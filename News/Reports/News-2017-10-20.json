{"url": "https://news.bg/world/felipe-vi-kataluniya-e-chast-ot-ispaniya.html", "text": "Каталуния е и ще продължи да бъде важна част от съвременна Испания, заяви испанският крал Фелипе VI.Испания ще отговори с демократични и конституционни средства на неприемливия опит за отделяне, заяви испанският крал Фелипе VI.\"Испания на XXI-и век, от която Каталуния е и ще бъде важна част\", се гордее с принадлежността си към \"голямата демократична реалност, каквато е Европа\", подчерта кралят.", "date": "2017.10.20", "title": "Фелипе VI: Каталуния е част от Испания"}
{"url": "https://news.bg/world/atentator-ubi-nay-malko-30-dushi-v-dzhamiya-v-kabul.html", "text": "Атентатор самоубиец се е взривил в шиитска джамия в афганистанската столица Кабул, съобщават афганистанските власти, цитирани от \"Ройтерс\"Властите съобщават, че силите за сигурност на мястото са установили поне 30 мъртви тела, но точният брой на жертвите не е известен.", "date": "2017.10.20", "title": "Атентатор уби най-малко 30 души в джамия в Кабул"}
{"url": "https://news.bg/society/nov-protest-zaradi-namerenieto-za-dobiv-na-gaz-v-dobrudzha.html", "text": "Жители на областите Варна и Добрич се събраха на протест пред сградата на Регионалната инспекция по околната среда и водите във Варна. Недоволните се обявиха против намеренията за добиване на природен газ в Добруджа.На демонстрацията присъстваха около 50 души, главно представители на екологични организации, съобщава БНР. Те подкрепиха  срещу инвестиционното предложение за проучвания и добив на природен газ.Припомняме, вчера, 19 октомври, стотици граждани се събраха в Генерал Тошево в знак на протест срещу добива на газ. Жители се обявиха против намерението за 35-годишна концесия на находище \"Спасово\", обхващащо 18 села в региона.По време на гражданското недоволство кметът на община Генерал Тошево Валентин Димитров заяви, че възнамерява да организира местен референдум, от който да стане ясно дали хората в района са съгласни намеренията за добиване на природен газ. По думите му още на 1 ноември, когато ще се проведе общинско заседание, той ще входира процедурата за провеждането на местен референдум, за да стане ясна волята на хората.По-рано днес стана ясно, че до 12 декември Регионалната инспекция по околната среда и водите във Варна трябва да излезе със становище за инвестиционното предложение за проучвания и добив на природен газ в Добруджа. Към момента вече е в хода процедурата за оценка на въздействието върху околната среда (ОВОС).Докато хората пред РИОСВ-Варна протестират се проведе и между зам.-министрите на енергетиката, зърнопроизводители от област Добрич и фирмата инвеститор \"Русгеоком БГ\" АД. С помощта на МЕ в хода на срещата двете страни постигнаха съгласие регулярните срещи между тях да продължат, за да се разсее всякакво съмнение, че околната среда може да бъде замърсена от евентуален бъдещ добив на газ.Това обаче едва ли се харесва на протестиращите във Варна. По думите на недоволстващите хората, подкрепящи инвестиционното предложения, имат безпочвени доводи. Жителите са категорични, че искат да живеят с чиста почва и в чиста държава. \"Това е едно от малките неща, които ме задържат тук\", сподели активист.До сега около 2 000 души са се подписали в петиция против инвестиционното предложение. Окончателното обществено обсъждане за концесията ще бъде на 28 октомври, събота. В срок от 45 след това РИОСВ трябва да излиза и с ОВОС за проекта.", "date": "2017.10.20", "title": "Нов протест заради намерението за добив на газ в Добруджа"}
{"url": "https://news.bg/crime/sadyat-pernichanin-za-opit-za-ubiystvo-s-nozh.html", "text": "Окръжна прокуратура - Перник внесе за разглеждане в съда обвинителен акт срещу И. Чаворски за опит за убийство чрез нанасяне на удари с нож.Вечерта на 5 септември в Перник, обвиняемият Чаворски, заедно с приятелите си, се черпел по повод новооткрит автосервиз. Консумирането на алкохол продължило и след полунощ. Към 2 часа през нощта, през отворената врата на сервиза, надникнал минаващия наоколо В. Василев. Чаворски се приближил до него и грубо му казал да се маха, като го подритнал с крак. Това изплашило пострадалия и той побягнал. Василев стигнал до най-близкия блок в кв. \"Куциян\", където живеели роднините му. Споделил им, че бил бит, като помолил да тръгнат с него, за да намерят въпросните мъже.Междувременно компанията на Чаворски напуснала сервиза и тръгнала пеш в посока към кв. \"Иван Пашов\", където се надявали да намерят такси. Пред една от сградите двете компании се засекли. Под влияние на употребения алкохол, обвиняемият Чаворски с нож в ръка се затичал към Василев, който се намирал на разстояние от около десет метра от него.Замахнал с оръжието и му нанесъл удар в областта на корема, а след него още един в областта на лявата гръдна половина. Продължавайки да размахва ножа, Чаворски успял да нарани и единия от свидетелите, който се притичал, за да ги разтърве.Пострадалият Василев побягнал към дома си, като недалеч от блока паднал на земята, а свидетели на случващото се обадили за медицинска помощ.Компанията на Чаворски бързо напуснала местопроизшествието, като стигайки до кръстовище в близост до сградата на КАТ - Перник забелязали патрулен полицейски автомобил и решили да им разкажат за инцидента.В този момент служителите на реда били уведомени по радиостанцията от дежурната част на ОД на МВР - Перник за наранени с нож хора в кв. \"Куциян\". Това съобщение било чуто и от Чаворски, който веднага захвърлил ножа в тревната площ, недалеч от патрулния автомобил. Обвиняемият бил задържан.От заключението на извършената в хода на досъдебното производство съдебномедицинска експертиза е видно, че Василев е получил продобно-порезно нараняване, проникващо в коремната кухина, с вътрешни увреждания и кръвоизлив, както и такова в лявата гръдна половина.Само бързата и адекватна лекарска помощ е предотвратила настъпването на смъртта на пострадалия. Нараняването, нанесено от Чаворски на свидетеля Стоядинов в дясната гръдна половина, е прободно-порезно, непроникващо в гръдната кухина.Предстои насрочване на делото от съда.", "date": "2017.10.20", "title": "Съдят перничанин за опит за убийство с нож"}
{"url": "https://news.bg/int-politics/es-rezhe-parite-na-turtsiya.html", "text": "Европейският съюз ще ореже част от предприсъединителните фондове, предназначени за Турция, което отразява все по-влошаващите се отношения с Анкара, но все пак отказвайки се да сложи край на кандидатурата за членство на Турция, която все още разглежда като стратегически партньор, отбелязва \"Ройтерс\".Европейският съюз върви по тънко въже в продължение на месеци по отношение на Турция, разгневен от репресиите на президента Реджеп Тайип Ердоган срещу критиците си след неуспешния преврат през миналата година, но е зависим от Анкара за ограничаването на притока на мигранти към Европа, както и за борбата срещу терористите и екстремистите в Сирия.Председателят на Европейския съвет Доналд Туск изтъкна, че Общността е постигнала договореност по време на двудневната среща на върха в Брюксел да ореже или да пренасочи част от 4,4-те млрд. евро, които Анкара трябваше да получи като част от преговорите за присъединяване в периода 2014-2020 г.\"Беше важна дискусия. Ние искаме да държим вратата отворена за Анкара, но настоящата реалност в Турция прави това трудно\", коментира Туск на пресконференция в Брюксел след приключването на срещата на върха.Отношенията между Германия и Турция се влошиха особено, а канцлерът Ангела Меркел призова миналия месец за по-твърда позиция по отношение на Анкара, докато водеше предизборната си кампания за преизбиране.", "date": "2017.10.20", "title": "ЕС реже парите на Турция"}
{"url": "https://news.bg/crime/obviniha-kaloyan-arsenov-za-nepravilno-sahranenie-na-pistolet.html", "text": "Синът на бившия екоминистър Долорес Арсенова беше обвинен за неправилно съхранение на оръжие. Калоян Арсенов получи и глоба в размер на 500 лв., съобщи Дарик.Припомняме, Долорес беше задържан за  на 18 октомври, сряда. Заедно с него властите задържаха и сина на  - Йордан Златев.Йордан Златев обаче остава в ареста. Именно той използвал оръжието за безразборна стрелба. Златков беше задържан за 72 часа и най-вероятно ще бъде разследван и обвинен за хулиганство с особена дързост и цинизъм.", "date": "2017.10.20", "title": "Обвиниха Калоян Арсенов за неправилно съхранение на пистолет"}
{"url": "https://news.bg/crime/nad-7-hil-avtomobila-proveri-politsiyata-po-liniya-na-tispol.html", "text": "6680 товарни автомобила и 1388 автобуса са проверени у нас в рамките на последната операция на Пътна полиция по линия на TISPOL - Европейската мрежа на службите на Пътна полиция. Проведена е от 9 до 15 октомври, а основният обект на проверките са камионите и автобусите.От общият брой проверени водачи на товарни автомобили са установени общо 2239 нарушения. На 37 от проверените моторни превозни средства е наложена забрана за движение. За сравнение - в предишното издание на операцията, проведено през юли, проверените товарни автомобили са били по-малко - 4683. Тогава са констатирани 1584 нарушения, а на 23 МПС е наложена забрана да продължат да се движат.При автобусите, от общия брой проверени превозни средства, са установени общо 315 нарушения. За сравнение, при проверките през юли, броят на проверените возила е почти същият - 1159, но нарушенията са били значително по-малко - 188.От направения сравнителен анализ се наблюдава увеличение на нарушенията по всички показатели при товарните автомобили с 1,5 пъти, с изключение на нарушенията, свързани с управление след употреба на алкохол, претоварване над допустимата норма. Констатират се нарушения, свързани с управление на товарни автомобили след употреба на наркотични вещества.При автобусите се наблюдава увеличение на нарушенията, свързани с неизползване на обезопасителни колани, нередовни документи на водача и превозното средство.", "date": "2017.10.20", "title": "Над 7 хил. автомобила провери полицията по линия на TISPOL"}
{"url": "https://news.bg/int-economics/evropeyskata-komisiya-tarshuva-v-tsentralata-na-bmw.html", "text": "Без да е стартирала официална процедура, Европейската комисия проверява внимателно германския автомобилен гигант BMW вследствие на обвинения в картел срещу германската автомобилна индустрия.Компанията е потвърдила днес, че европейски антитръстови разследващи са били в централата ѝ през тази седмица, като отрече, че това има нещо общо със скандала с подправянето на данните за истинските количества на вредните газове, изхвърляни от техните автомобили.Предварителното разследване включва също така \"Фолксваген\" и \"Даймлер\". Финансовият шеф на \"Даймлер\" разкри днес, че автомобилният гигант е кандидатствал пред институциите на Европейския съюз за статута на свидетел по казуса. \"Порше\", която е собственост на \"Фолксваген\", и \"Ауди\" също са разследвани, според информации в германските медии.Големите автомобилни производители са разследвани за фиксиране на цени и схеми за снабдяване. Спекулациите насочват, че казусът може да се отнася за действия от края на миналия век и че разследването е също така свързано с координация на технологиите и стратегията между производителите.", "date": "2017.10.20", "title": "Европейската комисия тършува в централата на BMW "}
{"url": "https://news.bg/society/pri-intsident-zagina-politikat-i-obshtestvenik-evgeniy-zhelev.html", "text": "На 60 годишна възраст при инцидент загива д-р Евгений Желев кмет на Стара Загора от 16 октомври 1999 - 26 ноември 2007.Община Стара Загора с дълбока скръб съобщава, че днес, на 60-годишна възраст, почина д-р Евгений Желев, български политик и лекар, кмет на Стара Загора, министър на здравеопазването, народен представител от \"Коалиция за България\" в 41-то народно събрание, член на Националния съвет на Българската социалистическа партия, учредител на политическа партия Алтернатива за българско възраждане.Д-р Желев е избран за кмет на Община Стара Загора през 1999 г. на първия тур на местните избори като независим кандидат, подкрепен от БСП и редица граждански и политически обединения. Преизбран е през 2003 г., отново на първи тур, с над 60% от гласовете, отново като независим кандидат и подкрепен от множество политически и граждански организации. Носител е на френския Орден за заслуги на почетния легион - най-високото отличие на Френската република и на руския орден \"Петър I\" втора степен за личен принос и заслуги в укрепването на българо-руските взаимоотношения.\"С неочакваната смърт на д-р Желев, българската политическа сцена загуби един широко скроен и модерно мислещ политик, със съвременни разбирания за политическите процеси и поглед за важните проблеми в обществото и държавата. Стара Загора ще се прости с едно от най-знаковите лица на новото време, свързани с мащабното развитие на общината и реализирането на промените в областния град. Инициатор е на редица проекти, допринесли за модерната визия на града и отварянето му към Европа и света. Той бе образец за политическа толерантност и зачитане на инакомислещите\", съобщава община Стара Загора.\"Старозагорци ще го запомнят като всеотдаен и добър човек, успешен кмет, направил първите крачки към подобряване на условията на живот в града след промените. Неговото голямо сърце ще остане завинаги в спомените на гражданите на Стара Загора\", допълват от общината. ", "date": "2017.10.20", "title": "При инцидент загина политикът и общественик Евгений Желев"}
{"url": "https://news.bg/politics/borisov-podkrepi-ninova-za-ktb.html", "text": "Председателят на ПП ГЕРБ Бойко Борисов подписа предложеното от Корнелия Нинова писмо за публично огласяване на имената на политиците, получавали нерегламентирано пари от КТБ.Това стана веднага след завръщането на министър-председателя Борисов от заседанието на Европейския съвет в Брюксел, съобщават от ГЕРБ.Припомняме, че Бойко Борисов изрази готовността си да подпише въпросното писмо още по време на заседанието на КСНС на 17 октомври. Писмото с подписа на председателя на ГЕРБ вече е изпратено обратно в централата на БСП на улица \"Позитано\" 20, допълват управляващите", "date": "2017.10.20", "title": "Борисов подкрепи Нинова за КТБ"}
{"url": "https://news.bg/crime/zadarzhaha-motorist-na-izh-s-2-4-promila.html", "text": "Районният съд в Кърджали определи мярка за неотклонение \"задържане под стража\" спрямо 38-годишен мъж, управлявал мотоциклет с 2,4 промила алкохол в кръвта.Мъжът е бил хванат на 17 октомври 2017 година в град Кърджали, докато карал мотор с марка \"ИЖ\". Той бил спрян от органите на реда за проверка.В хода на проверката полицаите направили проверка на водача за употребата на алкохол. Тестът установява, че човекът шофира под влиянието на алкохол. Дрегерът показал 2.4 промила концентрация на алкохол в кръвта на задържания.Към датата на задържането му мъжът е бил осъждан 9 пъти. Той има присъда за грабеж, нанасяне на средна телесна повреда при условията на опасен рецедив, хулиганство, унищожаване и повреждане на чужди вещи, както и за управление на МПС под въздействието на алкохол.Определението на Районен съд-Кърджали подлежи на обжалване пред Окръжен съд - Кърджали.", "date": "2017.10.20", "title": "Задържаха моторист на \"ИЖ\" с 2.4 промила"}
{"url": "https://news.bg/health/pazardzhik-strada-ot-seriozen-defitsit-na-lekari.html", "text": "Районният лекарски съюз в Пазарджик обяви, че областта страда от сериозен дефицит на лекари и медицински специалисти.Здравните заведения едва намирали компетентни работници, съобщи БНР.Само за тази седмица в Бюрото по труда са били обявени нови 10 свободни позиции за лекари. Търсят се медицински сестри, фелдшери и рехабилитатори.От лекарския съюз в Пазарджик се притесняват и че освен недостига на лекари, лекарската гилдия в региона застарява, а нови лекари не идват.", "date": "2017.10.20", "title": "Пазарджик страда от сериозен дефицит на лекари"}
{"url": "https://news.bg/world/edin-ubit-i-osem-raneni-pri-napadenie-v-targovski-tsentar-v-polsha.html", "text": "Човек с нож атакува посетители на търговски център в югоизточната част на Полша, съобщава радио RFM FM, цитирано от \"РИА Новости\".Нападателят на около 27 години е убил един човек и ранил осем в търговския център \"VIVO!\" в Сталева-Воле, Прикарпатско воеводство. Той влиза в сградата и започва да намушква хората с нож.Някои от жертвите са с опасност за живота. Полицията е задържала нападателя.Все още се изясняват мотивите за атаката и дали има съучастници. Вече е известно, че е трезвен, не е имал предишни провинения. ", "date": "2017.10.20", "title": "Един убит и осем ранени при нападение в търговски център в Полша"}
{"url": "https://news.bg/health/neno-dimov-v-ruse-se-raboti-za-po-chist-vazduh.html", "text": "Френското предприятие \"Монтюпе\" работи по въпроса за решаване на проблемите със  на въздуха в Русе. Това заяви пред БНР министърът на околната среда и водите Нено Димов.Дружеството е уведомило МОСВ, че се планира промяна в работата на инсталацията - определена е процедура за издаване на ново комплексно разрешително.Вече е извършен монтаж на 17 охладители на покривите на халетата 1 и 2. Такива охладители били поставени и на контролните табла за управлението на халетата. Дружеството направило и предпроектно проучване за монтирането на инспирационна и вентилационна уредба.Въпреки това депутатът от БСП Пенчо Милков поиска Регионалната инспекция по околната среда и водите да започне постоянни измервания на вредните вещества в района.По думите му хората не биха протестирали, ако всичко е наред. Депутатът беше категоричен, че трябва да се направи постоянно замерване на веществата, които се отделят при производствения процес на предприятието, а пълните данни да бъдат обявени публично.", "date": "2017.10.20", "title": "Нено Димов: В Русе се работи за по-чист въздух"}
{"url": "https://news.bg/regions/s-nad-polovin-milion-remontirat-most-nad-r-tundzha-v-yambol.html", "text": "От 1 ноември започва плановия ремонт на главен мост над река Тунджа в Ямбол. Мостът, свързващ централната част на областния град с парка, не е ремонтиран повече от 50 години, информира БНР.В Ямбол мостовете над река Тунджа се възприемат като колоритна чат от пейзажа. Освен това обаче съоръженията са жизнено важни за местни жители и се използват от хиляди жители ежедневно.Стойността на проекта за ремонта на моста е над половин милион лева. Предстои да бъдат ремонтирани и другите мостове в града.", "date": "2017.10.20", "title": "С над половин милион ремонтират мост над р. Тунджа в Ямбол"}
{"url": "https://news.bg/regions/13-godishen-prostrelya-vrastnik-s-pushka-v-sliven.html", "text": "13-годишно дете е прието в областната болница в Сливен с огнестрелна рана в гърдите, съобщи БНР.Към момента е установено, че момченцето е простреляно от свой връстник. Те играели с малокалибрена пушка тип \"флоберка\" в дома на едно от децата. Първоначално оръжието било съхранявано в каса, но децата успели да разбият катинара и взели пушката.Детето е било транспортирано до болницата в Сливен около 15 часа. Момченцето веднага е прието за операция. По думите на заместник-директора на болницата д-р Хрисант Хрисантов куршумът е преминал през белия дроб на детето и е излязъл от другата страна на тялото му.Лекарите са извършили хирургична обработка на раната, направени са и всички необходими изследвания. По последна информация детето е в задоволително състояние - то е контактно и в съзнание. Момченцето е под непрекъснато лекарско наблюдение.Според говорителя на Окръжната прокуратура в Сливен Руси Русев по случая вече са назначени експертизи. Предстои и да се направят натривки на ръцете на децата. По случая е образувано и досъдебно производство срещу собственика на оръжието за начина му на съхранение.", "date": "2017.10.20", "title": "13-годишен простреля връстник с пушка в Сливен"}
{"url": "https://news.bg/crime/vseki-balgarin-s-razreshenie-mozhe-da-snima-granichnata-ograda-obyasni-radev.html", "text": "Всеки българин може да отиде да снима и да гледа оградата по границата, но с разрешение, обясни пред БТВ министърът на вътрешните работи Валентин Радев.В постановление 181, където са изброени обектите, които трябва да бъдат в списък за стратегически обекти не е записана оградата по границата като обект, защото не е била готова, сега вече е добавена, коментира Радев.Преди, ако някой поиска разрешение от \"Гранична полиция\" и получи такова, отиде на границата, но не спази някакви разпореждания, например да не снима в посока към турската страна, получава само предупредителен протокол. Различното е, че ако сега се случи това, ще има и санкции, които обикновено са глоби.Всички трябва да внимават какво точно снимат, все пак това е ограда и има за цел да забави преминаването на мигранти. Всички неща, които са част от съоръжението, датчици, камери, не трябва да бъдат снимани, защото могат да ги видят каналджии и тези, които искат да преминат, обясни министърът.Дали оградата е повод за корупционни практики, Радев коментира, че те не контролират финансовите средства, работа е на областните управители и той се съмнява да има такива практики.По повод снимката на Елена Йончева, показваща мигранти, които преминават оградата със стълба, Радев добави, че след като прескочат от другата страна ги чакат патрули и армия с оръжия.\"Решаваме, че с тези средства, с които разполагаме и там, където е възможно да увеличим, защото е имало такъв състав, има гранични полицаи, армията помага, я правим единична. Там, където можем да я охраняваме и по друг начин и там, където двойна ограда не може да се построи. Това е преценено от МВР, ние сме дали проектите, областните управители само са направили търга и са я построили\", коментира министър Радев.Ако правителството реши да отпусне 100 млн. евро или 180 млн. лв. и даде 300 млн. лв. или евро, оградата ще е два пъти по-висока и ще е бетонена, обясни Радев.Цялата ограда е 234 км. и има поставени сензори през годините. \"Те са сложени избирателно, там където са били най-чувствителните зони, където се е очаквало или има статистика за опит за преминаване. Част от тази система работи, част от нея не работи поради това, че не са плащани пари за поддръжка по различни причини. Сега ние възстановяваме това, плащаме за издръжката и освен това, с тези 160 млн. евро продължаваме да я насищаме с такива технически средства\", допълни той.Във връзка с исканията за по-високи заплати, Валентин Радев коментира, че синдикатите много добре знаят какви са възможностите на държавата. Другата седмица ще има Извънреден съвет, на който ще се прецени как да се разпределят 55 млн.\"Ръководителите сигурно няма да получат нищо, да ме извиняват, но искаме да дадем там, където няма достатъчно желаещи, защото заплатата е един от стимулите за мотивация за работа в системата на МВР\", обясни втрешният министър.", "date": "2017.10.20", "title": "Всеки българин с разрешение може да снима граничната ограда, обясни Радев"}
{"url": "https://news.bg/politics/gotvim-koalitsiya-za-razbivane-na-modela-gerb-zakani-se-dimitar-delchev-v-haskovo.html", "text": "Започваме изграждането на силна коалиция за разбиване на \"модела ГЕРБ\", закани се в Хасково председателят на \"Движение България на гражданите\" Димитър Делчев. Той обясни, че по този модел обществените средства се разпределят от един човек към близки нему хора.Припомняме, след като от ГЕРБ свалиха доверието си от кмета на , депутатът от ГЕРБ и областен координатор в Хасково Делян Добрев бе обвинен за кадруване в общината. Това стана причина той да подаде оставка като народен представител, но при гласуването, оставката му не беше приета.Според Делчев, този модел е причина  и младите хора да напускат града. На следващите избори този модел трябва да бъде разбит, по примера на Плевен, Добрич, Чепеларе, поиска Делчев. Той обясни, че при обиколките си в страната се среща с представители и на други други демократични партии като СДС, ДСБ, Да България, БЗНС, БНД. Всички хора искат да работят заедно за разбиване на модела на непрозрачно управление, допълни той.Не остава незабелязано, че в Хасково и други общини ГЕРБ и БСП в 90% от случаите гласуват заедно в Общинския съвет, каза Делчев. Той обясни противоречията между представителите на двете партии като: \"циркът на национално ниво между опозиция и управляващи е имитация за пред хората\".Лидерът на ДБГ заяви, че кметът на Хасково Добри Беливанов трябва да подаде оставка след всичко, което е станало в общината по негово време. \"В Хасково никой не пое отговорност за скандалите и насочването на 100 млн. до близки фирми, а моделът продължава\", каза Делчев.Той припомни, че няма решение с водата в Хасково, в която бе открито повишено ниво на уран. За проблема със замърсяване на водите в различни селища Делчев припомни идеята на своята партия за създаване на национална информационна система, която да показва качеството на водата. След като държавата не е влязла в ролята си да контролира, редно е гражданите да знаят резултата от пробите и да изискват качество, каза той.", "date": "2017.10.20", "title": "Готвим коалиция за разбиване на \"модела ГЕРБ\", закани се Димитър Делчев в Хасково"}
{"url": "https://news.bg/society/do-sredata-na-dekemvri-izlizat-s-ovos-za-dobiva-na-gaz-v-dobrudzha.html", "text": "До 12 декември Регионалната инспекция по околната среда и водите във Варна трябва да излезе със становище за инвестиционното предложение за проучвания и добив на природен газ в Добруджа.Становището на екоинспекцията трябва да излезе най-късно до 45 дни след приключването на последното обществено обсъждане, което ще се проведе на 28 октомври в град Генерал Тошево.Към момента вече е в хода процедурата за оценка на въздействието върху околната среда (ОВОС) на инвестиционното предложение за разработване и усвояване на находище \"Спасово\", с площ 219 кв. км, в блок \"Добрич\", с възложител \"Русгеоком БГ\". Това посочва съобщение на РИОСВ - Варна, разпратено късно снощи, информира БНР.Началото на процедурата е дадено след като са получени положителните становища на басейновите дирекции във Варна и Плевен, както и на Регионалната здравна инспекция в Добрич. В съобщението на екоинспекцията във Варна се посочва още, че възложителят ще изготви становище с преценка за необходимостта от допълване или не на доклада по оценка на въздействието върху околната среда и приложението му, въз основа на резултатите от обществените обсъждания на територията на община Генерал Тошево. При следваща положителна оценка, ще се проведат отново обществени обсъждания.", "date": "2017.10.20", "title": "До средата на декември излизат с ОВОС за добива на газ в Добруджа"}
{"url": "https://news.bg/politics/detskite-nadbavki-skachat-s-3-lv-ot-2018-g.html", "text": "Социалният министър Бисер Петков потвърди увеличението на детските надбавки от 2018 г за едно дете от 37 лв на 40 лв, за две деца от 85 лв на 90 лв, а за семейство с три деца от 130 лв на 135 лв.В кулоарите на парламента той коментира и идеята първите три дни от болничните да се изплащат от работодателя. За тези дни ще се получава 50% от работната заплата,а мярката е насочена към ограничаване на фалшивите болнични и за нея ще се търси подкрепа.\"Моята оставка е винаги на разположение на премиера\", така Петков коментира искането на оставката му от работодателските организации.Относно минималните осигурителни доходи и желанието на работодателите те да отпаднат, Петков заяви, че е готов да води разговори за тяхното отпадане и дали могат да бъдат заменени с друг механизъм.Той определи мястото на социалния министър като \"между чука и наковалнята\"- от едната страна работодателите, а от другата - синдикатите с техните искания.", "date": "2017.10.20", "title": "Детските надбавки скачат с 3 лв. от 2018 г."}
{"url": "https://news.bg/int-politics/rumaniya-pohvali-pozitivizma-na-britaniya-po-razgovorite-za-brekzit.html", "text": "Румънският президент Клаус Йоханис заяви, че британският премиер Тереза Мей е \"по-позитивна и ориентиран към резултатите\" за Брекзит, след като се обърна към лидерите на Европейския съюз по време на вечеря в Брюксел, съобщава \"Ройтерс\".\"Ако някой каже, че преговорите са спрели - не, не са. Просто преговорите до момента не постигнаха достатъчно напредък\", коментира Йоханис.\"Надявам се, че в крайна сметка ще постигнем достатъчен напредък и в трите глави ... Очевидно е, че всеки търси успех. Никой не се опитва да блокира преговорите\", смята той.Но румънският президент добавя и че няма \"абсолютно никаква гаранция\", че ще се стигне до сделка до декември.", "date": "2017.10.20", "title": "Румъния похвали позитивизма на Британия по разговорите за Брекзит"}
{"url": "https://news.bg/crime/povdignaha-obvineniya-sreshtu-5-mitnichari-ot-gkpp-malko-tarnovo.html", "text": "При операцията на ГДБОП и ДАНС на ГКПП \"Малко Търново\" е била задържана цяла смяна митничари. Това заяви говорителя на главния прокурор Румяна Арнаудова в Бургас, съобщи Дарик.Срещу 4 митничари и техния началник вече има и повдигнати обвинения за получаване на подкуп. Въпреки обвиненията митничарите са били освободен от ареста срещу парична гаранция. Четирима са били пуснати срещу 2 000 лв., а началникът на смяната на ГКПП \"Малко Търново\" е бил освободен срещу сумата от 3 000 лв.Според повдигнатите обвинения подсъдимите могат да получат наказание \"лишаване от свобода\" за срок до 6 години, ако бъдат признати за виновни.Припомняме, вчера ГДБОП и ДАНС затвориха граничния пункт при изненадваща проверка в 5.30 часа сутринта. Проверката започнала толкова рано, за да могат да бъдат хванати служителите от дневната смяна. Неофициални данни посочват, че останалите служители, които са били в почивка към момента на проверката, са били повикани на работните си места \"за справка\". Всичките служители бяха задържани.Паралелно с проверката антимафиоти са извършвали претърсвания на офиси, автомобили и жилища на митничарите. По думите на Арнаудова в хода на тези проверки антимафиотите са открили 10 000 лева. Предстои да бъде установен произхода на парите.Предполага се, че митничарите искали подкупи от шофьори както на товарни, така и на леки автомобили. В противен случаи те заплашвали хората, че няма да преминат свободно през границата.Според Арнаудова сумите са били дребни. По думите на говорителя на Сотир Цацаров СРС-тата по случая сочат, че инспекторите са действали в сговор от месец май до момента на задържането им", "date": "2017.10.20", "title": "Повдигнаха обвинения срещу 5 митничари от ГКПП \"Малко Търново\""}
{"url": "https://news.bg/crime/obviniha-mazh-opital-da-podkupi-dvama-politsai.html", "text": "Арестуван за 72 часа е мъж, опитал да подкупи двама полицаи, съобщиха от прокуратурата. От Софийската градска прокуратура (СГП) обвиниха гражданин, предложил подкуп на двама полицейски служители, за да осуети изпълнението на служебните им задължения.На 19 октомври 2017 г. край площад \"Народно събрание\" в София, полицаите забелязали двама граждани със съмнително поведение. Когато поискали да проверят документите им, двамата оказали съпротива и се опитали да избягат.След като били задържани и отведени в патрулката, единият от тях предложил сумата от 2 630 лв. на полицейските служители, за да не бъдат задържани. На човека, опитал да подкупи полицаите, е повдигнато обвинение.", "date": "2017.10.20", "title": "Обвиниха мъж, опитал да подкупи двама полицаи"}
{"url": "https://news.bg/politics/shte-tarsim-evropari-za-vlakovete-balgariya-gartsiya.html", "text": "Европейско финансиране ще се търси за изграждане на железопътната връзка България -Гърция. Това стана ясно след срещата на премиерът Бойко Борисов с председателя на ЕК Жан-Клод Юнкер и с гръцкия премиер Алексис Ципрас.Разговорът между тримата беше в рамките на провеждащия се в Брюксел Европейски съвет. По мнението на Борисов, подписаният в Кавала проект \"Солун-Кавала-Александруполис-Бургас-Варна-Русе\" ще окаже стратегическо значение не само за България и Гърция, но и за региона.Борисов отбеляза и напредъка по интерконектора с Гърция.Сигурността на Западните Балкани и европейската перспектива на страните от региона беше друга от обсъдените теми.Резултати от четиристранната балканска среща в \"Евксиноград\" също бяха представени.Припомняме, че във Варна се срещнаха премиерът Борисов и министър-председателите на Гърция и на Румъния - Алексис Ципрас и Михай Тудосе, както и сръбския президент Александър Вучич.Според Борисов е изключително важно отношенията между страните на Балканите да се развиват така, че да се гарантира мирът, стабилността и просперитета в тази част на Европа.", "date": "2017.10.20", "title": "Ще търсим европари за влаковете България - Гърция"}
{"url": "https://news.bg/int-politics/indiya-e-gotova-za-po-seriozno-satrudnichestvo-sas-sasht.html", "text": "Индия е готова да укрепи отношенията си със Съединените щати, съобщава правителството в Ню Делхи, след като държавният секретар на САЩ Тилърсън обеща да разшири сътрудничеството, като начин да се противопостави на влиянието на Китай в Азия, съобщава \"Ройтерс\".Тилърсън, който ще посети Индия следващата седмица като част от обиколка в региона съобщи, че САЩ започват да обсъждат алтернативи на китайското финансиране на инфраструктура в Азия.Той призова за разширяване на обхвата на сътрудничеството в областта на сигурността между Индия, Съединените щати и Япония, както и да включи други страни като Австралия, план, който Китай счита като дестабилизация на региона.Индия обаче е предпазлива по отношение на американските призиви за по-голяма индийска военна роля, включително съвместни патрули в Индийския и Тихия океан и се притеснява, че това ще ги конфронтира твърде много с Китай.Говорител на индийското външно министерство коментира, че Тилърсън е направил важно изявление за бъдещето на отношенията между Индия и САЩ и очакват сериозни дискусии. \"Оценяваме положителната му оценка за отношенията и споделяме неговия оптимизъм относно бъдещите насоки\", коментира говорителят.Индия предупреди по-рано тази година, че плановете на Китай за съвременен \"копринен път\" биха могли да създадат \"неустойчива задлъжнялост\" за страните.Говорителят на министерството заяви, че Индия е съгласна с призива на Тилерсън за \"основаващ се на правила\" за международен ред, който се счита за застрашен от твърдата позиция на Китай в Азия.\"Тилерсън направи важно политическо изявление за отношенията между Индия и САЩ. Той изтъкна различни силни страни и изтъкна споделената ни ангажираност към основаващ се на правила международен ред\", коментира говорителят на индийското външно министерство.", "date": "2017.10.20", "title": "Индия е готова за по-сериозно сътрудничество със САЩ "}
{"url": "https://news.bg/disasters/blizo-100-zhertvi-na-chuma-v-madagaskar.html", "text": "Жертвите на чумната епидемия в Мадагаскар са нараснали до 94 души, като броят на хората, които може да са се заразили, е скочил до повече от 1 100 души. Това обявиха от Световната здравна организация (СЗО), цитирани от \"Франс прес\".Властите в бедната островна страна, намираща се в Индийския океан, по-рано тази седмица съобщиха за 74 жертви и 805 заразени.От СЗО уточниха, че от 1 153 случая на заразени, 300 са били потвърдени лабораторно.СЗО е изпратила 1,3 млн. дози антибиотици, достатъчни за лечение на 5 000 пациенти и за защита на още 100 хил. души, които може да са били изложени на инфекциозното заболяване.\"Ние сме в много активна фаза на това огнище. Очакваме повече заразени\", предупреди представител на СЗО и допълни: \"Трябва да продължим да бъдем бдителни.\"В Мадагаскар избухват чумни епидемии почти всяка година от 1980 г. насам - обикновено между септември и април.Настоящото избухване на заразата е необичайно, тъй като е засегнало градски райони - особено столицата Антананариво - увеличавайки опасността от предаване на болестта и предизвиквайки паника сред населението.Чумната бактерия се развива в плъхове и се разнася от бълхи.При хората чумата се предава чрез кашлица и може да бъде фатална в рамките на 72 часа.Повечето от жертвите, регистрирани в Мадагаскар, са били заразени с пневматична форма на чумата, която е по-опасна от бубонната чума.", "date": "2017.10.20", "title": "Близо 100 жертви на чума в Мадагаскар"}
{"url": "https://news.bg/int-politics/severna-koreya-obyavi-che-yadreniyat-i-potentsial-e-pochti-raven-s-tozi-na-sasht.html", "text": "Представителка на външното министерство на Северна Корея обяви по време на конференция за неразпространение на ядрените оръжия в Москва, че комунистическата държава е под \"постоянна заплаха за ядрено нападение\" от САЩ.Пхенян настоя, че няма намерение да се откаже от ядрената си програма, но отбеляза, че няма да използва арсенала си, за да атакува когото и да било първи.Въпреки това, в случай че Вашингтон реши да атакува Северна Корея, страната ще \"укроти САЩ и ще отговори на огъня с огън\", предупреди представителката. Тя порица остро САЩ за последните им военни учения в района на Корейския полуостров и подчерта, че \"всяко действие предизвиква противодействие\".Представителката на Северна Корея подчертала, че ядреният потенциал на КНДР бил почти равен на този на САЩ.\"Нашата крайна цел е да постигнем баланс и равновесие със САЩ, така че те да не се осмеляват да говорят за военни действия срещу КНДР\", отбеляза Цой Сон Хей на конференцията в Москва.Според нея притежанието на ядрени оръжия за Пхенян е въпрос на \"живот и смърт\".\"Настоящата ситуация затвърждава разбирането ни, че имаме нужда от ядрено оръжие, за да отблъснем евентуална атака\", добави дипломатът.Вчера Пхенян заплаши да удари САЩ \"в неочаквано време на неочаквано място\", докато американският държавен секретар Рекс Тилърсън отбеляза, че САЩ не се стремят към война срещу Северна Корея, но ще предприема такава стъпка, ако е необходимо.По-рано американският президент Доналд Тръмп заплахи Северна Корея, че ще бъде изправена пред \"огън и жупел\", ако не спре с провокациите си.", "date": "2017.10.20", "title": "Северна Корея обяви, че ядреният ѝ потенциал е почти равен с този на САЩ  "}
{"url": "https://news.bg/politics/valentin-radev-ne-vizhda-prichina-da-podava-ostavka.html", "text": "Вътрешния министър Валентин Радев не вижда причина да подава оставка. Той е готов да чуе мотивите на БСП, които поискаха да освободи поста си заради оградата на границата с Турция. Това заяви министър Радев, цитиран от БТА, след като в Благоевград награди директора на пожарната Георги Пармаков.Вътрешният министър обясни, че евентуалното увеличение на заплатите в МВР няма да бъде за всички по равно. \"Не само полицаите имат нужда от повече средства. Това е едната посока, в която работи министерството, включително и министърът им\", заяви Валентин Радев, цитиран от БНР.В Благоевград Радев изтъкна, че благодарение на съвместните усилия, координирани от началника на пожарната в Благоевград комисар Георги Пармаков, бе потушен един от най-големите пожари за последните години, без да бъдат допуснати жертви\". Почетното отличие \"За доблест и заслуги\" е за неимоверния труд при защита на гражданите, който често остава невидим, допълни Радев, цитиран от пресцентъра на МВР.Началникът на Националната пожарна главен комисар Николай Николов благодари на колегите си с думите: \"Работихте пет денонощия под непрекъснат натиск и не допуснахте нито един гражданин да пострада или да загуби живота си. В резултат на съвместните усилия пожарът бе прекъснат и не засегна съседни населени места и Национален парк \"Пирин\".Той увери, че на предстоящия Съвет за намаляване на риска от бедствия ще бъде предложен механизъм за по-бързото въвеждане на летателна техника за гасене на горски пожари.На церемонията областният управител на Благоевград Бисер Михайлов заяви, че е чест да знае, че е сред хора, на които винаги може да разчита в такива тежки моменти. Той и кметът на Симитли Апостол Апостолов благодариха на полицаите, които опазили живота и имуществото на жителите на селата Мечкул, Ощава, Стара Кресна и Влахи.Комисар Пармаков изтъкна, че трудът им е работа в екип, сам човек не би се справил в такава ситуация.", "date": "2017.10.20", "title": "Валентин Радев не вижда причина да подава оставка"}
{"url": "https://news.bg/int-politics/vuchich-hvali-nesravnimata-voenna-mosht-na-sarbiya-v-regiona.html", "text": "Сръбският президент Александър Вучич похвали несравнимата военна мощ на Сърбия в региона, като допълни, че гражданите ще видят \"сръбска армия, различна от тази, която са видели преди това\", съобщава B92. Вучич говори на военното летище в \"Батажница\", по повод военния парад \"Свобода 2017\". Днес бе представянето на част от оперативните възможности на сръбската армия, като събитието \"Свобода 2017\" отбелязва годишнина от освобождаването на Белград, окупиран от Германия през Втората световна война.Според Вучич, \"ако сръбските граждани се замислят отново за въздушното шоу през 2013 г., те ще видят, че то е различно днес. От 90-те години на миналия век не сме имали толкова много МиГ-29. МиГ-29 и МиГ-21 не могат да се сравняват, това са два различни класа, както когато Барселона играе срещу някой от нашите местни футболни клубове\", коментира президентът.\"Сега обсъждаме и покупката на повече хеликоптери. Ние засилваме нашата отбранителна сила, огневата мощ на нашата армия. Когато запазвате военния си неутралитет и свободата на страната, тогава трябва да сте силни. Мощна армия означава и доволни войници\", допълва той.В изказването си за Prva TV Вучич коментира, че ако сръбската армия бъде оценена \"преди шест месеца и отново днес\", сега тя ще е \"около десет места по-напред в списъка\". \"Никоя държава в региона няма силата на Сърбия, никой няма повече от един МиГ-29 - а ние имаме десет. Ние се сравняваме с много по-модерни страни, които са много по-богати\", добавя той.Церемонията днес започна с националния химн на Сърбия. За първи път, откакто пристигнаха, шестте МиГ-29, които Русия наскоро дари на Сърбия, са показани на обществеността.На военни парад \"Свобода 2017\", гражданите видяха повече от 2200 сръбски войници и над 130 различни военни превозни средства, 30 самолета и хеликоптери, а отбранителната индустрия на Сърбия представи 40 различни проекта за въоръжение и оборудване, които понастоящем се разработват.Официални гости на събитието са и най-висшето държавно и военно ръководство на Сърбия, руският министър на отбраната Сергей Шойгу, президентът на република Сръбска Милорад Додик и членовете на дипломатическия корпус.Сърбия благодари на Русия, че е изпълнила обещанието да достави на Сърбия шест изтребителя МиГ-29 за 73-ата годишнина от освобождаването на Белград от нацистка Германия. Благодарността беше изразена днес по време на среща на министъра на отбраната на Русия Сергей Шойгу със сръбския му колега Александър Вулин.", "date": "2017.10.20", "title": "Вучич хвали несравнимата военна мощ на Сърбия в региона  "}
{"url": "https://news.bg/economics/karnobatska-otnovo-e-nay-dobrata-rakiya-v-sveta.html", "text": "Невероятната \"Карнобатска Специална\" накара най-големите познавачи отново да обявят българската ракия за най-добра и да я превърнат посланик на родния дух и идентичност по четирите краища на света. Изключителното признание идва от журито на .За втора година в меката на виното Бордо, ракия от карнобатските лозя получава Златен медал за отличното си качество. В оспорвана надпревара с над пет хиляди гроздови напитки и вина, тя намира място сред най-добрите световни брандове. А изисканите \"Карнобатска Мускатова\" и Perlova rakia на \"Винпром Карнобат\" се окичиха с престижните сребърни медали.Това е триумф без аналог за страната ни, коментираха енолози и винени журналисти.По думите им Златният медал е уникално постижение, което утвърждава \"Карнобатска Специална\" като напитка от световна величина. Успехът идва година и половина след като ракиите на Карнобат триумфираха със Златни медали в авторитетния Spirit Selection в Брюксел и логично вече са част от менюто на най-посещаваните ресторанти както във Франция, така и в столицата на Стара Европа.Надпреварата в Бордо може да се похвали с 40-годишна история. Сертифицирана е от Европейския съюз и се провежда по най-строгия регламент на \"Международния кодекс за енологични практики по лозата и виното\". Ето защо само най-качествените вина и гроздови дестилати могат да се преборят за награда, твърдят енолози от четирите краища на планетата, имали шанса да журират Challenge International Du Vin.Технолозите на \"Винпром Карнобат\" разкриха, че ключът към успеха в Бордо е уникалният бленд, съчетаващ дестилати от най-добрите реколти. В основата му е изключителният български сорт Мускат Отонел. Той й придава фини аромати и я прави хармонична и деликатна, отбелязаха членовете на журито в дегустационните си бележки. За ракията се заделят само най-добрите масиви, чийто тероар позволява елитният Мускат да разгърне напълно своя потенциал.Доста преди Challenge International Du Vin да присъди световното злато, европейски енолози обявиха, че Карнобатският край е най-доброто място не само в цяла България, а и на Балканите, за отглеждане на Мускат Отонел. Според тях тероарът напомня изключително много региона на Бордо, където \"Карнобатска Специална\" триумфира с най-голямата световна награда за качество. Също като във френската провинция, лозята на избата са в близост едновременно до море и планина, и са разположени на пътя на топлите въздушни маси от юг. По техни думи това е едно от най-добрите местоположения за отглеждане на грозде с неповторими свойства. са изварени в единствените по рода си съдове със сребърни филтри, които по естествен и природосъобразен начин съхраняват богатството от вкусове и аромати и ги пречистват до съвършенство.", "date": "2017.10.20", "title": "Карнобатска отново е най-добрата ракия в света"}
{"url": "https://news.bg/int-politics/sabastian-kurts-poluchi-mandat-ot-prezidenta-da-sastavi-pravitelstvo.html", "text": "Президентът на Австрия Александър ван дер Белен възложи на председателя на Австрийската народна партия Себастиан Курц да състави правителство, съобщават местните медии.След церемонията по връчването на мандата Курц подчерта, че искал да състави правителство, което да има смелостта и волята за истинска промяна в Австрия.31-годишният Себастиан Курц досега беше външен министър. Неговата консервативна партия победи на парламентарните избори в неделя и измести Австрийската социалдемократическа партия като водеща в страната. Крайнодясната Австрийска партия на свободата получи близо толкова гласове, колкото социалдемократите.Въпреки че консерваторите и крайната десница имат сходни възгледи по имиграцията и намаляването на данъците върху доходите, засега Курц не разкрива намеренията си и заявява, че ще започне проучвателни разговори с всички партии.Лидерът на социалдемократите Кристиан Керн заяви, че е изключено неговата партия да се съюзи с десницата, за да осуети амбициите на Курц и преговорите му с Партията на свободата.Според окончателните данни от изборите на 15 октомври Народната партия е получила 31,5 на сто от гласовете, следвана от Социалдемократическата партия с 26,9 на сто от гласовете и Партията на свободата с 26 процента.", "date": "2017.10.20", "title": "Сабастиан Курц получи мандат от президента да състави правителство"}
{"url": "https://news.bg/regions/samo-v-3-zoni-v-sofiya-izdigat-nebostargachi.html", "text": "Главният архитект на София представи пред общинари и депутати визията си за развитие на столицата, заложена в проекта на Закон за изменение и допълнение на Закона за устройството и застрояването на Столичната община.Предвижда се да има само три зони за строителство на небостъргачи над 125 м. В същото време глобите за увреждане на културно-историческо наследство се вдигат до 200 хил. лв., а строителството в \"зелените системи\" ще бъде забранено.Едната зона за небостъргачи ще е около 7-ми километър на бул. \"Цариградско шосе\", където има сериозен инвеститорски интерес и вече има реализирани такива проекти. Втората зона ще бъде в район \"Люлин\", където е връзката с Околовръстен път. Третата зона ще бъде в района около и зад Централна гара, където според главния архитект високите сгради няма по никакъв начин да затруднят живеещите около тях и няма да нарушат гледката.Изискването в закона ще бъде категорично, че всяка сграда над 75 метра, която има разгъната застроена площ над 20 хил. кв.м, трябва да има т.нар. транспортна симулация. Тя показва, че когато сградата бъде построена, няма да наруши трафика в квартала.Местата в София, където могат да бъдат строени сгради между 75 и 125 метра, също трябва да бъдат обозначени.Здравко Здравков предлага и решение на проблема с чл.27, ал.3 от Закона за устройство на територията (познат като казуса НИКМИ), който позволява в ъглови имоти да се строи с неограничени параметри на плътност и интензивност. Ще се ограничат параметрите и ще се задължат инвеститорите за надвишената стойност на сградата да плащат по-високи такси за разрешение за строеж.\"От 2015 се наслаждаваме на бум на строителството\", изтъкна архитект Здравков. По думите му хората имали нужда от ясни правила, както и да знаят къде какво се случва в столицата. Градът няма да е аморфна структура, а ще е обезпечен с транспорт, според плановете на главния архитект.\"Въвеждаме определение за междублокови пространства\", информира още той. Тротоарите ще са със специални спецификации. Ще има задължителни изисквания дори за уличните лампи и шахти. Изисквания ще има за дограмите и остъкляването на магазините.На строги критерии ще трябва да отговарят и шапките на комините.\"Важно е всички да сме съгласни, че имаме нужда от ясни правила\", призова архитект Здравко Здравков.", "date": "2017.10.20", "title": "Само в 3 зони в София издигат небостъргачи"}
{"url": "https://news.bg/crime/dilarite-ot-burgas-i-pomorie-ostavat-zad-reshetkite.html", "text": "Специализираният наказателен съд е уважил иска на специализиранта прокуратура за постоянното задържане на 7 души, учатвали в организирана престъпна група за наркоразпространение и нанасяне на телесни повреди. Групата действала в Бургас и Поморие.Припомняме, на 17 октомври, вторник, ГДБОП и Жандармерията осъществиха мащабна акция срещу разпространението на наркотици на територията на Бургас. Тогава на всички изходи на областния град бяха разположени органи на реда, които проверяваха всички хора, влизащи и излизащи от Бургас.В хода на акцията бяха претърсени 10 адреса, а задържаните бяха 12. При претърсването на адреси бяха открити основно марихуана и синтетични наркотици, както и боен пистолет, бухалки, ловна пушка, везни, неголямо количество пари - евро. Групата е действала основно в Поморие, \"Слънчев бряг\", квартал \"Мина Черно море\" и \"Рудник\". Беше открита и модерна инсталация и цялостно обзавеждане за нарколаборатория.Специализираната прокуратура повдигна обвинение на общо 8 души. Съдът прие за достатъчно представените от обвинението доказателства и прецени, че съществува реална възможност обвиняемите да извършат друго престъпление или да се укрият. За това 7 от задържаните остават зад решетките, а осмият е освободен с парична гаранция.Друг състав на Специализирания наказателен съд наложи за постоянно в ареста да останат и 4 от обвинените за участие в организирана престъпна група за нелегално превеждане на мигранти от границата с Турция. Задържаните прекарвали бежанците през Бургас, София и Видин, а от там ги насочвали към Румъния.В хода на акцията бяха задържани най-малко 6 души, от които 4-ма сирийски граждани. Четирима от арестуваните остават в ареста, един е пуснат под \"домашен арест\", а един е останал без мярка за неотклонение. ", "date": "2017.10.20", "title": "Дилърите от Бургас и Поморие остават зад решетките"}
{"url": "https://news.bg/crime/karutsa-i-14-kub-m-darva-hvanaha-inspektori-i-zhandarmeriya-v-ihtiman-i-pirdop.html", "text": "Горски инспектори от Регионална дирекция по горите - София задържаха 10 куб. м. дърва за огрев при проверка в частен двор в с. Челопеч. Дървата са били немаркирани, без необходимите документи. Материалът е задържан и на нарушителят е съставен акт за нарушение по Закона за горите.При съвместна проверка със служители на Държавно горско стопанство - Ихтиман и служители на жандармерийско управление - София, горските инспектори от РДГ София са заловили двама нарушители в момент на транспорт на немаркирана дървесина. Дървесината не е била придружена и с превозен билет, доказващ законния й произход. На виновните лица са издадени актове за нарушение по Закона за горите. Задържани са две каруци.Горските инспектори са санкционирали и лицензиран лесовъд заради извършена сеч в землището на с. Мирково, на територията на ДГС Пирдоп. При проверката е констатирано, че за насаждението е издадено позволително за сеч, което обаче не е влязло в сила в момента на извършване на сечта.През последните десет дни горските служители на РДГ София са съставили 11 акта по Закона за горите, задържани са 1 МПС, две каруци и 14 куб. м. дърва", "date": "2017.10.20", "title": "Каруца и 14 куб. м. дърва хванаха инспектори и жандармерия в Ихтиман и Пирдоп"}
{"url": "https://news.bg/int-politics/irak-napalno-ovladya-kirkuk-ot-kyurdite.html", "text": "Иракските военни части са овладели последната част от контролираната досега от кюрдите провинция Киркук, съобщава \"Франс прес\", цитирайки източници от службите за сигурност.По-рано тази седмица иракската армия предприе операция за отвоюването на провинцията и превзе няколко града от кюрдските сили пешмерга, които контролираха района от 2014 г. насам.Иракската офанзива дойде като отговор на референдума за независимост на иракските кюрди, който се проведе на 25 септември, в който повече от 90% от избирателите подкрепиха независимостта от Багдад.Правителството в Багдад настоява, че искат да избегнат \"въоръжена конфронтация\" с кюрдите, докато кюрдските власти предупредиха, че Ирак планира \"големи нападения\" в региона и реши да разположи над 6000 войници в богатата на петрол и етнически разнообразна провинция Киркук.", "date": "2017.10.20", "title": "Ирак напълно овладя Киркук от кюрдите"}
{"url": "https://news.bg/crime/tsatsarov-naredi-proverka-na-nezakonen-razvadnik-na-kucheta.html", "text": "Главният прокурор Сотир Цацаров нареди незабавна проверка на незаконен развъдник за кучета в село Маломир, област Ямбол, заради репортаж.Репортажът беше излъчен по-рано днес в ефира на bTV и информира за отглеждането на различни породи кучета с търговска цел в клетки в краварник. Краварникът се намира в покрайнините на село Маломир, а условията в него са крайно тежки за животните.Още сутринта Районната прокуратура в Ямбол е започнала досъдебно производство за престъпление по чл. 325 б, ал.2, т.1 от Наказателния кодекс, а именно - проява на жестокост към животни. Към настоящия момент обектът се проверява, там има полицейски служители, които извършват първоначалните действия по разследването.Разпоредено е на Областна дирекция по безопасност на храните да осъществи незабавна проверка на мястото заради неговия статут на краварник.Според информацията до момента, обектът, в който се отглеждат множество кучета от различни породи, няма законов статут на развъдник или на приют за кучета. През 2014 г. е било установено от Областна дирекция по безопасност на храните, че кучетата, отглеждани от собственика на обекта, се държат и отглеждат в имот в селото. След предписание от ветеринарната служба, лицето е изнесло обекта за отглеждане на кучетата извън пределите на населеното място - с. Маломир.Към момента кучетата се отглеждат в обект със статут на кравеферма, а лицето е регистрирано като земеделски производител. Лицето е било установено от органите на полицията, които са на място в незаконния развъдник.Междувременно Окръжната прокуратура в Ямбол започва и проверка, с оглед на съдържащите се данни в телевизионния материал за това, че кучетата се отглеждат с цел търговия. Следва да се установи дали са реализирани приходи от лицето и от такава дейност, както и дали са отразявани същите пред органите на НАП.", "date": "2017.10.20", "title": "Цацаров нареди проверка на незаконен развъдник на кучета"}
{"url": "https://news.bg/health/farmatsevti-nastoyavat-za-speshni-merki-sreshtu-paralelen-iznos-na-lekarstva.html", "text": "Българският фармацевтичен съюз - БФС призовава отговорните институции, като Министерски съвет и Народното събрание, да приемат спешно предлаганите промени в Закона за лекарствените продукти в хуманната медицина (ЗЛПХМ), които засягат паралелния износ.Според предложенията на Министерството на здравеопазването, реекспортът на лекарства може да бъде избегнат със съставянето на специални списъци, които да ограничават техния паралелен износ, което не противоречи на Европейското право.Само от началото на годината на горещата телефонна линия на БФС за сигнали за липсващи на пазара инсулини са получени стотици обаждания от засегнати пациенти.\"Призоваваме вицепремиера г-н Томислав Дончев като председател на свикания спешно днес Съвет за административна реформа към Министерски съвет, да одобри мерките в проекта на ЗЛПХМ, с които ще се сложи край на този изключително тежък проблем, застрашаващ здравето на българските граждани и да даде \"зелена\" светлина на процедурата по промени\", апелират от БФС.Съсловната организация на магистър-фармацевтите очаква одобрението на предлаганите промени от юли, които са съгласувани с основните участници в сектора и процесът на съгласуване следва да бъде приключен в най-кратки срокове така, че промените да се приемат от парламента до края на годината.", "date": "2017.10.20", "title": "Фармацевти настояват за спешни мерки срещу паралелен износ на лекарства"}
{"url": "https://news.bg/politics/pitat-porozhanov-za-neotstrelyanite-hishtnitsi.html", "text": "Социалистите са притеснени от плъзналите хищници из страната. Чакали влизали в дворовете на хората в габровско. За собствениците на малки ферми това било голям проблем.Червените искат стимули за ловците да избиват хищници. По време на парламентарния контрол земеделският министър Румен Порожанов обясни, че за 2016 година ловците не са изпълнили квотата си за стрелба по хищници.Избити са едва 25% от квотата за отстрел на вълци, 30 000 чакали, което е 71% от квотата и 55% от лисиците.Ловът е спорт, категоричен бе Порожанов. Затова не трябвало да има стимули от държавата за ловджиите. А и министерството нямало пари за стимули за отстрел на хищници. Дивата свиня нанасяла повече щети от хищниците на стопанствата, по думите му.", "date": "2017.10.20", "title": "Питат Порожанов за неотстреляните хищници"}
{"url": "https://news.bg/health/izplashtat-zaplatite-v-bolnitsata-v-lovech-do-kraya-na-mesetsa.html", "text": "Заплатите, които са били забавени на лекарите и персонала на болницата в Ловеч, ще бъдат изплатени до края на настоящия месец. Това е заявил управителя на здравното заведение д-р Георги Васев, предаде БНР.От 2012 година насам задълженията на МБАЛ \"Проф. д-р П. Стоянов\" в Ловеч започват да се покачват. Стана ясно още, че към момента заведението има задължения на стойност над 6 млн. лв., а покриването на тези задължения чрез кредит с участието на общините не е вариант, защото общината и банките не могат да бъдат гаранти.Проблемите в болницата започнали през 2006 година, когато е бил подписан договор за външни услуги с частната лаборатория \"Кардиолайф\". С този договор около 90% от парите от клиничните пътеки за кардиологични услуги в болницата са постъпвали в частната лаборатория, като за държавното здравно заведение са оставали едва 10%.Договорът е бил подписан докато министър на здравеопазването е бил проф. Радослав Гайдарски от БСП. На среща, която се проведе тази седмица, Гайдарски отрече лично да е подписвал този договор и обясни, че би трябвало според договора разпределението на приходите да е въпрос на договорка между ръководството на болницата и лабораторията. Други болници също имали договори с частната лаборатория.", "date": "2017.10.20", "title": "Изплащат заплатите в болницата в Ловеч до края на месеца"}
{"url": "https://news.bg/int-politics/shefat-na-tsru-severna-koreya-e-na-praga-da-pridobie-yadreno-orazhie-s-koeto-da-udari-sasht.html", "text": "Шефът на Централното разузнавателно управление (ЦРУ) Майк Помпео предупреди, че Северна Корея е на прага да придобие способност да удари САЩ с ядрено оръжие, съобщават американски медии.Той подчерта, че Вашингтон все още предпочита дипломацията и санкциите, но предупреди, че военното решение остава опция.Северна Корея твърди, че вече има способност да удари САЩ.По думите на Помпео пред мозъчния тръст Фондация за защита на демокрациите във Вашингтон, Пхенян е \"достатъчно близо към момента в способностите си (за придобиване на ядрено оръжие), така че от гледна точка на американската политика ние трябва да се държим така, сякаш те са на прага на постигането на тази цел\".\"Те са стигнали толкова далеч в това, че сега следва да се мисли как да бъде спряна последната стъпка\", предупреди шефът на ЦРУ.Той подчерта, че ракетната експертиза на Пхенян напредва толкова бързо понастоящем, че е трудно за американското разузнаване да прецени кога ще успее.Преди дни американският държавен секретар Рекс Тилърсън също настоя, че президентът Доналд Тръмп иска да разреши конфронтацията със Северна Корея чрез дипломация. Изявлението му беше направено, след като Тръмп публично му беше казал да не си губи времето, опитвайки се да разговаря със севернокорейския режим.Помпео също така заяви, че американско-канадската двойка заложници, които бяха освободени през миналата седмица, всъщност е била държана в Пакистан, а не в Афганистан, както първоначално се предполагаше.По думите му, канадецът Джошуа Бойл и американската му съпруга Кейтлън Коулмън са били държани в продължение на години в Пакистан.Това противоречи на твърденията на пакистанските власти, които заявиха, че семейството е било държано в Афганистан, като е било преместено през границата на територията на племенния район Курам в Пакистан на 11 октомври.", "date": "2017.10.20", "title": "Шефът на ЦРУ: Северна Корея е на прага да придобие ядрено оръжие, с което да удари САЩ "}
{"url": "https://news.bg/finance/knsb-protiv-stesnyavaneto-na-dostapa-do-obezshteteniya.html", "text": "63 млн. лв. ще бъдат спестени от бюджета на Държавното обществено осигуряване с ограничаването на достъпа до обезщетение при безработица. Това каза президентът на КНСБ Пламен Димитров пред журналисти след провела се бизнес закуска с работодатели.Ограничаването на достъпа до обезщетения ставало с изискването, заложено като промяна в КСО да си работил 12 от последните 18 месеца. \"Според нас това ще лиши голяма част от сезонните работници изцяло от достъп до системата, макар че си правят вноски. Това ще спести 63 млн. лв.\", коментира президентът на КНСБ.По думите му едва ли тези 63 млн. лв. ще бъдат спестени от друго, освен от тези хора, които няма да получат обезщетенията, на които имат право. \"В България малко над 70 хиляди души имат право на обезщетение при безработица от над 200 хиляди регистрирани безработни. Такъв процент отново казвам няма никъде другаде\", изтъкна още Димитров.Той коментира и направената стъпка за увеличение на обезщетенията за безработица от 7 на 9 лева на ден с думите, че в никакъв случай тя не може да замаже очите за ограничения достъп. От КНСБ настояват, за да се изравни обезщетението за безработица с линията на прага на бедност, то да е поне в размер от 14 лв.Президентът на КТ \"Подкрепа\" Димитър Манолов коментира, че има хора в България, които получават права за обезщетения при безработица и в същия този период, в който ги получават, работят в чужбина, изкарват там няколко месеца и оттам също получават такива обезщетения. По думите му това един такъв постоянен цикъл, който най-малкото прилича на злоупотреба.С представителите на бизнеса са били обсъдени и други два наболели проблема - този с фалшивите болнични листове, както и с инвалидните пенсии.Президентът на КНСБ Пламен Димитров декларира решимост и от двете страни до края на годината да се справят с проблема с фалшивите инвалидни пенсии. Той обаче изказа категоричното си несъгласие с предлаганата мярка да се намалят парите, изплащани при болнични. От КНСБ са категорични, че това е стъпка в грешна посока. Той даде положителен пример от предприятие, което е въвело \"бонус - присъствен ден\". С мярката във въпросното предприятие болничните листове били намалели драстично. Така по данни за миналата година от бюджета на ДОО са били разходвани 16 млн. лв. за болнични.", "date": "2017.10.20", "title": "КНСБ против стесняването на достъпа до обезщетения"}
{"url": "https://news.bg/politics/karakachanov-ne-znae-za-dva-praznika-na-kardzhali.html", "text": "Вицепремиерът Красимир Каракачанов обяви, че отдавна е предупреждавал за финансирането на ДОСТ и че не знае за двойното празнуване на Деня на Кърджали.\"Прокуратурата само потвърждава това, което ние сме говорили. Една банка, на която знаем името, и не само тя. Има и други канали. Знаят се лицата и фирмите, през които е ставало финансирането.\" Това заяви вицепремиерът и военен министър Красимир Каракачанов в кулоарите на парламента по повод излязлата информация от прокуратурата за финансирането на ДОСТ от турска банка.Той се надява прокуратурата да повдигне обвинение. По думите му само съдът може да заличи партия, но припомни, че такъв тип финансиране е основание за заличаване.По повод думите на председателя на ДПС Мустафа Карадайъ, че празникът на Кърджали ще бъде празнуван два пъти и обвиненията в разделение, Каракачанов каза, че има една покана за празника на Кърджали и тя е за днес. Според него не може да се говори за разделение.Лидерът на ВМРО обвини ДПС, че търсят повод да атакуват патриотите, защото вече не са във властта.Каракачанов заяви, че няма логика да се иска оставката на Валери Симеонов, заради това че оградата по границата е обявена за обект от националната сигурност.ДПС се концентрират върху един министър и удрят по него, а БСП атакуват опонентите, заради проблемите вътре в партията им, констатира военният министър.", "date": "2017.10.20", "title": "Каракачанов не знае за два празника на Кърджали"}
{"url": "https://news.bg/crime/manolova-signalizira-za-izmama-ot-imeto-na-ombudsmana.html", "text": "\"Повече от една година едно лице обикаля България и се представя за шефа на кабинета на омбудсмана - Полина Стоянова\". Това каза пред журналисти омбудсманът Мая Манолова.Манолова бе категорична, че въпросното лице напомняло за измамника от Фейсбук - Спас от Кочериново. По думите й то подвеждало и дори успяло да измами ръководства на университети, болници, държавни институции - представяйки за шефа на кабинета на омбудсмана.\"Хората в част от случаите се подвеждат. Шефът на кабинета не звъни по телефони, не настоява, не нагрубява и един от най-възпитаните и етични хора, които познавам\", заяви Манолова. Тя посочи, че вече е сигнализирала полицията това лице да бъде идентифицирано. По-късно днес предстои среща на омбудсмана и с вътрешния министър Валентин Радев.", "date": "2017.10.20", "title": "Манолова сигнализира за измама от името на омбудсмана"}
{"url": "https://news.bg/society/toplofikatsiya-e-magyosnik-v-sabiraneto-na-pari-vpechatlena-manolova.html", "text": "\"Топлофикация\" е един мой Хари Потър, който с магьоснически способности прибира парите от джобовете на столичани. С тези думи омбудсманът Мая Манолова обяви битките, които е започнала, но не е довършила през последната година от назначаването ѝ за омбудсман.Поводът за сравнението тя взе от разговор с интелигентна млада дама, която ѝ припомнила, че преди да издаде бестселъра си Джоан Роулинг е обиколила 12 издателства и е получила 12 отказа. Затова и омбудсманът Мая Манолова бе категорична, че няма да се откаже от тази битка.Пред сградата на монополното дружество - \"Топлофикация\" - София, тя припомни, че с един друг Хари Потър - съвсем наскоро е успяла да се справи и визира - ЧСИ-та. Недовършени обаче оставали борбата с банките, колекторските фирми, фирмите за бързи кредити, двойният стандарт в храните.Манолова изрази надежда съвсем скоро да се справи с друг един Хари Потър, който по думите ѝ се крие от своите работници за да не им плаща. Тя бе категорична, че няма да отстъпи от каузата срещу модерното робство. По думите ѝ нито една от предстоящите битки няма да бъде лесна, няма да приключи бързо. Манолова декларира, че няма да се откаже и от десетките хиляди конкретни казуси на граждани.За периода 20 октомври 2016 г. - 20 октомври 2017 г. над 63 хиляди души са потърсили съдействие от омбудсмана, 22 607 жалби са постъпили в институцията. От тях 11 964 са приключени. Най-много жалби са подадени от столичани, следвани от гражданите на Пловдив, Варна, Бургас, Плевен.Най-много жалби са постъпили за нарушени права на потребителите, следвани от социални права и правото на собственост. В топ 6 на жалбите са Топлофикация - София, следвани от електроразпределителните дружества, ВиК операторите, банките и административното обслужване.", "date": "2017.10.20", "title": "\"Топлофикация\" е магьосник в събирането на пари, впечатлена Манолова"}
{"url": "https://news.bg/health/lichnite-lekari-iskat-oshte-25-mln-leva-v-byudzheta-za-2018-g.html", "text": "Парите за доболнична помощ са символично увеличени. Това становище изразиха от Националното сдружение на общопрактикуващите лекари ден след като председателят на Българския лекарски съюз д-р Венцислав Грозев обясни, че има съвпадения в предложения от държавата бюджет и този, определен от съсловната организация.От сдружението на общопрактикуващите лекари настояват да бъде обсъдено тяхното предложение за бюджет, изпратено до управителя на НЗОК д-р Камен Плочев и да преразгледат предложението си за бюджета за 2018 г. като се съобразят с исканото увеличение с 25 млн. лева.Това предложение е близо до предложението на БЛС за разпределение на бюджета в системата на здравеопазването, уточняват от сдружението си и заявяват готовност за съвместно обсъждане, както и публичен дебат по темата.Личните лекари определят като липсващо увеличението за Първична извънболнична медицинска помощ (ПИМП) - 200 хил. лв. или 0,008 %, или по 3,70 лв. месечно за всяка една практика за първоначална извънболнична медицинска помощ за 2018 г.Решението противоречи на определената приоритетна политика в Националната здравна стратегия 2020, насочена към изграждане и управление на справедлива, устойчива и ефективна здравна система, ориентирана към качество и резултати.От сдружението на личните лекари се позовават на доклада на Световната банка \"Бележки по политиката за реформа на здравния сектор\", според който е необходимо да се заделят нужните ресурси за извънболничната помощ.", "date": "2017.10.20", "title": "Личните лекари искат още 25 млн. лева в бюджета за 2018 г."}
{"url": "https://news.bg/crime/prokuraturata-obvini-mazh-darzhal-zashtiten-vid-kostenurka.html", "text": "Прокуратурата в София обвини мъж за незаконно държане на защитен вид костенурка. Росен Георгиев е обвинен за това, че на 28 юни в град София, пред мол противозаконно държал екземпляр от защитен вид - шипоопашата костенурка.Тъй като костенурката е от защитен вид унищожаването, повреждането, държането, придобиването или отчуждаването й е престъпление. За това престъпление законодателят е предвидил наказание \"лишаване от свобода\" до 5 г. и глоба в размер от 5 000 лв. до 20 000 лв.На 23 юни свидетелка попаднала на онлайн обява за продажба на сухоземна костенурка с цена от 199 лв. Жената не успяла да различи дали костенурката е екземпляр от защитен вид. Тя се свързала доброволен сътрудник към неправителствена организация за защита на животните и му препратила обявата.Сътрудникът разгледал публикуваната в сайта снимка на костенурката и веднага разбрал, че животното е под зарила на закона. Още на същия ден се свързал с продавача на костенуркат аи поискал от него още снимки.Двамата се уговорили сътрудникът да закупи костенурката, като си определили среща на 28 юни пред столичен мол.След разговора, сътрудникът се свързал с началника на Отдел \"Защита на природата\" при Дирекция \"Превантивна дейност\" в РИОСВ - София и го уведомил за уговорената среща с обвиняемия. Началникът на отдела поискал съдействие от полицаи.На уреченото място присъствали сътрудникът от неправителствената организация, старшият експерт в отдел \"Защита на природата\" и двама полицаи.Росен Георгиев извадил костенурката от клетката и сътрудникът и старши експертът я разгледали и веднага се убедили, че животното е от защитен вид.След като униформените задържали Георгиев, бил изготвен протокол за доброволно предаване, с който обвиняемият предал костенурката. Още на същия ден костенурката била настанена в столичната \"Зоологическа градина\".", "date": "2017.10.20", "title": "Прокуратурата обвини мъж, държал защитен вид костенурка"}
{"url": "https://news.bg/regions/zemna-masa-zatrupa-rabotnik-v-selo-ribnovo.html", "text": "Строителен работник е пострадал тежко при трудова злополука, информира БНР.Работникът е пострадал при извършване на изкопни действия по подмяна на водопровод и канализация в село Рибново, община Гърмен, област Благоевград. 50-годишният мъж е бил затрупан от земна маса.Работникът е бил транспортиран по спешност в болницата в Гоце Делчев. Той е приет в отделението по ортопедия. По първоначални данни мъжът е пострадал сериозно, но няма опасност за живота му.Кметът на село Рибново Феим Иса потвърди за инцидента. По думите му ремонта на обекта от водопреносната мрежа се извършва от частна фирма, а възложител в община Гърмен.Очаква се в селото да пристигна екип на Инспекцията по труда, който да разследва на място причините за възникването на трудовата злополука.", "date": "2017.10.20", "title": "Земна маса затрупа работник в село Рибново"}
{"url": "https://news.bg/health/voda-i-hidrogenni-maznini-v-polovinata-marki-maslo-na-pazara.html", "text": "Масло - имитация на масло установиха в пет от 10 проби на различни марки, произведени в България. Данните за пробите в чистото масло бяха представени по време на пресконференция на Асоциация \"Активни потребители\".Пробите са взети през август от склад за хранителни продукти в Несебър и обект в Бургас. В тях вложените мазнини са между 40-67%, останалото е вода и хидрогенни мазнини. Тревожното е, че фирмите, които показват отклонение, са същите, които са били с отклонение през 2015-та и 2017-та. Така най-лесният за изготвяне продукт, който трябва да съдържа 80% мазнина в пет от пробите се оказва нещо друго, но не и чисто масло.От асоциацията информират, че в много от страните въпросните хидрогенни мазнини вече са забранени, а в други - това предстои да бъде направено. Сергей Иванов от Центъра по биология на храните коментира, че в България, за съжаление това е един от основните подходи за намаляване на цените на продуктите.В три от марките е установено и наличието на забраненото вещество натамицин. Той сравни употребата му със скандала с фипронила. Тъй като на практика се влага забраненото вещество - Е 235, което се използва като противогъбично и противоплесенно средство. \"Когато се сглобяват продукти, в които има много вода, те имат нисък срок на трайност, защото водата стимулира развитието на различни плесени\", обясни Иванов.Веществото е забранено за влагане в кравето масло в страните от ЕС. \"Става въпрос за незаконно използване на химично съединение\", коментира още той. Съветите, които отправят към Българска агенция по безопасност на храните е да се забрани използването и влагането на хидрогенирани мазнини. Да се криминализира влагането на незаконни съставки в храната, какъвто е натамицинът.", "date": "2017.10.20", "title": "Вода и хидрогенни мазнини в половината марки масло на пазара"}
{"url": "https://news.bg/int-politics/rusiya-obyavi-sasht-priznaha-che-teroristite-ot-al-nusra-izpolzvat-himicheski-orazhiya.html", "text": "Военното министерство на Русия обяви, че Държавният департамент на САЩ най-накрая е признал, че терористичната групировка Фронт \"Ал Нусра\", която контролира сирийската провинция Идлиб чрез наскоро създадената групировка \"Тахрир ал Шам\", като все още се смята за подразделение на \"Ал Кайда\" в Сирия, макар че те самите твърдят, че са скъсали връзките си с нея, \"не само има, но и използва химически оръжия срещу цивилни\".\"Терористичната групировка \"Тахрир ал Шам\", свързана с Фронт \"Ал Нусра\", която използва леки и тежки оръжия, самоделни взривни устройства и химически оръжия, действа в тази провинция (Идлиб). Това е първото официално признание от Държавния департамент на САЩ не просто за наличието, но, подчертавам, използването на химически оръжия от терористите от Фронт \"Ал Нусра\" в тази част на Сирия, за да извършват терористична атаки, за което ние многократно предупреждавахме\", коментира говорителят на руското военно министерство ген.-майор Игор Конашенков.Конашенков също така припомни, че в провинция Идлиб \"е известен само един случай на използване на химически оръжия - в Хан Шейхун\".\"Въпреки това САЩ обвиниха правителствените войски за извършването на тази химическа атака. А онези, които всъщност я организираха, те наричат \"умерена опозиция\", подчерта Конашенков.Той изтъкна още, че \"що се отнася до предполагаемата бомбардировка на руските военновъздушни сили в град Идлиб, Държавният департамент тук греши и американските граждани няма от какво да се страхуват. Руската авиация в Сирия не удря населени места, за разлика от САЩ и коалицията\".На 4 април сирийската опозиция съобщи, че над 80 души са загинали при атака с химически оръжия в град Хан Шейхун в провинция Идлиб, а 200 са били ранени. Те обвиниха сирийските правителствени войски за извършването на това нападение, които в отговор категорично отхвърлиха обвиненията и обвиниха екстремистите.", "date": "2017.10.20", "title": "Русия обяви: САЩ признаха, че терористите от \"Ал Нусра\" използват химически оръжия"}
{"url": "https://news.bg/weather/ochakva-ni-tiho-i-slanchevo-vreme.html", "text": "Слънчево и почти тихо време ни очаква днес, сочат данни на Националния институт по метеорология и хидрология.Сутринта на места ще има мъгла или ниска слоеста облачност в равнините.Максималните температури за деня ще са между 22° и 27° градуса по Целзий.Атмосферното налягане се понижава слабо. Все пак остава по-високо от средното за месеца.Не се очакват валежи в страната.", "date": "2017.10.20", "title": "Очаква ни тихо и слънчево време"}
{"url": "https://news.bg/regions/vremenno-ogranichavat-preminavaneto-prez-gkpp-dunav-most-ruse.html", "text": "Временно e ограничeно преминаването през ГКПП Дунав мост - Русе от 10:30 до 11:15 часа, съобщиха от Гранична полиция.Причината за ограничението е полагане на нова хоризонтална маркировка по път I-2 Русе - Разград (от км 0+000 до км 1+057 /Дунав мост). Очакванията са, че така ще се подобри безопасността на движението през зимния сезон.От полицията в Русе са създали организация, за да избегнат задръстванията пред ГКПП Дунав мост - Русе.", "date": "2017.10.20", "title": "Временно ограничават преминаването през ГКПП Дунав мост - Русе"}
{"url": "https://news.bg/bulgaria/karakachanov-iska-diplomite-na-imamite-da-se-legalizirat.html", "text": "\"Да се ограничи възможността чужди държави да спонсорират религиозни общности у нас\", това искане зави в ефира на Нова военният министър Красимир Каракачанов.По негово мнение последният закон е прекалено либерален и е позволил да се случват нередности. Каракачанов потвърди, че предимно говори за Турция и добави, че начинът е това да се спре със закон.Да се ограничи възможността чужди граждани да финансират религиозни общности е една от основните теми, коментирани в работната група, обясни министър Каракачанов. Да се забрани чужди граждани да ръководят религиозни общности в България е другото искане на патриота.\"Хора учили радикален ислям и главното мюфтийство ги назначава за имами\", обяснява министърът и иска това да не е възможно. По думите му става ясно, че последните години само хора завършили в чужбина се назначават.Каракачанов иска тези техни дипломи да се легализират у нас, за да се избегне възможността да назначаваме радикализирани имами. Министърът изтъкна и конфликта между имамите, които преподават нормален традиционен ислям, и младите имами. За него конфликтът в общността говори за проблеми.\"Не да гониш някого, а да въведеш законови мерки, за да не позволяваш\" е целта на желания закон, доуточни се Каракачанов. Той акцентира, че казусът с финансирането и ръководенето на религиозни общности не се отнася само до исляма, а и до християнството.\"Има и други религиозни общности чрез които се оказва политическо влияние\", обясни военният министър. \"Не само Турция, който и да било, не трябва да се допуска други държави да оказват политическо влияние върху България\", отсече Каракачанов.То беше категоричен, че няма сведения български граждани да воюват на страната на ИДИЛ. Това били слухове. Единственото вярно било, че има човек, които е пребивавал на територията на Сирия и е от смесен произход.", "date": "2017.10.20", "title": "Каракачанов иска дипломите на имамите да се легализират"}
{"url": "https://news.bg/regions/protest-pred-doma-na-fandakova-organizirat-neyni-sasedi.html", "text": "Жителите на на ж.к. \"Манастирски ливади-изток\" планират протестират пред дома на кмета на София Йорданка Фандъкова.Неделя по обед недоволните хора ще излязат да протестират на кръстовището на ул. \"Шарл Шампо\" и ул. \"Боянски водопад\", за да демонстрират недоволството си от неадекватните условия на живот в \"елитния\" квартал \"Манастирски ливади\", обявяват в организирано събитие във Фейсбук.\"Хората, живеещи в квартал, в който няма нито една построена в цялост улица, нито една детска градина, училище или обществена зелена площ, ще излязат на протест с искания за моментално започване на процедура за нов подробен устройствен план\", пише в исканията на протестиращи. Според тях в квартала няма ред в това кой, къде и как може да строи.Сред исканията им да и моменталното намиране на терени, които да се отчуждят за изграждане на детски градини, средно училище, обществени зелени площи и паркинги.Съседите на софийския кмет искат въвеждане на еднопосочно движение по улиците, обособяване на Зона 30 в квартала и спешни мерки по прекратяване на безразборното застрояване. Неправителствената организация \"Спаси София\" също подкрепя протеста. НПО ще представи изводи от транспортното проучване, проведено в началото на годината съвместно със Сдружение \"Градски транспорт и инфраструктура\".По тяхно мнение, независимо, че имоти в квартала се продават като елитни, а кварталът като добре свързан, в действителност \"Манастирски ливади\" е много недостъпен. \"Проучването ни показа, че над 70% от шофьорите в квартала са принудени да шофират и биха ползвали градски транспорт, ако имаше такъв\", изтъкват от организацията.Инициативният комитет сформиран от жителите на \"Манастирски ливади\" информира, че ще иска оставките на кмета на район Триадица инж. Терзиев и главният му архитект - арх. Шишков. Оставките им се искат \"заради систематичният им провал да спазят поетите пред общността ангажименти\". \"Ще настояваме да подадат незабавно оставки\", съобщава инициативният комитет и обяснява, че на протеста ще бъде поискано и отзоваването на всички общински съветници от комисията по архитектура и градоустройство", "date": "2017.10.20", "title": "Протест пред дома на Фандъкова организират нейни съседи"}
{"url": "https://news.bg/politics/sotsialniyat-ministar-gotov-da-razgovarya-za-otpadane-na-osiguritelnite-pragove.html", "text": "Готов съм да разговаряме за отпадане на минималните осигурителни доходи, но това да стане при внимателно обмисляне, а не под натиск. Това заяви министърът на труда и социалната политика Бисер Петков пред БНТ.Готов съм веднага да проведем този разговор, за да решим проблемите, които спъват социалния диалог, повтори той.Припомняме, преди дни работодателски организации поискаха оставката на министър Петков заради предложеното увеличение на минималните прагове на осигуровките, за които бизнесът иска да отпаднат. От страна на държавата има предложение, включено в Проекта на Закона за бюджет на Държавното обществено осигуряване (ДОО), което предвижда увеличение на минималния осигурителен доход от 3,9% и увеличение на минималната работна заплата от 510 лв. за 2018 г.Петков припомни, че действащото законодателство предполага договаряне на минималния осигурителен доход. Когато това не се случи, държавата трябва да вземе решение. Решението е нарастване на минималните осигурителни доходи с 3,5%, каза социалният министър и го определи като балансирано решение, което ще доведе до повишаване на замразените от м.г. осигурителни прагове.Министър Петков обясни, че увеличението на минималния доход ще има различни проекции върху размерите социални плащания. Предлаганият от правителството ръст на минималната работна заплата (МРЗ) е в същия порядък. Увеличението е заради ръста на доходите както в частния, така и в публичния сектор, каза той.Интеграционни добавки получават над 500 хил. българи с увреждане. Увеличение освен при тях, се планира и при целевите помощи, както и при еднократните месечни помощи по Закона за социално осигуряване, каза министърът.Той уточни, че семейните помощи за деца не са пряко свързани с гарантиране минимален доход, а се определят от бюджета. Министърът поиска да се диференцира размера на помощта спрямо размера на доход на едно лице от семейството - сега право на семейни добавки за деца имат хората с доход до 400 лева месечно на член от домакинството. Предлагат този критерии да се увеличи на 450 лева на човек. Това засяга най-масовите, месечните или детските надбавки за деца до завършване на средното им образование - най-късно до 20-годишна възраст на младежите.От министерството очакват, че ще включат още около около 20 хил. семейства от страната, които получават доходи, близки до средната за страната. Предвижда се и увеличение с по пет лева на месечните добавки за деца на семействата, които ги получават.Относно социалните услуги като личен асистент, министър Петков каза, че стремежът е да има по-голяма сигурност за хората с увреждания. Ще се осигури подкрепа на около 23 400 души с увреждания и работа на над 16 хил. лични социални асистенти, обеща той и заяви, че се създава устойчивост и се запазва сегашното положение.За догодина се очаква увеличаване на минималната пенсия за стаж и възраст. Осъвременяване с 3,8% на пенсиите от 1 юли, каза Петков и уточни, че за тази политика ще са необходими над 500 млн. лева допълнително в бюджета.За предложението на председателя на социалната комисия в парламента Хасан Адемов за промяна на формулата, по която се изчисляват пенсиите, Петков каза, че предложението е за промяна в правилото. В последните години се прилага т.нар. швейцарско правило за изчисляване на пенсиите. \"Става дума за принципи в социалното осигуряване, защото честата промяна на правилата не е добра. По разчети на вносителите ще струва 270 млн. лева допълнителни разходи\", каза Петков.За предложението 380 лева да станат парите за отглеждане на дете от 1 до 2-годишна възраст Петков призна, че за последните години това плащане нямаше растеж. \"Не малко майки предпочитат да отглеждат децата си през втората година. При сегашните условия не бива да стимулираме с прекалено завишаване това плащане. За този дълъг период на майчинство родителите се деквалифицират - излизат от пазара на труда, след това връщането им е трудно\", каза Бисер Петков. Той припомни, че правителството стимулира политики за връщане на родителите по-рано на работа чрез програми.За определянето на тавана за дневния размер на обезщетение за безработица до 74 лева, социалният министър обясни, че така искат да ограничат някои практики - българи, работили в чужбина, които се връщат в страната за кратко, регистрират се на борсата и получават обезщетение. Около 80-82 хил. души получават обезщетение за безработица. Разходът за това плащане расте. И чрез определени инструменти държавата трябва да насърчава хората да се връщат на работа, каза Петков.Мотивът за предложението да намалят  през първите 3 дни е да ограничат злоупотребите, защити идеята Бисер Петков. Запитан дали така няма да пострадат онкоболните, които ползват кратки болнични за различни процедури, той отговори, че предложението все още се обмисля. Над 95% от случаите тези болнични се потвърждават. Състоянието на болните бързо се променя. Няма как да се обжалва самата диагноза, допълни социалният министър.", "date": "2017.10.20", "title": "Социалният министър готов да разговаря за отпадане на осигурителните прагове"}
{"url": "https://news.bg/politics/elena-joncheva-ogradata-s-turtsiya-ne-ya-preminal-tozi-koyto-ne-e-pozhelal.html", "text": "\"Оградата ни с Турция не я е преминал само този, който не е пожелал\", това изтъкна народният представител от \"БСП за България\" Елена Йончева в ефира на Нова телевизия.Йончева обясни, че оградата е подкопана с метри на много места. Тя твърди, че построяването на съоръжението не е направено по проекта, който е бил утвърден от МВР.\"Дадена е възможност да бъде променяна от областните управители и съответните фирми\", обясни депутатът и показа снимка, на която е заснето как мигранти преминават през оградата, използвайки сгъваема стълба.\"Със засекретяването й, се налага цензура. На информацията за целостта на съоръжението, преминаването и прочие се налага цензура\", отсече Йончева и разясни, че защото се води, че е част от националната сигурност, по този начин се издава държавна тайна. Според народния представител засекретяването се прави, за да не се говори по тази тема и да не се правят разследвания.Елена Йойчева обърна внимание на това, че е внесен сигнал до съответните органи за проблемите с оградата, но след като тя е засекретена, резултатите от проверката няма как да се разберат.", "date": "2017.10.20", "title": "Елена Йончева: Оградата с Турция не я преминал този, който не е пожелал"}
{"url": "https://news.bg/politics/gartsiya-dava-podkrepa-za-predsedatelstvoto-ni.html", "text": "Гърция ще бъде рамо до рамо с България по време на председателството на Съвета на ЕС и ще предостави всяка възможна подкрепа. Това заяви от трибуната на парламента председателят на Камарата на депутатите на Гърция Николаос Вуцис, който е на официална визита у нас и поздрави родните законотворци в началото на днешния пленарен ден.Той настоя България и Гърция да работят за утвърждаването на сигурността в Югоизточна Европа чрез преодоляване на националистическия подход.\" Трябва да работим съвместно и конструктивно по мигрантския и бежанския проблем, съгласно принципа на европейската солидарност\", заяви Вуцис.Гърция иска още тясно сътрудничество с България и в сферата на енергетиката.Гърция подкрепя европейската перспектива на Западните Балкани, допълни председателят на Камарата. Както отбеляза вашият премиер Бойко Борисов, Българското председателство на Съвета на ЕС желае да действа като едно Балканско председателство, допълни гръцкият патламентарист.Малко по-късно двамата парламентаристи проведоха двустранна среща, след която дадоха брифинг за медиите. Балканските въпроси ще получат една добра проекция в София, която да бъде видна и за Европа, коментира парламентарният шеф Димитър Главчев. Според него в ЕС се поставяло началото на Балканска група. А за добросъседските отношения Главчев посочи: \"Задължение на политиците е, когато между два народа има такава свързаност, те поне да не ѝ пречат\".", "date": "2017.10.20", "title": "Гърция дава подкрепа за председателството ни"}
{"url": "https://news.bg/crime/tsatsarov-iska-zakrivane-na-fondatsiya-nezakonno-finansirala-partiya.html", "text": "Главният прокурор Сотир Цацаров поиска закриване на фондация, незаконно финансирала политическа партия, съобщиха от прокуратурата.Цацаров внесе в Кърджалийския окръжен съд искова молба за прекратяване на сдружение с нестопанска цел \"Асоциация Бату платформ\" гр. Кърджали. Мотивът е, че чрез тази организация незаконно е финансирана предизборната кампания на политическата партия ДОСТ.Според събраните доказателства, на 14 март 2017 година сдружението е получило паричен превод от 100 000 евро. Наредител на превода е турската банка TURKKIYE VAKIFLAR BANKASI, без данни за субекта на преведената сума. Парите са използвани за купуване на хранителни продукти - захар, брашно, ориз, макарони и др. Те са разпределени в отделни пакети, като стойността на трайните храни във всяко пликче е била по 30 лева.Пакетите са били разнесени до различни населени места в България - Пловдив, Гоце Делчев, Търговище, Силистра, Добрич, Бургас, Смолян, Хасково, Шумен, Павел баня, Сливен, Дулово, Русе, Омуртаг и Ботевград.Разследването против политическите права на гражданите, ръководено от Окръжна прокуратура - Добрич, тъй като там са открити пакетите. Организацията по  е направена от членове на сдружение \"Асоциация Бату платформ\" - Кърджали. Активното са участвали членове и симпатизанти на политическата партия ДОСТ.Пакетите са раздавани безвъзмездно на български граждани с мюсюлманско вероизповедание, за да бъдат мотивирани да гласуват за политическа партия ДОСТ на изборите за 44-то Народно събрание, се казва в съобщението на прокуратурата.Посочва се и обвинението, по което се разследва неправителствената организация - \"Получаването на парични средства от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия е нарушение на чл. 12 ал. 2 от Конституцията на Република България\", пише в документите.В мотивите за закриване на дейността на Сдружение \"Асоциация Бату платформ\" Кърджали се цитират и два члена на Изборния кодекс, които са нарушени \"заради извършване на дейност, която противоречи на Конституцията, на законите и на добрите нрави\", се казва в искането на главния прокурор до Окръжния съд на Кърджали.", "date": "2017.10.20", "title": "Цацаров иска закриване на фондация, незаконно финансирала партия"}
{"url": "https://news.bg/crime/burgaskata-politsiya-izdirva-77-godishen-mazh.html", "text": "Бургаската полиция издирва 77-годишния Мустафа Хасанов Исмаилов от село Планиница, община Руен, съобщиха от полицията.Мъжът е напуснал дома на дъщеря си в село Камено на 16 октомври и оттогава е в неизвестност. Той е на възраст около 75 - 77 години. Висок е около 170 см с бяла коса. Облечен е със светлокафяво яке, син анцуг, черни обувки и черна шапка.Бургаската полиция призовава гражданите, които имат някаква информация за Мустафа Хасанов Исмаилов да съобщят незабавно на тел. 112 или в най-близкото поделение на МВР.", "date": "2017.10.20", "title": "Бургаската полиция издирва 77-годишен мъж "}
{"url": "https://news.bg/world/kadri-ot-dron-pokazvat-opustoshenieto-v-rakka.html", "text": "Видеокадри от дрон от северния сирийски град Ракка показват степента на опустошение, причинено от продължилите седмици наред сражения между Сирийските демократични сили и терористите от ДАЕШ (\"Ислямска държава\"), съобщава \"Асошиейтед прес\".Кадрите са заснети вчера, като показват бомбардираните фасади на сгради и купчините бетонни отломки по улиците, по които се виждат множество унищожени автомобили.Цели квартали са в развалини, като почти няма призници на цивилен живот.Подкрепяните от САЩ и оглавявани от кюрдите Сирийски демократични сили обявиха, че са прогонили ДАЕШ от Ракка след няколкоседмични сражения.Говорителят на международната коалиция срещу ДАЕШ полк. Райън Дилън написа в \"Туитър\", че Сирийските демократични сили са прочистили 98% от града, добавяйки, че някои терористи продължават да се укриват в малък джоб източно от стадиона на града.", "date": "2017.10.20", "title": "Кадри от дрон показват опустошението в Ракка"}
{"url": "https://news.bg/health/meditsinskite-sestri-gotovi-da-stachkuvat.html", "text": "От Българската асоциация на професионалистите по здравни грижи искат увеличение на стартовата заплата в техния бранш. В противен случай предупреждават, че са готови за стачка, която може да парализира здравната система.В открито писмо до президента Румен Радев, премиера Бойко Борисов, председателя на парламента Димитър Главчев, председателя на здравната комисия в НС д-р Даниела Дариткова здравния министър проф. Николай Петров медицинските сестри настояват да получават три минимални работни заплати като стартово възнаграждение. Те настояват за това по време на обсъждане на бюджета за 2018 година.Основните искания на сестрите са изброени в пет точки. Те настояват за стартова заплата, равна на 3 минимални заплати за страната. Искат диференцирано заплащане на труда си, съобразно придобитата квалификация.Третото им искане е да се приемат стандарти с ясен регламент за необходимия брой медицински сестри, акушерки, фелдшери/лекарски асистенти, рехабилитатори, медицински и ренгенови лаборанти. Той да е съобразен с броя на пациентите в болниците, в кабинетите, в лабораториите, децата в детските ясли, градини и училища, в домовете за медико-социални грижи и във всички структури.Медицинските специалисти искат осигуряване на условия за участие в задължителните форми на продължаващо обучение - гарантиран отпуск и финансиране. Те искат да се осигурят възможности за привличане на повече млади хора към тях.От Асоциацията напомнят, че 15 000 специалисти по здравни грижи напуснаха България от началото на здравната реформа. За функционирането на здравната система са необходими още 35 хил. специалисти. Тези специалисти са медицински сестри, акушерки, фелдшери/лекарски асистенти, рехабилитатори, медицински и ренгенови лаборанти, пише в откритото писмо.Повече от 80% от завършилите студенти в направление \"Здравни грижи\" няма да упражняват професията си. Причините са: \"мизерно заплащане, неблагоприятни условия на труд, неуважение и прояви на насилие при изпълнение на служебния дълг, своеволия от страна на работодателите и липса на ясни критерии и стандарти за качествено изпълнение на здравните грижи, така необходими на българското общество.\"Повече така не може!\", се казва в писмото на медицинските сестри. Отказваме да спасяваме здравната система, работейки на 2 и дори на 3 места, пишат те и призовават управляващите да не ги поставят пред дилемата да работят в България или да напуснат професията, която обичат.Медицинските сестри заявяват, че не желаят да застрашават националната сигурност, заради невъзможност да упражняват своите професии и предупреждават, че напрежението ще се изрази в справедливи протести.\"Ние Ви уведомяваме за решението си да отстояваме правата си, за да останем в България. Ако и сега не се предвидят достатъчно финансови средства за дейностите по здравни грижи, последната ни реакция ще е национална стачка, която ще парализира системата на здравеопазване\", се казва в писмото, изпратено до управляващите.", "date": "2017.10.20", "title": "Медицинските сестри готови да стачкуват"}
{"url": "https://news.bg/crime/dvama-v-zatvora-za-poboy-nad-politsai.html", "text": "По обвинение на прокуратурата в Пловдив са осъдени 47-годипният Румен М. и 26-годишният Николай М. за побой над полицаи. Двамата нападнали и били служители на МВР Пловдив. За това престъпление мъжете получиха по година и четири месеца затвор.На 23 март, около 11:30 часа, в полицията в Пловдив е получен граждански сигнал, че на ул. \"Крайна\", до последната спирка на градския транспорт, се чувала прекалено силна музика.Двама полицая отишли да проверят. На място разбрали, че Румен и Николай празнували семейно тържество. Те били ангажирали дисководещ, който използвал мощна озвучителна уредба.Униформените ги предупредили да намалят музиката, като им дали срок от 15 минути. Мъжете не се съобразили. Заради неизпълнение на разпореждането, полицаите поискали личната карта на Румен, но той отказал да я даде и ги заплашил, че \"ще ги уволни\".Те се опитали да го отведат до патрулката, при което Румен започнал да ги дърпа, бута и да буйства. Тогава Николай ударил единият от полицаите в лицето, след това Румен удрял другия полицаи в областта на тялото, с което му причинил травматични отоци и кръвонасядания.Румен и Николай напуснали мястото и се укрили, но по-късно били задържани.Спрямо двамата съдът е определи мярка за неотклонение \"задържане под стража\" и понастоящем те се намират в затвора в Пловдив.Румен и Николай получиха по година и четири месеца \"лишаване от свобода\"ефективна присъда. Румен е осъден и за хулиганство, извършено с изключителен цинизъм и дързост. Николай ще лежи в затвора отделно още две години, защото е бил в изпитателен срок , когато е извършил престъплението. Делото е разгледано по реда на съкратеното съдебно следствие, тъй като двамата са признали вината си.", "date": "2017.10.20", "title": "Двама в затвора за побой над полицаи"}
{"url": "https://news.bg/economics/balgariya-i-rumaniya-mogat-da-ulavyat-s-32-poveche-kalkan-v-cherno-more-ot-2018-g.html", "text": "България и Румъния ще могат да улавят с 32% повече калкан в Черно море. Тази договореност бе постигната по време на 41-та Генералната комисия по рибарство за Средиземно море (ГКРСМ) в Черна гора.Обсъдени бяха предложения за приемане на решения за опазване, управление и контрол на ключови морски запаси в Средиземно и Черно море. Те са част от Препоръката за многогодишен план за управление на риболова на калкан в Черно море, с която се определят мерки за опазване на вида в Черно море и количествени ограничения за улова му от страните в региона (България, Румъния, Турция, Русия, Украйна и Грузия).Квотата за улов на калкан на българските и румънските риболовни кораби е в размер на 86,4 тона годишно и се определя ежегодно с регламент на Съвета на ЕС. През следващата година България и Румъния ще имат право да осъществяват риболов на калкан общо в размер на 114 тона, което е с 32% повече спрямо досегашното разрешено количество. По време на сесията бяха обсъдени теми за популяризиране на развитието на устойчиви аквакултури в Средиземно и Черно море.", "date": "2017.10.20", "title": "България и Румъния могат да улавят с 32% повече калкан в Черно море от 2018 г."}
{"url": "https://news.bg/int-politics/obama-i-bush-s-ostri-indirektni-kritiki-kam-tramp.html", "text": "Бившите американски президенти Барак Обама и Джордж У. Буш изразиха безпокойство относно настоящия политически климат в САЩ, като коментарите им се разглеждат като прикрит укор срещу управлението на настоящия президент Доналд Тръмп.Обама призова американците да отхвърлят политиката на \"разделение\" и \"страх\", докато Буш разкритикува \"грубиянщината и предразсъдъците\" в обществения живот.Двамата са говорили отделно един от друг, като и двамата не са споменали в прав текст името на Тръмп, уточнява БиБиСи.Тръмп, който многократно е критикувал двамата си предшественици, все още не е коментирал думите им.Бившите американски президенти традиционно избягват да коментират публично своите наследници на поста.Говорейки по време на предизборно събитие на демократите в Нюарк, щата Ню Джърси, Обама подчертал, че американците трябва да \"изпратят послание до света, че ние отхвърляме политиката на разделението, ние отхвърляме политиката на страха\".Той добави: \"Това, което не можем да имаме, е същата стара политика на разделението, която сме виждали толкова много пъти преди. Част от политиката, която виждаме сега, смятахме, че е останала в миналото. Тези хора се връщат 50 години назад. Намираме се в 21 век, не в 19-и. Стига!\"Той засегна подобни теми по време на друго събитие по-късно в Ричмънд, щата Вирджиния, изтъквайки: \"Имаме хора, които умишлено се опитват да разгневят хората, да демонизират хора, които имат различни идеи, да постигат краткосрочно тактическо предимство, разгневявайки хората.\"Говорейки само часове по-рано в Ню Йорк, Буш от своя страна коментира: \"Фанатизмът изглежда окуражен. Нашата политика изглежда по-уязвима на теориите на конспирацията и откровените измислици. Налице са известни признаци, че интензитетът на подкрепата спрямо демокрацията намаля - особено сред младите.\"Американците, подчерта той, \"видяха нашето говорене, деградирало до неочаквана жестокост\".Преди избирането му през миналата година Тръмп беше изключително критичен както към Обама, така и към Буш, определяйки всеки от тях в един момент или друг като \"може би най-лошия президент в историята\" на САЩ.", "date": "2017.10.20", "title": "Обама и Буш с остри индиректни критики към Тръмп"}
{"url": "https://news.bg/crime/strogi-politseyski-merki-zaradi-macha-levski-tsska.html", "text": "От СДВР информират, че в столицата ще има засилено полицейско присъствие по време на футболния мач между отборите на ПФК \"Левски\" и ПФК \"ЦСКА\". Събитието се провежда на Национален стадион \"Васил Левски\" на 21 октомври, събота, от 16:00 часа.Малолетните, които искат да посетят мача ще бъдат допускани на стадиона с пълнолетен придружител и предварително попълнена декларация. Такъв документ може да бъде изтеглена от интернет или взета от касите на стадиона.На входовете на стадиона полицаите ще извършват щателна проверка на всички посетители на футболния мач.Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Хора във видимо нетрезво състояние няма да бъдат допускани.Забранено е и носенето на огнестрелни оръжия, пиротехнически изделия, ножове, палки, боксове, чадъри, бутилки, в това число и парфюми.За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 14.00 часа.", "date": "2017.10.20", "title": "Строги полицейски мерки заради мача \"Левски\" - ЦСКА"}
{"url": "https://news.bg/politics/sudzhuk-nyama-li-i-za-pensionerite-pita-bsp.html", "text": "Осем години управление на ГЕРБ сме най-бедни в ЕС. С тази критика депутатът от БСП Георги Гьоков атакува управляващите, \"хвърляйки им в лицето\" цифри за бедността от националната статистика.1 639 000 са бедните у нас, или 23% от населението. 40% деца са в риск от бедност, а бедните деца са 32%. 27% от децата не могат да си позволят плод или зеленчук през деня. 56% от домакинствата не могат да си помислят за едноседмична почивка, по думите му. Делът на работещите бедни е 11,6%, продължи със статистиката червеният депутат.Спасението на давещите се е проблем на самите давещи се, смятат червените за стратегията на управляващите за бедните. Около 3500-3600 лева скача заплатата за съветниците на Бойко Борисов, припомни Гьоков, като поясни, че премиерът увеличи доходите на съветниците си и началниците на кабинети.Пари раздавате с лека ръка, защото не ги давате от джоба си, критикува още Георги Гьоков. Според него, високите позиции са им дадени не по заслуги, а защото са целували ръка. Да не би , пита Гьоков и предположи, че премиерът е повишил заплатите на доверените си за потушаване на евентуален бунт.Справедливостта по Борисовски, по думите на Гьоков, е увеличение за едни с 2000 лева, а за пенсионерите - с 3 лева. Социалистът настоя за справедливост за всички, а не по гербаджийски.ГЕРБ реагираха на декларацията на червените.\"Увеличаваме заплатите, а вие се оплаквате\", подчерта Станислав Иванов от ГЕРБ. Той е изненадан от реакцията на левицата срещу увеличаването на доходите.\"Недейте да казвате на черното бяло\", призова герберът. Той се обяви срещу противопоставянето в зала. \"2,5 милиарда лева повече приходи има в хазната в момента. Не омаскарявайте българското правителство\", настоя Станислав Иванов и допълни, че следващата година щяло да има повече пари за всички сектори, както и за доходите.", "date": "2017.10.20", "title": "Суджук няма ли и за пенсионерите, пита БСП"}
{"url": "https://news.bg/press/prebroeni-balgarite-v-chuzhbina-sa-1-1-mln-predlozheniyata-za-nov-samolet-gotovi-prez-noemvri.html", "text": "Преброени! Българите в чужбина са 1,1 млн.<p>Оказва се, че най-голям брой хора са напускали България, когато е имало визови ограничения, когато страната е в негативния списък на Шенген, както и при значителни трудности в трудовата миграция. Обратно, в последното десетилетие нетната миграция намалява въпреки членството в ЕС, въпреки безвизовия режим с близо 150 страни по света и свободата на движение, установяване и работа в рамките на ЕС.</p><div class=\"clear-float\"></div><p><strong>Колко сме </strong></p><div class=\"clear-float\"></div><p><strong>намалели</strong></p><div class=\"clear-float\"></div><p>Според анализа за целия период от 1985 до 2016 г. населението на България е намаляло с 1,85 млн. души. Според НСИ повече от половината (над 52%) от намалението се дължи на отрицателен естествен прираст (разликата между раждаемост и смъртност), а близо 48% - на нетната миграция. Близо половината от нея пък се дължи на изселването на българските турци в края на комунизма.</p><div class=\"clear-float\"></div><p>Между 1985 и 1992 г. населението намалява с над 461 000 души, или 5,2%, като основната причина е изселването на български турци и мюсюлмани от края на 80-те след натиск от страна на режима тогава (т.нар. голямата екскурзия 2). Цитират се данни на ООН, че към 1990 г. в Турция има 462 767 души, родени в България.</p>Предложенията за нов самолет готови през ноември<p>Новата процедура за избор на бъдещия изтребител за родните ВВС, който да замени руските Миг-29, идния месец може да взлезе за разглеждане в Министерски съвет.</p><p>\"По отношение процедурата за избор на нов изтребител в началото на ноември трябва да има готови предложения, които да бъдат внесени в Министерски съвет. Процедурата стартира от това да се дадат нови оферти, каза вчера военният министър Красимир Каракачанов.</p><p>Междувремзенно стана ясно, че МО уточнява произхода и годността на новодоставени двигатели за изтребителите МиГ-29, за които държавата е платила близо 70 млн. лв. Това се разбра на заседанието на комисията по отбрана в парламента, на която ръководството на МО отчете изпълнението на договора с българската фирма \"Авиостарт\" за доставката на 10 двигатели за старите съветски изтребители.</p><p>Договорът беше сключен в края на мандата на правителството \"Борисов 2\" от тогавашния военен министър Николай Ненчев с пряко договаряне, като според него българската фирма трябваше да достави четири новопроизведени и шест ремонтирани двигатели РД-33, серия 2. Близо година по-късно всички двигатели са доставени, но поради това, че една от клаузите по договора не е изпълнена, двигателите няма да бъдат монтирани на самолетите. Причината е, че с двигателите не са пристигнали оригинални формуляри от производителя &#8211; руската компания РСК МиГ.</p>Пламен Димитров: Фалшивите болнични ще спрат с лекари в затвораРязането на болничните не е логична мярка, няма как да се преборим с фалшивите болнични с намаляване на правата, а със затягане на контрола, обяви председателят на КНСБ Пламен Димитров пред БНТ. \"Например, лични лекари да влязат в затвора, ако изписват фалшиви болнични\", допълни той.Според него у нас при висококвалифицираните работници, например в ИТ сектора, заплатите са ниски вече. Затова се налага увеличение. \"Излизаме на национален протест на 27 октомври за по-високи заплати, това иска българинът, независимо в коя сфера работи\", каза президентът на КНСБ Пламен Димитров.Задкулисието скри Костов, трие връзките му с КТБФабриката за фалшиви новини на задкулисието най-нагло се пробва да изтрие връзките на Иван Костов с Цветан Василев и КТБ. Въпреки неоспоримите доказателства, че Командира, който лично е връчил трезора в ръцете на банкера беглец, е бил на хранилката му за благодарност в продължение на години, при представянето на най-новия продукт на машината за клевети - книгата \"Държавата КТБ\", днес авторите й обявиха, че не било ясно доколко Костов е свързан с банката.За 3 години едва 1/3 от одобрените сгради са \"безплатно\" санираниТри години след като стартира програмата за \"безплатно\" саниране и два месеца преди тя да приключи в този си вид, едва 1/3 от одобрените сгради са напълно завършени. Това става ясно от отчет, разпространен вчера от Министерството на регионалното развитие и благоустройството (МРРБ). Лидери по одобрени блокове са Бургас, Благоевград и Хасково - областни градове, в някои от които напоследък избухнаха скандали за тясната връзка на саниращите фирми с властта.Натискът над журналисти - богат и разнообразенЗа богат и разнообразен набор от натиск над журналисти сочат данните от четвъртото онлайн проучване на Асоциацията на европейските журналисти в България, посветено на свободата на медиите у нас. Както ДУМА вече писа, резултатите бяха представени във вторник. Само 4,5% от анкетираните определят свободата на словото у нас като добра, за всеки четвърти тя е задоволителна, а за близо 43 на сто тя е лоша.Наблюдава се активизиране на богат инструментариум от заплахи, изнудване, разпространение на клевети, тормоз, чрез който политици, държавни и общински институции влияят доминиращо върху вземането на редакционните решения, констатира Илия Вълков от АЕЖ.Трети опит за търг най-дългия и скъп тунел - \"Железница\"Прекратената заради открити от агенцията по обществени поръчки нарушения процедура за избор на строител на най-дългия тунел в България - \"Железница\", отново е стартирана. В четвъртък агенция \"Пътна инфраструктура\" обяви нов търг за проектирането и строителство на тунела, който е част от магистрала \"Струма\".Прогнозната цена остава 250 млн. лв без ДДС, както и предишния път, а самата поръчка е разделена отново на три позиции - строителство на пътя преди и след тунела, както и на самото съоръжение.", "date": "2017.10.20", "title": "Преброени! Българите в чужбина са 1,1 млн., Предложенията за нов самолет готови през ноември"}
{"url": "https://news.bg/int-politics/tsru-mit-e-namesata-na-rusiya-na-vota-v-sasht.html", "text": "Приписваните на Русия опити за намеса в президентските избори в САЩ през 2016 г., не се отразиха на техния изход.Това съобщи в четвъртък, директорът на Централното разузнавателно управление (ЦРУ) Майкъл Помпео. Той говори на форум на фонда във Вашингтон за защита на демокрацията, предаде АП.\"Оценката на разузнаването е такава, че намесата на Русия не се е отразила на резултата от изборите\", каза той в отговор на въпрос на журналист.Разследването се отнася за руската намеса в изборите в САЩ. То се провежда от ФБР, както и от специалната комисия по разузнаването на Сената и Камарата на представителите. В средата на май американското министерство на правосъдието обяви назначаването на бивш директор на специалния прокурор на ФБР Робърт Мюлер за специален прокурор в отделно независимо разследване на казуса.Президентът на Съединените щати Доналд Тръмп и неговите ключови помощници многократно отхвърлиха подозренията за незаконни контакти с руски представители по време на предизборната кампания през изминалата година. Москва също много пъти опроверга твърденията за опити тя да повлияе на хода на президентските избори в Съединените щати.", "date": "2017.10.20", "title": "ЦРУ: Мит е намесата на Русия на вота в САЩ"}
{"url": "https://news.bg/int-politics/putin-sgreshihme-che-se-doverihme-na-evropa.html", "text": "Твърде голямото доверие към Европа беше най-голямата външнополитическа грешка на Русия за последните 15 години. Това призна руският президент Владимир Путин.Откровението на държавния глава беше направено по време на форума във Валдай.\"Трябва да затворим тази страница и да продължим нататък\", призова Путин. Според него двустранните връзки трябва да на базата на взаимното уважение като равноправни партньори\".По тази причина и президентът на САЩ Доналд Тръмп трябва да бъде уважаван, защото е демократично избран.Русия и САЩ постигат напредък в Сирия и опитът от това взаимодействие трябва да се разпространи и в други области, заяви Путин.Той отбеляза, че във времето на американско-съветските отношения е имало повече противоречия, но и по-голямо взаимно уважение, и даде като пример неотдавнашното сваляне на руските знамена от затворени руски дипломатически мисии в САЩ.", "date": "2017.10.20", "title": "Путин: Сгрешихме, че се доверихме на Европа"}
{"url": "https://news.bg/int-politics/turist-pochina-v-tsarkva-vav-florentsiya.html", "text": "Испански турист почина в църква във Флоренция, предаде АП.Той е получил смъртоносни наранявания при падане на отломка от тавана на Базиликата \"Санта кроче\" (\"Светият кръст\") във Флоренция.Дошлите екипи на бърза помощ само констатирали смъртта му.Църквата е една от най-известните в града от времето на Ренесанс. Властите на Флоренция разследват инцидента.", "date": "2017.10.20", "title": "Турист почина в църква във Флоренция"}
{"url": "https://news.bg/world/gonyat-li-sasht-rt.html", "text": "Телевизионният канал \"Раша тудей\" (RT) не е бил регистриран като чуждестранен агент в сроковете, определени от органите на САЩ. Това съобщава от CNN. Медията се позовава на базата данни на американското министерство на правосъдието.Както беше отбелязано, американското министерство на правосъдието нареди на RT да се регистрира като агент преди 17 октомври, но каналът все още не се появява в базата данни.\"Нашият екип от адвокати прави всичко възможно RT да избегне регистрацията като чуждестранен агент и диалогът продължава. След техните съвети, ние все още не обсъждаме допълнителни подробности \", - каза ръководителят на отдел комуникации RT Анна Белкина.Главният редактор на RT Маргарита Симонян заяви, че американските власти всъщност \"гонят\" телевизионния канал от страната.", "date": "2017.10.20", "title": "Гонят ли САЩ RT?"}
{"url": "https://news.bg/world/rusiya-bila-unishtozhila-1000-obekta-na-islyamisti.html", "text": "Военновъздушните и космически сили на Руската федерация са унищожили повече от 1 000 обекта на международни терористични групи в Сирия. Това е станало за една седмица. За целта са извършени повече от 400 полета. Това съобщава вестник \"Червената звезда\".От публикуваните инфографики е ясно, че въздушното разузнаване на руската граница се извършва от 16 самолета. \"Нарушенията на въздушното пространство на Руската федерация не са позволени\", каза министерството.Трябва да се отбележи, че досега 92,6% от територията на Сирия е освободена от екстремистите на терористичната група Ислямска държава, забранена в Русия.", "date": "2017.10.20", "title": "Русия била унищожила 1000 обекта на ислямисти"}
{"url": "https://news.bg/world/keli-izopachavat-dumite-na-tramp.html", "text": "Началникът на администрацията на Белия дом Джон Кели, в извънредно и емоционално изявление в четвъртък, заяви, че е бил \"зашеметен\" от това, което една конгресменка от Демократическата партия казала на репортерите, след като чула думите на президента Доналд Тръмп към вдовицата на войник.Кели заяви, че е \"раздразнен\" от критиката на конгресменката и каза, че е посъветвал Тръмп какво да каже, преди да се обади на семействата на четиримата войници, загинали при засада в Нигер. Кели каза, че насърчил Тръмп да припомни думите, които генерал Джоузеф Дънфорд казал на Кели, когато синът му е бил убит в Афганистан.\"Той правеше точно това, което искаше да направи, когато го убиха.\" Той знаеше в какво се е присъединил, като се присъедини към този 1%, знаеше какви са възможностите, защото бяхме във война - каза Кели и посочи, че това са думите на Дънфорд към него при смъртта на сина му. - И когато умря, той беше заобиколен от най-добрите мъже на тази земя, приятелите му. Точно това президентът се опита да каже на четиримата семейства онзи ден.", "date": "2017.10.20", "title": "Кели: Изопачават думите на Тръмп"}
{"url": "https://news.bg/world/chehiya-izbira-parlament.html", "text": "Чехия избира парламент, предаде Ройтерс.Партия АНО на 63-годишния милиардер Андрей Бабиш, медиен магнат и бивш министър на финансите е фаворит за спечелването на изборите.Нейният лидер обещава да води борба с корупцията и бежанците.Чешката социалдемократическа партия, водещата политическа сила в сегашното правителство, загуби подкрепа заради непопулярния си лидер Бохуслав Соботка, който неотдавна каза, че е склонен да формира правителствена коалиция с комунистите.Последните се радват на 10% подкрепа.Социолозите очакват наказателен вот срещу традиционните партии и шарен парламент, в който да влязат осем партии.", "date": "2017.10.20", "title": "Чехия избира парламент"}
{"url": "https://news.bg/world/merkel-shte-ima-brekzit.html", "text": "Германският канцлер Ангела Меркел не вижда доказателства, че преговорите по Брекзит могат да приключат с неуспех. Тя заяви това в петък в Брюксел на пресконференция за резултатите от първия ден от срещата на високо равнище на ЕС.\"Строго погледнато, нямам никакви съмнения тук\", каза канцлерът на германското правителство.\"Обединеното кралство изпрати ясни сигнали, според нас те не са достатъчни, за да стигнат до втория етап от преговорите, но те определено са повече от последното ни заседание\", каза тя.Меркел предложи ЕС да формулира предложения за бъдещи отношения с Обединеното кралство. \"В това отношение, аз вярвам, че топката не е само в половината на Великобритания\", - каза тя. Въпреки това канцлерът подчерта, че ЕС трябва да обсъди \"какъв ще бъде отговорът в случай на непълно зачитане на принципите на свободния пазар\".", "date": "2017.10.20", "title": "Меркел: Ще има Брекзит"}
{"url": "https://news.bg/world/rosneft-stapi-v-irak.html", "text": "\"Роснефт\" стъпи в Ирак. Руската компания ще изнася кюрдски петрол, съобщи ТАСС.Руската петролна компания вече е подписала с властите в Иракски Кюрдистан споразумение за експлоатация на нефтопровод в кюрдския автономен район.Делът на \"Роснефт\" в проекта може да достигне 60%, а останалите 40% ще бъдат за текущия оператор на тръбопровода - компанията KAR Group.В момента тръбата има капацитет от 700 000 барела на ден, но той ще се увеличи до 950 000 барела на ден.", "date": "2017.10.20", "title": "\"Роснефт\" стъпи в Ирак"}
{"url": "https://news.bg/world/akihito-abdikira-prez-mart-2019-g.html", "text": "Императорът на Япония Акихито ще абдикира през март 2019 г. Това съобщават местните медии.Според тях правителството е предприело нужните стъпки, за да осигури плавното предаване на властта.На 1 април 2019 г. на престола трябва да се възкачи принц Нарухито.Акихито направи изненадващо изявление миналата година, в което изрази опасения, че заради напредналата си възраст може да не бъде способен да изпълнява императорските си задължения.", "date": "2017.10.20", "title": "Акихито абдикира през март 2019 г."}
{"url": "https://news.bg/crime/spisatsi-na-grao-spanaha-deloto-za-referenduma-v-mladost.html", "text": "Делото за референдума в столичния квартал \"Младост\" беше спънато заради списъци на Главна дирекция Гражданска регистрация и административно обслужване (ГД ГРАО).Съдът даде ход на делото, а после го отложи по искане на ИК \"За зелен Младост\", за да може да се изготви съдебно-техническа експертиза на точния брой избиратели, подкрепили искането за провеждане на референдум за застрояването в квартал \"Младост\".Делото беше заведено от ИК \"За зелен Младост\", заради отказа на Столична община да проведе референдум за застрояването в община \"Младост\".Отказът на Столична община дойде заради това, че искането не е подкрепено от минимум 10% от жителите на района, за да стане задължително.Кметът на \"Младост\" поиска от съда списъкът на ГРАО да се обяви за нищожен.Защитата на Иванчева поиска да ѝ бъде предоставен и списъкът с преброените избиратели, подкрепили искането за референдум, защото такъв списък бил предоставен само на Столична община.Съдът отложи делото, за да могат да е съберат още доказателства от страните, като даде срок от три дни ИК \"За зелен Младост\" да входира молба с обосновка защо иска експертиза.Георги Георгиев, адвокат на Столична община, заяви, че предстои съдът да се произнесе по повод събирането на доказателства. Според него основният въпрос е дали констатациите на ГРАО, а не на Столична община са верни или неверни, и допълни, че вярват на официалния документ.\"По важно е дали формулираните от инициативния комитет въпроси са законосъобразни, в който смисъл СОС категорично се е произнесъл\", заяви Георгиев.Според него има способи за промяна на устройствените планове и те са уредени в закона. Вторият въпрос на допитването е незаконосъобразен.По думите му въпросът, който предлагал референдумът, бил: \"искате ли да се прилага българското законодателство в района на Младост\". Изказването предизвика отрицателна реакции у привържениците на референдума, дошли да подкрепят кмета на \"Младост\" Десислава Иванчева.Иванчева заяви, че искат от съда протоколът от ГРАО да се обяви за нищожен, защото МРРБ нямало такава методика със стара дата да даде информация. Списъците били внесени на 12 декември 2016 г., проверяването на въпросните списъци и данните е станало февруари 2017 г., а нямало методика за проверка на стара информация. От там адвокатите настояват за нищожност.За местни референдуми гласуват хора с постоянен и настоящ адрес, като се иска уседналост от 6 месеца.От щаба на Иванчева предоставиха данни как за 20 дни по данни на ГРАО избирателите са се увеличили с над 6000. Според тях в момента на събиране на подписката хората са били над исканите 10%, но след проверка в ГРАО поради липса на методика МРРБ да даде информация със стара дата, бройката е паднала.От щаба на Иванчева оспорват протокола на ГРАО, защото според тях са проверили само 5% от хората и са си свършили работата наполовина. Трябвало да изследват постоянен, настоящ адрес и 6-месечна уседналост, а те са изследвали само постоянен адрес. Те предполагат, че 6-месечната уседналост въобще не е изследвана.ГРАО няма методика и затова трябва да се направи експертиза.Иванчева обясни, че Столична община само на думи подкрепяла референдумите.", "date": "2017.10.20", "title": "Списъци на ГРАО спънаха делото за референдума в Младост"}
{"url": "https://news.bg/politics/dost-otrichat-vrazka-s-fondatsiyata-ot-kardzhali.html", "text": "Политическа партия ДОСТ не е финансирана от фондация \"Асоциация Бату платформ\".Това се посочва в позицията на партията, разпространена малко след като от прокуратурата съобщиха, че главният прокурор Сотир Цацаров е поискал от Кърджалийския окръжен съд  \"Асоциация Бату платформ\" гр. Кърджали.Политическа партия ДОСТ няма никакво отношение с фондация \"Асоциация Бату платформ\", се посочва в позицията на ДОСТ.Единствените хранителни продукти, чието раздаване бе спряно от полицията в Кърджали по време на предизборната кампания, са закупени със средства на ПП ДОСТ и са на стойност 8431,20 лева.От партията на Лютви Местан прилагат и самата фактура от доставчик ЛУКС 87 ЕООД - Кърджали от дата 4 март 2017 г.Ако въпросната фондация е имала някаква дейност в България, то тази дейност няма отношение към партия ДОСТ.Партия ДОСТ не е имала никога никакви отношения с каквато и да е фондация, в това число и въпросната \"Асоциация Бату платформ\" - обект на прокурорското разследване, заявяват още от ДОСТ.", "date": "2017.10.20", "title": "ДОСТ отричат връзка с фондацията от Кърджали"}
{"url": "https://news.bg/regions/hitrino-e-s-vazstanovena-el-mrezha.html", "text": "След трагичния  на 10 декември 2016 година електроразпределителната мрежа в селото вече е напълно възстановена.В подкрепа на пострадалите семейства, чиито домове бяха разрушени, електроразпределителното дружество в района е възстановило за своя сметка кабелните отклонения към къщите и е поставило нови електромерни табла.Електропреносната мрежа в района е била инспектирана и подготвена за работа за предстоящия зимен отоплителен сезон.След инцидента експерти на Главна дирекция \"Пожарна безопасност и защита на населението\" и на дружеството са извършили проверка на електрическите инсталации в засегнатите домове, за да гарантират живота и здравето на хората.В рамките на 10 дни след инцидента са бил ремонтирани засегнатите участъци, а в три района е била изградена изцяло нова мрежа. В района на инцидента са били поставени 8 нови стоманобетони стълба и са монтирани близо 2 000 метра проводници и изолатори.", "date": "2017.10.20", "title": "Хитрино е с възстановена ел. мрежа"}
{"url": "https://news.bg/politics/dps-saglasni-s-karakachanov-darzhavata-da-finansira-veroizpovedaniyata.html", "text": "\"Ние винаги сме настоявали държавата да се грижи за вероизповеданията включително и за тяхното финансиране\", за да бъдат независими от чужди влияния. Това заяви лидерът на ДПС Мустафа Карадайъ за законодателните намерения на вицепремиера Красимир Каракачанов, представени вчера след работна среща тема \"Проникване на радикален ислям в Република България - заплахи и мерки за противодействие\"Тепърва обаче трябва да се видят законодателните намерения на властта в сферата, настоя лидерът на ДПС.За днешната атака на прокуратурата за финансирането на ДОСТ Карадайъ припомни, че ДПС е сигнализирало за това по време на предизборната кампания.\"Ще очакваме да видим резултатите от това разследване\", изтъкна той и допълни, че прокуратурата е компетентният орган.Партията не дава толеранс за оставката на Валери Симеонов, за която Карадайъ пак настоя. Ние още преди съставянето на този кабинет сме казвали, че националисти нямат място в управлението на страната, изтъкна лидерът на ДПС.Мустафа Карадайъ бе категоричен, че противопоставянето не води до нищо добро. \"Има много лоши симптоми, опасни симптоми. В момента може би ако кажем, че някои хора се опитват да ползват държавата за разделение и противопоставяне мисля, че няма да е пресилено. Или разделението и противопоставянето може би някой се опитва да го прави като официална държавна политика\", анализира той.Да не би това да е политика на ГЕРБ, а националистите да са само инструмент в техните ръце, предположи Мустафа Карадайъ.", "date": "2017.10.20", "title": "ДПС съгласни с Каракачанов държавата да финансира вероизповеданията"}
{"url": "https://news.bg/education/diskriminatsiya-v-loveshko-uchilishte-trevozhi-dvizhenie-21.html", "text": "Ловешко училище разпределя учениците в класове на база социален статус и етнически произход, съобщи зам.-председателят на \"Движение 21\" Данаил Георгиев, позовавайки се на получен сигнал.В средното училище \"Св. Климент Охридски\" в Ловеч приемат и разпределят първокласниците в паралелки на база на социалния статус и етническия произход на родителите им. Практиката на събиране на деца, чиито родители са с \"добро\" социално положение и други - предимно от ромски етнически произход е от години, твърдят жители на Ловеч, които се опасяват от сегрегация. За това родителите на първокласници са внесли в Районния инспекторат по образование - Ловеч няколко писма.Определени родители били увещавани в разговори с учители на четири очи и по телефона да записват бъдещите ученици в \"българския клас\". Според тях времето на Лятната академия \"Повече заедно\", чиято цел е да направи плавен прехода от детска градина към училище била за \"правилно разпределение\" на децата в бъдещите паралелки.Заради разделението, учебният и възпитателният процес в т.нар. \"цигански\" клас е проблематичен. Децата не усвояват книжовния български език, в речта им трайно се установяват диалектни форми. В тези паралелки учителите не успяват ефективно да наложат ред, дисциплина и обичайните норми на поведение. Честа практика в часовете по самоподготовка за първи клас, е учител да поставя пред учениците по-голямо дете - роднина на някой от класа, за да \"помага\" за реда и дисциплината. Сбиванията са ежедневие, включително групови саморазправи с участие на по-големи роднини и на родители, сигнализират родители.Данаил Георгиев смята, че разделението задълбочава дефицита от знания и свързаните с тях компетентности, както и препятства овладяването на книжовния български език у учениците от социално слаби и от ромски семейства. Моделът, практикуван в училище \"Св. Климент Охридски\", възпроизвежда негативните стереотипи и дискриминационни нагласи спрямо различните етноси.\"Обременява с този проблем и попадналите в \"грешния\" клас деца от български произход, които са недостатъчно на брой за да послужат като положителен пример и да въведат модел за поведение и общуване, базиран на общоприетите норми, правила и ред. Чрез \"малцинствените\" класове в училището, а и в обществената среда на Ловеч, ще се затвърждават агресията и насилието като обичайни прояви в отношенията между хората\", каза зам.-председателят на \"Движение 21\", който е родом от Ловеч.Според Георгиев, ниското качество на образованието, получено в това училище, възпроизвежда и разширява проблемите с отпадане на учениците и ограничава възможността им за успешна житейска и професионална реализация.Ако от Регионалния инспекторат и МОН открият нарушения, се очаква да ги отстранят своевременно, се казва в съобщението от Данаил Георгиев.", "date": "2017.10.20", "title": "Дискриминация в Ловешко училище тревожи \"Движение 21\""}
{"url": "https://news.bg/int-politics/novi-110-dushi-sas-zapovedi-za-arest-v-turtsiya.html", "text": "Турските власти са издали заповеди за арест на 110 души, заради предполагаеми връзки с духовника Гюлен, базиран в САЩ, съобщават агенция \"Доган\" и други медии, цитирани от \"Ройтерс\".Полицейската операция за залавяне на заподозрени, които са мениджъри, партньори и служители на издателската група \"Кайнак Холдинг\" и свързаните с нея дружества, е фокусирана в Истанбул, но има заповеди и в 24 провинции.\"Кайнак Холдинг\" е \"превзета\" от държавата през 2015 г. за връзки с движението на ислямския проповедник Фетхулах Гюлен, който живее в изгнание в Пенсилвания от 1999 г. насам. Той отрича обвиненията за участие в неуспешния преврат през юли 2016 г.Стотици фирми като \"Кайнак Холдинг\", много от тях и по-малки провинциални предприятия, са \"превзети\" от властите след преврат и сега се ръководят от назначени от правителството администратори.В отделна операция, фокусирана в Анкара са арестувани 38 души бивши служители на училища, собственост на мрежата на Гюлен, според турски медии. Училищата са закрити с постановление след неуспешния преврат.Правителството отхвърля загрижеността на групите за защита на правата на хората, счита че само подобно прочистване би могло да неутрализира заплахата, която представлява мрежата на Гюлен, проникнала според тях в институции като съдебната система, армията и училищата.", "date": "2017.10.20", "title": "Нови 110 души със заповеди за арест в Турция  "}
{"url": "https://news.bg/health/fond-invitro-shte-raboti-i-s-onkobolni-zheni.html", "text": "Онкоболни жени до 35-годишна възраст могат да съхраняват свой генетичен материал за инвитро процедури. Това заяви здравният зам.- министър Мирослав Ненков на брифинг в Министерството на здравеопазването. \"Финансирането ще бъде безлимитно\", уточни той.Съхраняването на клетки ще позволи по-късно жените да се включат в инвитро процедурите. Строго определени са критериите за включването на жените с ракови заболявания в процедурите за съхраняване на генетичен материал и са съобразени с медицинските показания на всяка от пациентките.\"Онкокомитети към лечебните заведения ще се произнасят за напредналостта на заболяването и за перспективите\", заяви зам.-министър Ненков.Председателят на Фондация \"Искам бебе\" Мария Янева обясни, че това е победа за хората с онкологични заболявания.На четири пункции за добиване на яйцеклетки ще имат право жените, чиито яйчници заради медицински показания не могат да бъдат стимулирани, или не отговарят на стимулация. Това предвижда проектът за правилник на Центъра за асистирана репродукция (ЦАР). Намаляват сроковете за получаване на заповедите за одобрение. Чакането вече ще е до 2-3 месеца.Данните за успеваемостта на всяко от лечебните заведения, където се правят инвитро процедури, ще бъдат публикувани на електронната страница на Фонд инвитро.С новите правила се дава се възможност на двойки, при които единият партньор има генетично заболяване или хромозомна мутация, да получат шанс за здраво дете чрез инвитро процедури.Проектът на Правилник за дейността на ЦАР е достъпен на тази страница: http://www.mh.government.bg/media/filer_public/2017/10/20/pravilnik_car_-_proekt.pdf", "date": "2017.10.20", "title": "Фонд инвитро ще работи и с онкоболни жени"}
{"url": "https://news.bg/int-politics/es-propravi-patya-za-start-na-targovski-pregovori-s-velikobritaniya-prez-dekemvri.html", "text": "Държавните и правителствените ръководители на страните членки на Европейския съюз се съгласиха да започнат подготовка за търговски преговори с Великобритания, след като британският премиер Тереза Мей призна, че има да се извърви още път в преговорите във връзка с Брекзит.Както се очакваше, нейните колеги от останалите 27 страни членки се разбраха по време на срещата на върха в Брюксел, че не е постигнат достатъчен напредък по други въпроси, за да започнат сега официални търговски преговори.Но със започването на вътрешни преговори, те проправят пътя за тяхното започване, вероятно през декември.Тереза Мей изтъкна, че била \"амбицирана и позитивна\" относно преговорите.Останалите 27 лидери на страните членки на ЕС се събраха в Брюксел, за да направят оценка на напредъка, постигнат досега в преговорите с Великобритания за Брекзит, като страната трябва да излезе от ЕС през март 2019 г.Те официално заключиха, че е бил постигнат \"недостатъчен напредък\" в преговорите за правата на гражданите на ЕС във Великобритания, финансовите задължения на Обединеното кралство и границата между Ирландия и Северна Ирландия, за да могат да преминат към втората фаза на преговорите с Великобритания, в която ще се обсъждат търговските отношения.Председателят на Европейския съвет Доналд Туск обаче заяви, че са дали зелена светлина на подготовката на \"втората фаза\" на преговорите за Брекзит, свързани с търговията.Говорейки след срещата, Тереза Мей изтъкна: \"Амбицирана и позитивна съм за бъдещето на Великобритания и за тези преговори, но знам, че все още имаме да извървим доста път.\"Тя посочи още, че Великобритания възнамерява да изпълни всичките си финансови ангажименти, поети по време на членството си в Европейския съюз. Тя допълни, че Обединеното кралство може да продължи да финансира някои проекти на ЕС, дори след като напусне Общността, ако смята, че каузата трябва да бъде подкрепена, особено тези в областта на научните изследвания и наказателната справедливост. На работната вечеря снощи Тереза Мей отправи лична молба към колегите си от ЕС, казвайки им, че \"ние трябва да работим заедно, за да постигнем резултат, зад който можем да застанем и да защитим пред нашите народи\".", "date": "2017.10.20", "title": "ЕС проправи пътя за старт на търговски преговори с Великобритания през декември"}
{"url": "https://news.bg/regions/nyama-rezultati-ot-proverkata-na-sofiyska-voda-pochti-godina.html", "text": "Почти година след като е направена проверка от КЕВР в \"Софийска вода\" по искане на Столична община все още комисията не е представила резултати. Това заяви Симеон Славчев общински съветник и съпредседател на \"Политическа група 5\".КЕВР е проверявала за фактурираните количества вода, услугите, регистрираните аварии, направена е и справка на договори с изпълнители и подизпълнители, както и справка на всички направени разходи.\"До момента такава информация в Столична община не е постъпила. Данните от проверката трябваше да покажат дали повишаването на цената на водата в София с 18% е обосновано. В тази връзка продължавам да твърдя, че повишаването на цената на водата е икономически необосновано, след като липсват данните от проверката в \"Софийска вода\", подчерта Симеон Славчев.По негово мнение проблемът с цената на водата е много комплексен. Славчев вижда решение в промяна в Закона за енергетиката. Именно в този закон са разписани правомощията на държавния регулатор.\"Водата е не само национално богатство, а и национална сигурност и трябва да се помисли дали трябва да е в ръцете на концесионери\", допълни общинският съветник.", "date": "2017.10.20", "title": "Няма резултати от проверката на Софийска вода почти година"}
{"url": "https://news.bg/crime/magistratite-ostanaha-bez-dopalnitelni-vaznagrazhdeniya.html", "text": "Съветът по съдебната реформа не възразява срещу предложенията на народните представители за промяна на процедурата по командироването на съдии, прокурори и следователи. Съветът обаче постигна консенсус, че това трябва да става само след вземане на становище от съответното общо събрание, отделение или колегия на приемащия орган на съдебната власт.Решението беше взето на извънредното заседание на Съвета по съдебна реформа, свикано от министъра на правосъдието Цецка Цачева.Съветът също така прие да се създаде експертна работна група към Съвета, която да извърши мониторинг и анализ на сега действащата наредба с оглед необходимостта от промени в нея в посока за установяване на единни държавни изисквания за придобиване на висше образование по специалността \"право\" професионална квалификация \"юрист\" от магистратите. За ръководител на експертната работна група бе определен директорът на Националния институт по правосъдие Миглена Тачева.Относно предложенията за допълнително материално стимулиране на магистратите, предвидени в проекта на Закон за изменение и допълнение на Закона за съдебната власт, внесен от група народни представители на 5 октомври 2017 г., членовете на Съвета по съдебна реформа считат, че настоящият действащ текст е напълно достатъчен. Настоящият текст предвижда възможности за допълнително материално стимулиране на магистрати и съдебна администрация, което не налага промени, с които да се дават повече права на специализираните структури в съдебната система.Във връзка с искането на Цачева за промяна на механизма за отстраняване от длъжност на магистрати при повдигане на обвинение срещу тях, членовете на Съвета предложиха да се предвиди възможност за съдебен контрол върху решението на съответната колегия на Висшия съдебен съвет. Членовете на Съвета решиха още, че изрично трябва да се посочи, че в случаи на обжалване, жалбата няма да спира изпълнението на решението.На събранието единодушно беше гласуван мандат на правосъдния министър да представи и трите становища в пленарната зала при второто гласуване на законопроекта на Закона за съдебната власт.", "date": "2017.10.20", "title": "Магистратите останаха без допълнителни възнаграждения"}
{"url": "https://news.bg/int-politics/tilarsan-uspokoyava-evropa-che-sasht-nyama-da-se-namesva-v-targoviyata-i-s-iran.html", "text": "Съединените щати не се стремят да възпрепятстват европейските търговски сделки с Иран въпреки решението на президента Доналд Тръмп за ядреното споразумение от 2015 г., коментира държавният секретар Рекс Тилърсън пред Wall Street Journal.Лидерите на Европейския съюз в Брюксел подчертават, че е необходимо да защитят компаниите и инвеститорите работещи с Иран, от неблагоприятните ефекти, които Вашингтон ще предизвика с възстановяване на санкции срещу Иран.\"Президентът е съвсем ясен, че намерението му не е да се намесва в бизнес сделките, които европейците може да имат с Иран. Той го каза ясно : \"Всичко е наред. Вие момчета правете, каквото искате да правите\"\", коментира Тилърсън.През миналата седмица Тръмп започна остър нов подход към Иран, като отказа да удостовери спазването на ядрената сделка, подписана от Съединените щати и пет други държави, включително Великобритания, Франция и Германия.Тръмп критикува ядреното споразумение като \"най-лошата сделка досега\" и обеща да се оттегли, ако конгресът и европейските съюзници не решат проблемите. Коментарите на Тилърсън целят да уверят европейците, че Вашингтон не се опитва да ги натисне да спрат да правят бизнес с Иран.\"Работихме с европейците шест месеца ... Сега ще започнем с тях по-формален процес, когато тази политиката бъде приета\", допълва Тилърсън.Тилърсън добавя, че няма да обсъжда сделката за милиарди долари, постигната от \"Боинг\" по споразумението от 2015 г. \"Боинг\" е първата голяма американска компания, която обяви миналата година, за голямо бизнес начинание с Иран, включващо продажбата на десетки търговски самолети на Техеран.", "date": "2017.10.20", "title": "Тилърсън успокоява Европа, че САЩ няма да се намесва в търговията ѝ с Иран "}
{"url": "https://news.bg/int-politics/rusiya-obvini-sasht-che-natiskat-za-izklyuchvaneto-i-ot-olimpiyskite-igri.html", "text": "Кремъл обвини американското правителство, че настоява за изключването на Русия от Олимпийските игри, съобщава \"Асошиейтед прес\".Ден след като руският президент Владимир Путин заяви, че Международният олимпийски комитет (МОК) е подложен на натиск от САЩ, неговият говорител Дмитрий Песков изтъкна, че Путин е имал предвид \"държавни структури, включително и чрез социални и неправителствени организации\".По думите на Путин, опитите на САЩ имали за цел да гарантират или че Русия ще бъде изцяло изключена от Зимните олимпийски игри през следващата година, или че ще бъде принудена да се състезава под неутрален флаг.В излъчвано по телевизията изказване вчера Путин коментира, че Международният олимпийски комитет е зависим от приходи от спонсори, като в тази връзка \"ясни сигнали се дават на тези спонсори от някои американски органи. Ние не просто го предполагаме, ние го знаем\".Пропускането на Олимпийските игри или състезаването под неутрален флаг ще бъде \"унизително\" за Русия, добави Путин, като предположи, че това може да цели намеса в руските президентски избори през март догодина. Путин масово се очаква да се кандидатира за пореден мандат, но все още не е потвърдил, че ще го стори.\"Ако някой смята, че по този начин могат да повлияят на предизборната кампания в Русия през пролетта на следващата година, тогава те са дълбоко объркани\", подчерта Путин.Русия вече е разследвана от Международния олимпийски комитет във връзка с твърденията, че руската държава е организирала програма за допингиране на руските спортисти, включително замяната на положителни допинг проби в лабораторията, където те са се проверявали по време на Зимните олимпийски игри през 2014 г. в руския курорт Сочи.Нито Путин, нито Песков са уточнили кои конкретни американски държавни органи биха могли да бъдат замесени в предполагаемия натиск върху МОК.Американската антидопингова агенция, неправителствена организация, която получава част от финансирането си от американското правителство, е сред група от 37 национални антидопингови агенции, които призоваха Русия да не бъде допускана до Зимните олимпийски игри, които започват на 9 февруари 2018 г. в Пьончан, Южна Корея.", "date": "2017.10.20", "title": "Русия обвини САЩ, че натискат за изключването ѝ от Олимпийските игри"}
{"url": "https://news.bg/politics/borisov-nastoyava-pred-merkel-evrofondovete-za-balkanite-da-se-uvelichat.html", "text": "Предприсъединителните фондове за Балканите трябва да се увеличат. Балканите са място, всички отчитат, което, ако оставим без внимание, ще ги изпуснем. Усещам във всички колеги интерес и съм оптимист в тази посока\". Това коментира премиерът Бойко Борисов пред журналисти в Брюксел.По повод европейската перспектива на Балканите Борисов заяви, че безспорно те са най-бедният европейски регион. По темата той е разговарял и с канцлера Ангела Меркел и тя е изразила съгласие, стана ясно още от думите му.Ако искаме да запазим Балканите конкурентоспособни и да задържим младите хора, сега е моментът да започнем с такива проекти. Даже канцлерът Меркел се съгласи с мен\", каза Бойко Борисов.По думите на Борисов сега е моментът за започването на проекти - жп-линии, магистрали, европейски транспортни коридори. \"Има китайски, руски, турски инвестиции, от Саудитска Арабия. Ако нямаме интерес, ако Балканите не са ни важни - животът никога не търпи вакуум\", коментира Борисов.По темата Турция, Борисов обясни, че в крайна сметка е изразено съгласие, че Турция е най-големия и важен съсед на ЕС и то особено в такъв размирен район, където градове са напълно сринати.Макар и да е имало изказвания от участници в Европейския съвет за свободата на словото и правата на човека в Турция, всички са отчели, че споразумението за миграцията се спазва и миграционният натиск е спаднал в пъти.Борисов се похвали и че всички участници в съвета дават за пример страната ни за опазване на границата - и сухопътна, и морска, като не пропусна да заяде със социалистите, които се \"опитват да ни натикът в собствения ни ад\".Той поясни, че е имало предложения за запазване, за ограничаване или за спиране на предприсъединителните фондове за Турция. Мнението е около 75 на сто от тези средства да се плащат. Средствата по споразумението за миграцията няма да бъдат засегнати.По повод миграционните процеси Борисов изрази надеждата ЕС да има по-твърда политика, която да отчита европейския интерес в региона на Африка и Близкия изток.\"Отново поставих въпроса защо воюваме там и какви са последствията - например с Либия. Колкото и да не бяха държави, които ни харесват, имаше мир и правила, които спазваха. Това се случи в Ирак, Афганистан, Сирия\", допълни Борисов.Премиерът Бойко Борисов съобщи и че ще предложи България да участва във фонда за Африка с половин милион евро в знак на солидарност.\"ЕС за радост показа доста сериозна твърдост и отстояхме споразумението с Иран да се спазва\", добави той по повод решенията на Европейския съвет, приети снощи. \"За разлика от споразумението за климатичните промени - и Господ ни наказа всички, не се спази. Но всички отчетоха, че Иран не е Ирак и за споразумението, което ЕС толкова трудно постигна, трябва да бъдем единни\", коментира той по повод ядрената сделка с Техеран.", "date": "2017.10.20", "title": "Борисов настоява пред Меркел еврофондовете за Балканите да се увеличат"}
{"url": "https://news.bg/energy/sreshtite-za-dobivaneto-na-priroden-gaz-v-dobrudzha-prodalzhavat.html", "text": "Министерството на енергетиката стана медиатор между \"Русгеоком БГ\" АД и зърнопроизводителите от добричкия регион, които протестираха против инвестиционното предложение за проучвания и добив на природен газ в Добруджа.С помощта на министерството двете страни постигнаха съгласие регулярните срещи между тях да продължат, за да се разсее всякакво съмнение, че околната среда може да бъде замърсена от евентуален бъдещ добив на газ.На срещата в енергийното министерство участваха заместник-министрите на енергетиката и на околната среда и водите Красимир Първанов и Николай Кънчев, представители на фирмата инвеститор и на браншови организации на зърнопроизводителите от региона.От инвеститора припомниха, че през 2014 година \"Русгеоком БГ\" АД извърши проучвателни дейности за добив на нефт и природен газ в блок \"Добрич\", разположен на територията на едноименната област. През февруари 2014 г. дружеството е подало Министерство на икономиката и енергетиката заявление за регистриране на търговско откритие \"Находище на природен газ Спасово в блок Добрич\".За издаване на търговско откритие е необходимо дружеството да представи в Министерството на енергетиката влязло в сила решение по оценка на въздействието върху околната среда (ОВОС).В момента в различни населени места в област Добрич се провеждат обществени обсъждания на доклада по ОВОС, съпроводени с недоволство и съмнения сред местното население, че евентуален бъдещ добив може да увреди околната среда. Местните хора са притеснени и от факта, че, според тях районът е силно сеизмичен и не е подходящ за сондажи.На срещата днес зам.-министър Първанов обясни, че държавата е гарант за спазването на нормативните изисквания и никакви действия няма да бъдат предприети в разрез с тях. Процедурата, която се провежда до момента, била в съответствие със закона.Според  още пред 2003 г. в района са направени две широкомащабни сеизмични изследвания и заснемания на екологичната обстановка. Тогава не е имало възражения срещу проучвателните дейности.Зам.-министърът Николай Кънчев от своя страба обясни, че става въпрос за природен, а не шистов газ.Междувременно около 50 души се събраха пред сградата на РИОСВ - Варна в знак на протест срещу намерението за добив на природен газ в Добруджа. По думите на протестиращите инвеститора има безпочвени доводи, а проектът ще бъде пагубен за околната среда в района.", "date": "2017.10.20", "title": "Срещите за добиването на природен газ в Добруджа продължават"}
{"url": "https://news.bg/int-politics/madrid-predupredi-za-kritichna-tochka-na-situatsiyata-v-kataluniya.html", "text": "Испанският премиер Мариано Рахой обяви, че правителството в Мадрид ще обяви утре мерките, които възнамерява да предприеме, за да суспендира автономията на Каталуния след референдума за независимост на областта, който се проведе на 1 октомври.Той добави, че ситуацията по отношение на Каталуния е достигнала \"критична точка\".Вчера правителството на Испания реши да продължи със задействането на чл. 155 от конституцията, което би довело до пряко управление на Мадрид в Каталуния.Решението дойде, след като каталунският лидер Карлес Пучдемон отказа да отговори в прав текст дали е обявил независимост или не след искането на Мадрид за изясняване на този въпрос и след като му постави ултиматум това да стане до вчера (четвъртък). Той също така призова за диалог с испанското правителство.Пучдемон подчерта, че Каталуния е спечелила правото на независимост след референдума, въпреки че гласуването е обявено за противоконституционно и незаконно от Мадрид.", "date": "2017.10.20", "title": "Мадрид предупреди за \"критична точка\" на ситуацията в Каталуния"}
{"url": "https://news.bg/world/nay-malko-40-zaginali-pri-dva-otdelni-atentata-v-afganistan.html", "text": "Най-малко 40 души са загинали в две отделни нападения срещу шиитски джамии в Афганистан, съобщава \"БиБиСи\".Атентатор се взриви в джамията \"Имам Заман\" в столицата Кабул, убивайки повече от 30 поклонници.Втората атака в провинция Гор в Афганистан е с поне 10 загинали. Досега никой не е поел отговорност за атаките.Очевидец коментира пред \"БиБиСи, че пред джамията \"Имам Заман\" в Кабул, в западната част на града е \"като фронтова линия\". Предполага се, че нападателят е стрелял срещу поклонниците, събрани за петъчните молитви, преди да взриви бомбата.Говорител на афганистанското министерство на вътрешните работи коментира, че следователите работят на място, за да определят \"естеството на експлозията\", съобщава AFP.Междувременно при нападението срещу шиитската джамия в централната провинция Гор е убит проправителствен командир, според доклади. Подробностите за атаките остават неясни и броят на жертвите вероятно ще се увеличи.Десетки поклонници са ранени при атаките, съобщава афганистанското министерство на здравеопазването.Атаките се случват само дни, след като полицията в Кабул заяви, че са арестували атентатор с камиони, предотвратявайки сериозен инцидент.През август повече от 20 души бяха убити при бомбена атака срещу поклонници в Кабул. Камион бомба през май уби повече от 150 души и рани още 400, повечето от тях цивилни в афганистанската столица.", "date": "2017.10.20", "title": "Най-малко 40 загинали при два отделни атентата в Афганистан"}
{"url": "https://news.bg/world/brekzitat-e-pred-vtorata-faza.html", "text": "Лидерите на 27-те страни - членки от ЕС взеха решение на срещата на върха в Брюксел да започнат подготовка за втората фаза от преговорите за Брекзит.Това съобщи в профила си в Туитър председателят на Европейския съвет Доналд Туск.\"Заключенията за Брекзит приети. Лидерите дават зелена светлина за начало на подготовката на втора фаза\", написа Туск.Анализатори посочват, че постигнатото съгласие между 27 страни, които ще останат в Европейския съюз след напускането на Великобритания, е ключово за развитието на Общността.Европейският съюз може да се съгласи да влезе в следващата фаза от преговорите за Брекзит през декември, само ако Великобритания предостави конкретни гаранции за готовността си да уреди финансовите си задължения към Общността, припомни германският канцлер Ангела Меркел.От своя страна британският премиер Тереза Мей посочи, че не е склонна да даде и пени повече от това, което вече е обявила.Те бяха препотвърдени в речта на Мей във Флоренция.", "date": "2017.10.20", "title": "Брекзитът е пред втората фаза"}
{"url": "https://news.bg/world/koy-poluchi-podaraka-na-makron.html", "text": "Кой получи подаръка на Макрон? Това коментира в. \"Паризиен\".Изданието коментира данъчната реформа на президента Еманюел Макрон. Той дори я защити с аргумента, че тя ще доведе до рестартиране на икономиката.Десните подкрепиха държавния глава, а левите партии бяха против.Около 350 000 френски домакинства, чието имущество надхвърля 1,3 милиона евро, плащат т.нар данък върху богатството. След реформата той ще бъде заменен от друг, със същия таван и данъчна ставка, но ще се изчислява само върху притежаваните недвижими имоти, като се изключват акциите, облигациите и други авоари.Очаква се след реформата държавата да получава около 3,2 милиарда евро по-малко. През 2016 г. данъкът донесе на бюджета близо 5 милиарда евро.Анализаторите очакват освободените борсови активи да раздвижат капиталовия пазар.", "date": "2017.10.20", "title": "Кой получи подаръка на Макрон?"}
{"url": "https://news.bg/world/oon-iska-da-se-razminira-raka.html", "text": "ООН призова да започне процедура по разминиране на Рака, предаде АП.Фархан Хак, заместник-официален представител на генералния секретар на международната организация, заяви, че по-голямата част от града е била повредена или унищожена в резултат на военни действия.Според него ООН продължава да следи развитието на ситуацията в района и преди всичко е загрижена за безопасността на цивилното население в района.\"За да се осигури достъп на хуманитарните партньори, трябва да се премахнат неексплодиралото въоръжение, което ще създаде условия, които ще позволят на хората да се завърнат безопасно и доброволно в домовете си\", каза той.Фархан Хак заяви, че ООН разполага с информация, че голяма част от града на Ратка е била повредена или унищожена в резултат на военни действия. Той отбеляза също, че агенциите на световната организация и техните партньори месечно предоставят хуманитарна помощ на около 300 000 жители на североизточните райони на Сирия.", "date": "2017.10.20", "title": "ООН иска да се разминира Рака"}
