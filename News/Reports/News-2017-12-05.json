{"url": "https://news.bg/world/belgiya-prekratyava-deloto-sreshtu-puchdemon.html", "text": "Белгия прекратява делото за екстрадиция срещу бившия каталунски лидер Карлес Пучдемон, предаде ТАСС. Очаква се това да стане на следващото съдебно заседание.Това е съобщил говорител на съда. По-рано беше съобщено, че на 14 декември съдът ще решава съдбата му. Адвокатът на лидера обяви, че той остава в Белгия. Върховният съд на Испания обяви по-рано, че е оттеглил международната заповед за арест на Пучдемон и четирима министри от неговия кабинет, посочвайки, че политиците са показали готовност да се завърнат в Испания.Всички петима избягаха в Белгия след едностранното обявяване на независимост от парламента на Каталуния на 27 октомври, което беше обявено за незаконно от испанските съдилища.", "date": "2017.12.05", "title": "Белгия прекратява делото срещу Пучдемон "}
{"url": "https://news.bg/tourism/ministerstvoto-na-turizma-iska-da-zalichi-turagentsiya.html", "text": "Експерти от Министерството на туризма искат заличаването на туристическата фирма \"Планет травел\". Причината за предложението за заличаване от Националния туристически регистър (НТР) е, че документацията на туроператора не е изрядна.Документите на фирмата ще бъдат внесени за разглеждане от Експертна комисия по регистрация на туроператори и туристически агенти (ЕКРТТА).Оказва се, че последната застрахователна полица \"Отговорност на туроператора\", която фирмата е представила, е с изтекъл срок на валидност.Туроператорите, които не са представили валидни застрахователни полици, се предлагат на ЕКРТТА за стартиране на процедура по заличаването им от НТР.Проверка на експертите от Министерство на туризма показва, че дружеството е регистрирано на 14 януари 2009 г. Тогава фирмата е регистрирана като туроператор и туристически агент.Управител на фирмата е Нели Илиева, а седалището и адресът на управление на \"Планет травел\" е във Варна.", "date": "2017.12.05", "title": "Министерството на туризма иска да заличи турагенция"}
{"url": "https://news.bg/crime/shofyor-schupil-stakloto-na-drug-vodach-mozhe-da-otide-v-aresta.html", "text": "Бургаската полиция може да арестува за хулиганство шофьор, счупил стъклото на друг автомобил. Инцидентът е станал при спор между двама водачи около 10:45 тази сутрин на бургаския булевард \"Иван Вазов\", информираха от МВР.Докато пристигне полицията двамата участници в разпрата се помирили, единият платил обезщетение на другия и категорично отказал да съдейства на служителите на реда с мотива, че за него случаят е приключен.От полицията образували преписка за счупеното стъкло. В резултат на нея ще извикат и двамата участници в скандала за обяснения. Събраните материали ще бъдат докладвани в Бургаска районна прокуратура, като е възможно да се стигне и до задържане на първия водач за хулигански действия, поясниха от МВР-Бургас.", "date": "2017.12.05", "title": "Шофьор, счупил стъклото на друг водач, може да отиде в ареста"}
{"url": "https://news.bg/int-politics/v-severna-irlandiya-se-zabyat-na-dablin-za-brekzit.html", "text": "Заместник-председателят на северноирландската партия DUP, която влезе в спор заради границата с Ирландия, обвини Дъблин, че действа по \"безразсъден и опасен\" начин, изтъквайки, че излага на опасност години на добри англо-ирландски отношения заради Брекзит, съобщава \"Ройтерс\".Найджъл Додс, който е депутат в британския парламент от Демократическата юнионистка партия (DUP), говори ден след като британският премиер Тереза Мей не успя да сключи сделка с Брюксел за започване на преговори за споразумение за свободна търговия след Брекзит заради спор за границата между Република Ирландия и Северна Ирландия.\"Република Ирландия показва мускули и използва сегашната си позиция, за да се опита да спечели придобивки за себе си\", подчерта Додс, говорейки в Уестминстър (британския парламент).\"Не съм против тяхното желание да следват интересите си, но те го правят по безразсъден и опасен начин, което излага на риск години на добри англо-ирландски отношения и доброто сътрудничество в рамките на Северна Ирландия\", подчерта Додс.", "date": "2017.12.05", "title": "В Северна Ирландия се \"зъбят\" на Дъблин за Брекзит"}
{"url": "https://news.bg/crime/tiradzhiyata-beglets-bil-s-1-5-promila.html", "text": "Тираджиията, който избяга от полицията преди два дни, бил пиян. При тест с дрегер пробата на 32-годишния Иван показала наличието на 1,5 промила алкохол.Припомняме, че на 3 декември малко след полунощ по АМ \"Тракия\" в района на \"Троянови врата\" се движил товарният автомобил \"Ман - 320\" с бургаска регистрация. ТИР-ът не спрян на на подаден сигнал със \"стоп\" палка на полицейски патрул на МВР-София.Софийските полицаи сигнализирали на колегите си от Пазарджик и Пловдив. Около 01:20 ч. товарният автомобил бил спрян за проверка от екип на сектор \"Пътна полиция\" при Пловдив. Тогава полицаите му направили тест за алкохол с дрегел. Резултатът бил 1,5 промила алкохол в кръвта на мъжа.След като видял показанията на устройството, Иван изблъскал единия полицаи, качил се обратно в ТИР и тръгнал в посока Стара Загора.Полицаите от Пловдив подали сигнал в Областната дирекция на МВР в Стара Загора. В землището на село Богомилово, община Стара Загора, полицаи правят опит да спрат водача. Мъжът обаче оказал съпротива на полицейските служителите и отново избягал от мястото.Мъжът е бил задържан, след като полицаите го заграждат на Околовръстния път на Стара Загора, в посока за град Казанлък. Там органите на реда направили блокада на пътя и успели да спрат превозното средство.Той отново оказал яростна съпротива и започнал да бяга от мястото, но полицаите успели да го задържат.Срещу мъжа са повдигнати 6 обвинения.Той ще бъде изправен пред съда за това, че в условията на продължавано престъпление, противозаконно пречил на четирима полицейски служители да изпълняват служебните си задължения, а именно да да извършват проверка на моторно превозно средство и неговия водач. Според обвинението мъжът еосуетил извършването на проверка чрез бягство, неподчинявайки се на издадените разпореждания със звуков и светлинен сигнал и устно разпореждане на орган на властта.Спрямо водача са повдигнати и 4 обвинения за това, че при втория опит на полицаите да го спрат, той причинил на полицаите М.М., Д..Г., Д.Д. и З.М. лека телесна повреда при изпълнение на служебните им задължения.Водачът е обвинен и за това, че при опитите за задържането му той е извършил непристойни действия, грубо нарушаващи общественият ред и изразяващи явно неуважение към обществотоНазначени са съдебно-автотехническа експертиза и съдебно- оценителна експертиза.По делото предстои изготвяне на заключенията на назначените експертизи и разпити на свидетели.Ако бъде признат за виновен за получените обвинения мъжът може да лежи до 10 г. в затвора.", "date": "2017.12.05", "title": "Тираджията беглец бил с 1,5 промила"}
{"url": "https://news.bg/politics/predostavyame-humanitarna-pomosht-na-albaniya.html", "text": "Предоставяме хуманитарна помощ на Албания с два полета на военнотранспортния \"Спартан\", съобщиха от МВР.Подготвени са около 8 тона палатки, матраци, комплекти за първа помощ и други вещи от първа необходимост по указание на премиера Бойко Борисов.\"Албания е най-сериозно пострадалата страна от интензивните валежи на Балканския полуостров\", обясни директорът на ГД \"Пожарна безопасност и защита на населението\" главен комисар Николай Николов.Помощта е на приблизителна стойност около 70 000 лева. Тя е осигурена от резервите на Министерството на земеделието и храните, Министерството на вътрешните работи, както и на Българския червен кръст. Помощта е в общ обем около 8 тона и съдържа палатки, одеяла, матраци, чаршафи, комплекти за оказване на първа помощ и храни.Транспортирането ще започне в 8 часа сутринта в сряда. Главен комисар Николов благодари на ВВС за оказаното съдействие при транспортирането.", "date": "2017.12.05", "title": "Предоставяме хуманитарна помощ на Албания"}
{"url": "https://news.bg/world/tramp-informira-abas-za-premestvaneto-na-posolstvoto-v-jerusalim.html", "text": "Американският президент Доналд Тръмп е информирал палестинския си колега Махмуд Абас за решението си да премести посолството на страната му в Израел от Тел Авив в Йерусалим, предадоха световните информационни агенции. Това е станало в телефонен разговор. Абас е предупредил Тръмп, че подобно решение ще има \"опасни последици\".То ще навреди както на мирния процес, така и на мира и стабилността в региона. Това са съобщили от прессекретариата на палестинския лидер. По-рано беше съобщено, че държавният глава отлага дългоочакваното решение.Припомняме, на 30 ноември в. \"The Wall Street Journal\" излезе с публикация, че президентът смята да обяви признаването на Йерусалим за столица на Израел. Тръмп заяви такова намерение още по време на предизборната си кампания.Това решение стана повод за размяна на остри реплики между Турция и Израел. Високопоставен представител на Израел отговори на заплахата на Турция да прекъсне отношенията с еврейската държава, ако САЩ признаят Йерусалим за негова столица, подчертавайки, че \"Йерусалим е бил еврейска столица в продължение на 3000 години и столица на Израел в продължение на 70 години, независимо дали (турският президент) Ердоган го признава като такава или не\".Ердоган обяви по-рано днес, че възможността американският президент Доналд Тръмп да признае Йерусалим за столица на Израел \"е червена линия за мюсюлманите\". Той предупреди, че ако бъде взето подобно решение, това \"ще доведе до прекъсване на дипломатическите отношения на Турция с Израел\".", "date": "2017.12.05", "title": "Тръмп информира Абас за преместването на посолството в Йерусалим "}
{"url": "https://news.bg/int-politics/bryuksel-prishpori-velikobritaniya-do-sryada-da-e-gotova-s-proektosdelkata-za-brekzit.html", "text": "Неназован служител на Европейския съюз е обявил, че Общността иска Обединеното кралство да представи проект за споразумение за отделяне от ЕС до сряда, съобщават британски медии.Служителят на ЕС подчертал: \"Крайният срок на крайните срокове за Брекзит е тази седмица.\"Информацията идва само дни преди лидерите на ЕС да се срещнат в Брюксел на 15 декември, където ще обсъдят и оценят напредъка в преговорите по \"развода\" с Великобритания. По време на срещата на върха се очаква Европейският съвет да информира британския премиер Тереза Мей за своето решение относно преговорите за търговията и преходния период.По-рано днес британският министър за Брекзит Дейвид Дейвис отбеляза, че е постигнат достатъчен напредък в преговорите за излизането на Великобритания, въпреки факта, че двете страни все още не са постигнали споразумение.Вчера председателят на Европейската комисия Жан-Клод Юнкер заяви, че въпреки усилията и напредъка във всички области с Обединеното кралство относно излизането на страната от ЕС, споразумение не е било постигнато.", "date": "2017.12.05", "title": "Брюксел пришпори Великобритания до сряда да е готова с проектосделката за Брекзит"}
{"url": "https://news.bg/euronews/es-bez-zapadnite-balkani-e-nezavarshen-proekt-za-lilyana-pavlova.html", "text": "Да дадем подкрепа и перспектива на Западните Балкани за присъединяването им към Европейския съюз, но без фалшиви надежди. Това каза Лиляна Павлова пред евродепутати от работната група на ЕНП за разширяването. В Брюксел се проведе извънредната среща на групата на Европейската народна партия в Комитета на регионите в ЕС. Заседанието бе посветено на обмяна на мнения за приоритетите на Българското председателство по отношение на Западните Балкани.На днешната среща имах възможността да представя четирите приоритета на Българското председателство под мотото: \"Съединението прави силата\". Изключително важно послание са и четирите приоритета - за бъдещето на Европа, сигурност и стабилност, европейска перспектива на Западните Балкани, дигиталната икономика.България иска да бъде запомнена със своето Балканско председателство, а именно - европейската перспектива и интеграция на Западните Балкани, тяхната свързаност. Бих казала, че това е първият успех, който отчитаме в председателството - че той влезе в общоевропейския дневен ред, обяви Павлова. Той беше потвърден и от председателя на Европейската комисия Жан-Клод Юнкер, и от Европейския парламент.Този приоритет ще бъде дългосрочен ангажимент не само по време на българското, а ще продължи по време на австрийско, румънско и т.н. председателства. Темата за разширяването, европейската перспектива и свързаността на Балканите не може да бъде решена за шест месеца, обясни Павлова.Европейският проект няма да бъде завършен без Западните Балкани с нас. За нас, за Европа - както и за България, разбира се, като част от Европа, е важно да има мир, да има стабилност, да има сигурност на Балканите. Ако младите хора, които също са един огромен потенциал, който има там, не бъдат подкрепени, това по свой начин би ощетило европейската конкурентноспособност и икономическия растеж на Европа.България има амбиция в рамките на председателството да се проведе не просто качествен дебат, а и да бъдат постигнати реални резултати в дискусията за бъдещето на политиката по сближаване, каза Павлова.Участниците в срещата се обединиха около необходимостта от баланс в дефинирането на дългосрочните стратегически цели на ЕС и нуждата от гъвкавост в посрещането на непредвидените обстоятелства, включително и на техническо ниво.Въпросът за бъдещето на политиката по сближаване предстои в рамките на дебата за следващия бюджет на Европейския съюз. Основен въпрос ще бъде и готовността на европейската администрация да разработи конкретни мерки за опростяване на процедурите и концентриране на инвестициите в различните региони.Първото предложение за финансова рамка на Европейския съюз за периода 2021-2027 г. се очаква да бъде представено по време на Българското председателство на Съвета на Европейския съюз през м. май 2018 г.Кохезионната политика е инструмент да инвестираме в Европейския съюз, това е своеобразен показател колко вярваме в него изобщо. Това заяви вицепремиерът Томислав Дончев на срещата.Кохезионната политика не е просто част от бюджета на Европа, нито само солидарност или само свързаност. Дискусията за размера на финансирането и разпределението на средства в европейската политика по сближаване е невъзможна преди да бъде постигнат консенсус за приноса, смисъла и бъдещето на Кохезионната политика след 2020 г. Това подчерта вицепремиерът Дончев рамките на обсъждането с участието на европейския комисар по бюджета и човешките ресурси Гюнтер Йотингер.", "date": "2017.12.05", "title": "ЕС без Западните Балкани е незавършен проект за Лиляна Павлова"}
{"url": "https://news.bg/economics/edinstveniyat-kandidat-za-obshtinska-banka-e-kompaniya-ot-lihtenshtayn.html", "text": "Единствено компания, регистрирана в Лихтенщайн, е пожелала да закупи \"Общинска банка\", съобщават от money.bg.Това стана известно след като офертата за продажба на финансовата институция от Софийската общинска агенция за приватизация и инвестиции (СОАПИ) беше отворена.Фирмата \"Новито Опортюнитис\" е готова да плати за дела от 67,64% от акциите на трезора. Към момента акциите все още са собственост на Столична община.Данни сочат, че \"Новито Опортюнис\" е регистрирана в Лихтенщайн и е собственост на \"КАИАК Фонд Мениджмънт АГ\" (CAIAC Fund Management AG).\"КАИАК Фонд Мениджмънт АГ\" представлява инвестиционен фонд с капитал от 1 милион швейцарски франка със седалище в Бендерн - село в Лихтенщайн на границата с Швейцария.Според информацията на СОАПИ дружеството е подало оферта за закупуването на 3 880 388 броя безналични акции, които покриват пакета на Столична община от 67,64 на сто от ценните книжа. То е единственият участник, подал необходимите документи за участие в търга за приватизацията на финансовата институция.Сега предстои предложението на \"Новито Опортюнитис\" да бъде разгледано от Надзорния съвет на агенцията, както и от Столичния общински съвет.При одобрение от тяхна страна следва и Българската народна банка (БНБ) и Комисията за защита на конкуренцията (КЗК) да дадат съгласие.Припомняме, в края на юли Столичният общински съвет (СОС) прие доклад за откриване на процедура за извършване на приватизация на акционерното участие на Столичната община в капитала на \"Общинска банка\" АД.През октомври пък Столична община категорично реши да продаде дяла си от \"Общинска банка\" за 45 млн. лв. Банката е на пазара и се продава след като Столична общинска агенция за приватизация и инвестиции обяви решението си.Цената на дела, който общината притежава, най-малко е 45,65 милиона лева.", "date": "2017.12.05", "title": "Единственият кандидат за \"Общинска банка\" е компания от Лихтенщайн"}
{"url": "https://news.bg/world/po-malko-ot-3000-boytsi-na-daesh-sa-ostanali-v-irak-i-siriya.html", "text": "По-малко от 3000 бойци на групировката \"Ислямска държава\" са останали в Ирак и Сирия.Такива са данните на ръководената от американската армия коалиция, предаде \"Ройтерс\".Съобщението се появи в профила в \"Туитър\". Говорител на армията отговаря на въпроси на потребители в социалната мрежа. Военните обаче са решени да продължат борбата до пълна победа. Коалицията ръководи обучението на 125 000 иракски военни. Успешна операция срещу \"Ислямска държава\" обяви Ирак в края на седмицата.Върнати са 77 селища, които до момента бяха под контрола на джихадистите.Офанзивата е част о6т последната военна кампания за окончателното прогонване на терористичната групировка от Ирак.Войници от иракската армия и шиитските Сили за народна мобилизация участват в кампанията срещу терористите, укриващи се в обширна ивица гранична територия, уточниха от иракската армия. ", "date": "2017.12.05", "title": "По-малко от 3000 бойци на ДАЕШ са останали в Ирак и Сирия "}
{"url": "https://news.bg/bulgaria/banyata-v-bankya-otvarya-vrati-do-dve-godini.html", "text": "Банята в Банкя ще работи отново. Банята не беше в експлоатация 17 години. Най-рано банята ще посрещне своите посетители след 540 дни.Това стана ясно след като днес кметът на курортния град Рангел Марков подписа договора с \"Консорциум Банкя 2020\" ДЗЗД за проектиране, реставрация, консервация и социализация на Голямата балнеолечебница. Това стана и в присъствие на общинския съветник Анна Стойкова, граждани, служители и журналисти.Банята е на път да отвори врати до 2 години.Банята в Банкя се открива през далечна 1911 г. Тя е грандиозна за тогавашните условия, невиждана по големина и красота на Балканите. Сградата е дело на арх. Хохедер. Банята е била използвана както от местните и курортистите, така и от царски особи. Това й дава привилегията да се нарича Царската Баня.Банята обаче спира да работи през 2001 г. Местното управление обмисля вариант за концесия, но той два пъти не сработва.И двата пъти, в които Балнеолечебницата е предлагана 2013 и 2015 година, са били купени документи, но не се е явил нито един кандидат. Една от причините е, че за Пенсионните дружества, които биха имали интерес към подобна инвестиция, има законови пречки.Сегашното решение се случва срещу отстъпването на срочно право на строеж за 35 години за хотел в близост до Банята, но извън пределите на парка, общината ще получи сумата от 8, 115 млн. лв. без ДДС за проектиране, консервация, реставрация и социализация на Банята. Така тя си остава на общината, а след 35 години ще разполага и с хотела към нея.Пенсионното дружество \"Алианц\" закупило правото на строеж на хотел, който ще разполага със 150 легла, открит и закрит басейн, закрит паркинг и открит летен театър с над 200 седящи места. С получените от \"Алианц\" средства се стига и до днешното историческо за Банкя събитие.", "date": "2017.12.05", "title": "Банята в Банкя отваря врати до две години"}
{"url": "https://news.bg/crime/aviorabotnik-postrada-na-letishte-vrazhdebna.html", "text": "Работник на военноремонтния завод \"Терем - Летец\" пострада при изпитване на военен хеликоптер. Инцидентът е станал на летище \"Враждебна\", съобщи bTV, позовавайки се и на военния министър Красимир Каракачанов.Според Каракачанов, причината за случая е техническа грешка на състава. По думите му двигателят не е бил обезмаслен, когато е започнал топлия запуск на двигателя, платформата е поддала и работникът е бил повален.Мъжът е приет в Окръжна болница \"Царица Йоанна\" с открита рана в отделението по ортопедия и травматология. Министърът е разпоредил проверка, тъй като е принципал на дружеството.Щурмовият военент вертолет Ми-24 В е бил в завода за удължаване на ресурса му със 7 години. Хеликоптерът е съветски и е на въоръжение от 1972 г. Вертолетът трябва да бъде предаден на авиобаза \"Крумово\"", "date": "2017.12.05", "title": "Авиоработник пострада на летище Враждебна "}
{"url": "https://news.bg/world/mnogo-detsa-bezhantsi-v-shvetsiya-se-okazvat-vazrastni.html", "text": "Разследване на шведската полиция показа, че много от бежанците в страната само по документи се водят деца, но всъщност са пълнолетни, предаде BBC. От 8000 души около 6600 са над 18-годишна възраст. Това са показали резултатите от медицински прегледи. Проверки са правени само на лицата, в чиято самоличност е имало съмнения. Повече от 80 000 непълнолетни лица са пристигнали в Швеция от 2015 година. Много от пристигащите са без документи. ", "date": "2017.12.05", "title": "Много деца бежанци в Швеция се оказват възрастни"}
{"url": "https://news.bg/health/patsienti-vnesoha-iskane-za-veto-varhu-byudzheta-na-nzok-za-2018-g.html", "text": "От Националната пациентска организация искат президентът Румен Радев да наложи вето върху Закона за бюджета на Здравната каса за 2018 г., съобщиха от Национална пациентска организация. По-рано през деня те са внесли в администрацията на президента писмо с искане за .Искането касае частта от Закона, с която се предлага пълна забрана на реимбурсиране от Националната здравноосигурителна каса (НЗОК) през 2018 г. за медикаменти, които не са патентовани.От Национална пациентска организация оспорват текста в Бюджета на НЗОК през 2018 г., който налага мораториум на лекарствени терапии с ново международно непатентно наименование \"за което е подадено заявление за включване в позитивния лекарствен списък по чл.262, ал.6, т.1 или 2 от Закона за лекарствените продукти в хуманната медицина, както и включени в позитивния лекарствен списък лекарствени продукти по чл.262, ал.6, т.1 или 2 от Закона за лекарствените продукти в хуманната медицина, които подлежат на заплащане за първи път през 2018 г.\".От организацията смятат, че текстовете нарушават правата на пациентите за достъп до лечението, от което се нуждаят. Вярваме, че осигуряването на жизненоважно, дори животоспасяващо лечение е от първостепенно значение и оптимизирането на разходите не бива да става за сметка на ограничаване достъпа до лечение, пишат от пациентската организация.Те предупреждават, че ако забраната за новите лекарства остане, много пациенти ще се окажат без алтернатива на лечението си.Сред засегнатите ще бъдат болните от  и др.\"Никой от нас не знае дали утрешният ден няма да го срещне с някое от тези заболявания. А Мораториумът касае лечението не само на тях, но и всички нови терапии, които междувременно бъдат създадени за противодействие на нелечими досега заболявания\", пишат от пациентската организация.", "date": "2017.12.05", "title": "Пациенти внесоха искане за вето върху Бюджета на НЗОК за 2018 г."}
{"url": "https://news.bg/society/greyna-kolednata-elha-v-stolitsata-1.html", "text": "Коледната елха грейна тази вечер в София, предаде bTV.  За втора поредна година тя се намира в парка пред Националния дворец на културатаСветлините на празничното дърво запали столичният кмет Йорданка Фандъкова.30 хиляди лампички осветиха 10-метровата елха. Тя е украсена с гирлянди с дължина 2500 метра.Дървото беше засадено на това място, за да се превърне в символ на града за най-светлия християнски празник. ", "date": "2017.12.05", "title": "Грейна коледната елха в столицата"}
{"url": "https://news.bg/politics/rumen-radev-nastoyava-da-badem-prieti-v-oisr.html", "text": "Президентът Румен Радев призова Организацията за икономическо сътрудничество и развитие /ОИСР/ да признае постигнатото от България за изпълнение на критериите за членство, съобщиха от администрацията на президента.По-рано през деня президентът Румен Радев се срещна с генералния секретар на Организацията Анхел Гурия в Париж. Той посочи, че страната ни е член на Европейския съюз от десет години, отговаря на критериите за членство и е част от всички работни органи на ОИСР.\", заяви Румен Радев. Той добави, че въпреки че не е член на Организацията, България спазва и работи за утвърждаването на определените от нея международни стандарти в търговията.Генералният секретар на ОИСР Анхел Гурия потвърди готовността на организацията за засилено сътрудничество с България по време на Българското председателство на Съвета на ЕС. Той открои образованието, здравеопазването и други сфери, в които може да бъде задълбочено двустранното партньорство с България.Припомняме, централата на Организация за икономическо сътрудничество и развитие е в Париж. В организацията членуват 35 страни, от които 22 са от ЕС.През 2016 г. беше приета Латвия, а Литва в момента финализира процеса по кандидатстването си. Чехия, Унгария, Полша и Словакия се членове на ОИСР от 20 години. Естония и Словения се присъединиха през 2010 г. Единствените страни от ЕС, които все още са извън организацията, са България, Румъния и Хърватия, Кипър и Малта.", "date": "2017.12.05", "title": "Румен Радев настоява да бъдем приети в  ОИСР"}
{"url": "https://news.bg/politics/elena-poptodorova-stana-vitseprezident-na-asotsiatsiyata-na-atlanticheskiya-dogovor.html", "text": "Елена Поптодорова бе избрана за вицепрезидент на Асоциацията на Атлантическия договор (АТА) на НАТО. Тя е получила подкрепата на повече от 2/3 от гласуващите национални поделения, съобщи \"24 часа\", позовавайки се на Атлантическия клуб в България.Елена Поптодорова беше избрана за вицепрезидент на Асоциацията на Атлантическия договор (АТА), по време на 63-та Генерална асамблея на организацията в Брюксел.Поптодорова е подкрепена от повече от 2/3 от гласуващите национални поделения. Тя е дългогодишен дипломат, била е посланик на България в САЩ, говорител на Министерството на външните работи и народен представител в българския парламент.Елена Поптодорова е директор в Атлантическия клуб - България. Асоциацията на Атлантическия договор е създадена през 1954 г. като мозъчен тръст на НАТО. В нея членуват 37 национални клуба. С участието на дипломати, военни, представители на отбранителната индустрия и на академичните и научни среди, АТА участва в разработването на трансатлантическа политика в областта на сигурността и отбраната.През 1996 г. българският Атлантически клуб стана първият член на АТА от държава извън НАТО, а Соломон Паси беше първият президент, избран държава, която не е член на НАТО.През 1997 г. България беше първата държава извън Пакта, която домакинства на Генералната асамблея на АТА, припомнят от АКБ.През септември 2016 г. Поптодорова е назначена за ръководител на Централноевропейския офис на Американския еврейски комитет. На 1-ви март следващата година подава оставка \"по лични причини\".Припомняме, по времето, когато Поптодорова беше посланик на България в САЩ, се появи петиция за нейното отзоваване. Причината беше, че на прием на българското посолство във Вашингтон по случай националния празник 3 март, сред логото на други американски компании на първо място е поставена Шеврон.Според Поптодорова компанията е предоставила сумата от 4 хиляди долара за наем на залата, в която ще се състои приемът и това е станало директно със собственика ѝ. Парите не са преминали през посолството или друга българска институция. Случаят придобива известност във връзка с протестите срещу добива на шистов газ и наложеният от България мораториум.", "date": "2017.12.05", "title": "Елена Поптодорова стана вицепрезидент на Асоциацията на Атлантическия договор"}
{"url": "https://news.bg/health/ne-kupuvayte-avtomobili-i-zhilishta-ot-pushachi-zovat-lekari.html", "text": "Лекар призова хора да не закупуват автомобили и жилища, които са принадлежали на пушачи. Пред Нова телевизия д-р София Ангелова обясни какви са рисковете при подлагане на трета ръка дим.Трета ръка дим - този дим остава незабелязан от обществото, но науката казва друго според Ангелова. \"Третата ръка дим се усеща по жълтите пердета на домовете, в които се пуши, и по аромата на стар пепелник.\" В дима по принцип се съдържат множество токсични вещества. Учени доказват през 2009 година, че тези вещества в тютюневия дим са над 8 400 на брой.Според Ангелова когато хората пушат в едно затворено помещение, опасните катрани се охлаждат и се превръщат в течна, лепката течност, която се наслоява по стените, таваните и други. По думите на лекаря най-потърпевши от това са децата, които живеят в такива домове, защото те си играят, изразходват много енергия и съответно поемат най-голямо количество от десорбирани токсини.Десорбацията е процес, при който вече адсорбираните или абсорбираните вещества се отделят отново. През 2009 година Международната организация за изследване на рака е оповестила доклад, според който всеки пушач с една цигара отделя в околната среда 15 милиграма смола. За 1 година при 20 цигари пушене се отделят 100 и повече грама смола. По думите на д-р Ангелова точно тази смоля се наслоява по стените, тапицерията и други. Според учените обаче с годините тези вещества се десорбират, те отново излизат в околната среда, а ние ги поемаме в организма си.Поради тази причина учените от Бостън съветват хората като купуват коли и жилища, да избягват купуването на такива, които са принадлежали на пушачи.Ангелова сподели и за друго изследване, проведено в Калифорния. Изследването е било проведено върху бозайници - мишки, поставени в условията на трета ръка дим. Оказва се, че на първия месец се установяват изменения в черния дроб на мишките. След половин година тези изменения нарастват. При друга група мишки се установява промяна в резистентността към глюкоза, което е предшественик за развитие на диабет.", "date": "2017.12.05", "title": "Не купувайте автомобили и жилища от пушачи, зоват лекари"}
{"url": "https://news.bg/int-politics/es-vkara-17-strani-v-cheren-spisak-s-ofshorki.html", "text": "Финансовите министри на страните членки на Европейския съюз приеха черен списък на данъчните убежища (офшорки), който включва 17 юрисдикции извън ЕС, които не сътрудничат по данъчни въпроси. Това обяви френският финансов министър Бруно льо Мер, цитиран от \"Ройтерс\".Американска Самоа, Бахрейн, Барбадос, Гренада, Гуам, Южна Корея, Макао, Маршаловите острови, Монголия, Намибия, Палау, Панама, Сейнт Лусия, Самоа, Тринидад и Тобаго, Тунис и Обединените арабски емирства са страните, вкарани в черния списък.Льо Мер уточни, че други 47 юрисдикции са включени в публичен \"сив\" списък на държави, които понастоящем не спазват стандартите на ЕС, но се ангажират да променят своите данъчни правила.След многократните разкрития относно офшорките, чрез които се избягват данъци от компании и богати хора, страните от ЕС предприеха процес през февруари за изброяване на данъчните убежища в опит да предотвратят създаването на тайни структури в чужбина, които сами по себе си са законни, но могат да прикриват незаконни действия.Страните от черния списък биха могли да загубят достъп до средствата на ЕС. Отбелязва се, че други възможни контрамерки ще бъдат предприети през следващите седмици.", "date": "2017.12.05", "title": "ЕС вкара 17  страни в черен списък с офшорки"}
{"url": "https://news.bg/energy/za-prozrachnost-v-yadreniya-sektor-nastoyavat-aktivisti.html", "text": "Възможно е над България да има замърсяване с изотопа рутений, който представлява опасност за човешкото здраве. Притеснително е, че българските власти са укрили наличието му. България е знаела за това още на 2 октомври 2017 г., когато е подала информация. Румънските измервателни станции още на 30-ти септември са отчели високи количества от този изотоп.Това заяви по време на пресконференция в БТА Борислав Сандов - член на координационния съвет в Коалиция за климата и бивш съпредседател на \"Зелените\". Акценти в пресконференцията бяха: \"Скритите данни за радиоактивното замърсяване с Рутений 106 и изтеклия в интернет доклад на БАН за АЕЦ \"Белене\" и манипулациите на БЕХ и МЕ\".Рутерии 106 е изкуствен радионуклид. Той не се среща свободно в околната среда, а се получава при процеси, свързани с ядрения сектор, обясни Сандов.Цяла Европа научи в средата на октомври, че има замърсяване. Още няма официално потвърждение от оператора на инсталацията, където е станала аварията, като се предполага, че това е инсталация в ядрения сектор, в \"Маяк\" или близо до него - Южен Урал, по поречието на река Волга. Там има установки на Русия, свързани с ядрени комплекси и с военни комплекси.Въпросите за ядрения сектор продължават да са табу, каза Сандов и допълни, че е възможно подобни аварии да се случват в производства на ядрено оръжие. Той настоя България да подпише Договора за неразпространение на ядрените оръжия. От Българската Агенция за ядрено регулиране (АЯР) на 6 октомври са оповестили наличието на рутений 106, каза Борислав Сандов. Вероятно това е авария от 5-та степен по ИНЕС (7-степенна скала за ядрени аварии), която е станала на 25 септември. От България само една измервателна станция - в Козлодуй, изпраща информация на 2-ри октомври. И Изпълнителната агенция по околна среда (ИАОС) е установила наличието на този изотоп, поясни екологът.По времето, когато е установено повишеното наличие на рутений, у нас има валежи в Източна България. Тогава беше и наводнението в Бургас (25 октомври - б.р.), припомни Сандов. Първият период на полуразпад на тези частици е над година.Настояваме пълната информация да бъде оповестена, каза Сандов, който припомни, че в понеделник, 04 декември 2017 г., \"Зелените\" са внесли в администрацията на президента Румен Радев искане на заседанието на КСНС да се обсъди и радиоактивното замърсяване.Д-р Петър Кърджилов - специалист по риск и кризисни ситуации, каза, че в Българските аптеки от години не се продава калиев йодид, който предпазва от рак при повишена радиоактивност. На това ядреният експерт, работил в АЕЦ \"Козлодуй\", Георги Касчиев опонира, че ползването на подобни таблетки без ясна необходимост е опасно. Те са необходими само при радиоактивно замърсяване да наситят щитовидната жлеза с йод. Ако те бъдат взети без нужда, при паника от населението, хората може да развият сериозни болести.Според Кърджилов, най-логичното е учените, участвали в доклада на БАН за АЕЦ \"Белене\", да върнат получените пари. Той припомни, че два румънски екоминистъра са изпратили свое становище при двата проекта за АЕЦ \"Козлодуй\" за удължаване на лиценза на 5 и на 6-ти блок. Документите са от 2014 и от 2015 г. с настояване при удължаване на експлоатацията да има цялостна оценка на околната среда и водите (ОВОС). Тази оценка бе отказана от екоминистъра в кабинета \"Орешарски\". Лицензът на 5 блок на АЕЦ \"Козлодуй\" бе удължен преди месец, вероятно българската АЯР не се е съобразила с определени препоръки, предупреди Кърджилов.Не изпълнявайки препоръките на Международната агенция за ядрена енергия (МААЕ), България се нарежда до страни като Иран и Северна Корея, които също не изпълняват препоръките за ядрените си политики, каза Кърджилов.Българското общество трябва да разбере, че ядрената енергия не е това, което се е смятало през времето на социализма. През 2016 г. инвестициите в глобален мащаб за слънчева енергия са над 30 пъти повече от инвестициите в ядрени централи. За 2017 г. това се очаква да е около 5 пъти повече, допълни Кърджилов.Според ядрения експерт д-р Георги Касчиев излиза, че БЕХ е държава в държавата. По-трудно ще бъде на правителството да пази доклада на БАН в тайна. На пресконференции излиза само екипа и външен за БАН човек, който няма научни степени. Бихме желали да разберем кои личности от БАН са участвали в изготвянето на доклада, каза той.Касчиев обясни, че в доклада на БАН не се разглеждат алтернативи за други централи и енергоизточници. Не се гледат и други проекти. Понеже токът от \"Белене\" ще бъде скъп, се прави следната манипулация - цените ще растат. Ако намерите някоя държавна институция да потвърди тези прогнози, че токът ще расте с по 5-6%, Хасан ще се нарека, каза Георги Касчиев. Той е категоричен, че Докладът трябва да бъде публичен.Финансистът и съпредседател на \"Зелените\" Владислав Панев мотивира мнението си защо възобновяване на проекта АЕЦ \"Белене\" е нежизнеспособен проект. Условията в последните години са се променили по отношение на конкурентноспособността на енергията, произвеждана от възобновяеми енергийни източници (ВЕИ), които по думите му, произвеждат ток за 4-6 ст. на киловат час.  Цената, по която се калкулира електроенергията, произведена от АЕЦ \"Белене\" е 16 ст. на киловатчас без ДДС. Останалите рискове пред АЕЦ \"Белене\", освен финансовия, са геополитическите и екологични.\"Връзваме се за доставчик на енергия за десетилетия напред. Зависимостта от Русия ще преодолеем дори нищо да не правим. Единственият начин, по който Русия би могла да ни държи в зависимост, са нови ядрени мощности\", каза Панев.Петко Ковачев от Институт за зелена политика акцентира, че в доклада на БАН са подценени разходите за изваждане от експлоатация на отделните блокове на сегашната ни ядрена електроцентрала АЕЦ \"Козлодуй\". Излиза, че 60 г. АЕЦ \"Белене\" ще събира пари за ядрените отпадъци, но няма да финансира тяхното управление.\"В момента всички плащаме едни 5%, които производителите на електроенергия отиват във фонд \"Сигурност\" на електроенергийната система. Той трябваше да спаси Националната електрическа компания (НЕК) от загуба заради АЕЦ \"Белене\". Никъде не е заложено \"Белене да си възстанови тази загуба, която всички плащаме\", посочи Ковачев.Може да се пита защо БАН смята, че развитието на ВЕИ в България и в региона няма да е така, както са поставени целите. ТЕЦ \"Марица Изток\" 1 и 3 трябва да затворят след като им изтекат договорите. Целият доклад на БАН дори в първоначалния му вид изисква много внимателна партньорска проверка. В този вид не може да е приет за достоверен, категоричен е Ковачев.Според него, всеки момент, когато говорим за АЕЦ \"Белене\", е източване на пари. Това става чрез проучвания, чрез анализ По-добре да загубим 3 млрд. лева като досегашни разходи и да спрем проекта, отколкото да загубим 23 млрд. лева като го продължим, е мнението на Петко Ковачев.Според Албена Симеонова, биофермер, която живее близо до Белене, Белене е сензитивна и земетръсна зона. Помним земетресението край Вранча от 1977 г. В Свищов тогава 120 души загинаха. Белене е район, в който са концентрирани много пчелари, животновъди, преобладават производителите на грозде - Никопол, Левски и Белене, каза тя и допълни, че производителите там искат екологично чист район. Там се намира резервата Персина - едно от най-посещаваните места. Вчера е създаден комитет за еколого икономическа защита, каза Симеонова.По техни изчисления повече от 1000 работни места в АЕЦ \"Белене\" няма да бъдат разкрити там. Никой не пита населението от другия бряг на Дунава (в Румъния - б.р.), където живеят половин милион души, които се занимават изключително със селско стопанство и туризъм, каза Симеонова. Тя поиска румънското население да се позове на Конвенция за достъпа до информация, участието на обществеността в процеса на вземането на решения и достъпа до правосъдие по въпроси на околната среда - известна с името Орхуска (от град Орхус, Дания).", "date": "2017.12.05", "title": "За прозрачност в ядрения сектор настояват активисти"}
{"url": "https://news.bg/politics/rumen-radev-pokani-yunesko-da-pazi-istoriyata-u-nas.html", "text": "България разчита на ЮНЕСКО за опазването и популяризирането на своето историческо и културно наследство. Това заяви президентът Румен Радев по време на среща с генералния директор на ЮНЕСКО Одре Азуле, която се проведе в централата на Организацията в Париж.България има огромно историческо и културно наследство и ще продължи да разчита на подкрепата на ЮНЕСКО за неговото опазване и развитие, както и за осъществяването на археологически разкопки у нас. Според президента в страната ни има още какво да бъде открито, но за това е нужна финансова подкрепа.Припомняме, през 1983 година ЮНЕСКО включва архитектурно-историческия резерват Несебър, намиращ се в Стария град, в Списъка на паметниците на Световното културно наследство. Жителите на Несебър обаче  се обявяват , защото по този начин града не можел да се развива. За последно жители от Несебър пожелаха града да бъде изключен от списъка на ЮНЕСКО в началото на настоящата 2017 година. Тогава ЮНЕСКО излезе с критичен доклад за опазването на Стария Несебър.В хода на разговора Радев и Азуле обсъдиха и възможността за оказването на международна подкрепа на страната ни за инкримирането на опитите за кражба на българско историческо наследство.Освен това двамата разговаряха и относно перспективите за улесняване на достъпа до образование за децата в България.\"ЮНЕСКО има своите пректи и трябва да работим заедно в направлението да се налагат общи европейски и световни стандарти. Това, което говорихме в подкрепа на образованието и науката, е в пълно съответствие с нашата идея за хармонично развитие на наука и високи технологии не само на Запад, но и на Изток\", категоричен бе Радев.Радев заяви и че учените на Балканите са обединени около желанието си с помощ от ЦЕРН в района да бъде изграден международен институт за устойчиво развитие с научен център, в който да има ускорител на ядрени частици. \"Имаме идеен проект, по който се работи усилено. По моя инициатива бе свикана и създадена междуведомствена група по проекта с българските учени, които работят по изграждането на този център, и се надявам по време на нашето председателство на Съвета на ЕС да бъде поставен на масата, защото той наистина ще обединява балканските държави\", допълни държавният глава.", "date": "2017.12.05", "title": "Румен Радев покани ЮНЕСКО да пази историята у нас"}
{"url": "https://news.bg/economics/bvp-vazliza-na-blizo-27-000-mln-lv-za-yuli-avgust-i-septemvri.html", "text": "Данни на Националния статистически институт показват, че през третото тримесечие на 2017 г. брутният вътрешен продукт (БВП) възлиза на 26 990 млн. лв. по текущи цени. Преизчислен в евро, БВП е съответно 13 800 млн., като на човек от населението се падат 1 948 евро. Сезонно изгладените данни показват растеж от 3.9% на БВП през третото тримесечие на 2017 г. в сравнение със съответното тримесечие на предходната година и 0.9% спрямо второто тримесечие на 2017 година. Брутната добавена стойност, създадена от отраслите на националната икономика, през третото тримесечие на 2017 г. възлиза на 23 288 млн. лв. по текущи цени.През третото тримесечие на 2017 г. относителният дял на аграрния сектор в добавената стойност на икономиката намалява равнището си с 0.6 процентни пункта спрямо същото тримесечие на предходната година до 7.3%. При индустриалния сектор намалява дяла си в добавената стойност на икономиката с 0.4 процентни пункта до 28.5%.При сферата на услугите относителният дял на добавената стойност, се увеличава с 1% до ниво от 64.2%.За крайното потребление през третото тримесечие на 2017 г. се изразходват 68.7% от произведения БВП. Инвестициите (бруто образуване в основен капитал) формират 18.2% от произведения БВП. Външнотърговското салдо от стоки и услуги е положително.През третото тримесечие на 2017 г. БВП нараства спрямо предходното тримесечие с 0.9% според сезонно изгладените данни. Брутната добавена стойност в икономиката нараства с 0.7%. По предварителни данни за третото тримесечие на 2017 г. крайното потребление нараства с 0.9%, а бруто образуването в основен капитал намалява с 0.4% спрямо предходното тримесечие.През третото тримесечие на 2017 г. спрямо същото тримесечие на предходната година брутната добавена стойност се увеличава с 4.0%. Регистриран е растеж при Финансови и застрахователни дейности - 6.1%, Операции с недвижими имоти - 6.0%, Строителство - 5.2%.По отношение на компонентите на крайното използване основен принос за регистрирания положителен икономически растеж имат индивидуалното потребление на домакинствата - с ръст от 4.9%, индивидуалното потребление на нетърговските организации, обслужващи домакинствата - с 6.7%, и бруто образуването на основен капитал - с ръст от 4.3%. Износът на стоки и услуги се увеличава с 4.1%, а вносът на стоки и услуги - с 5.1%.", "date": "2017.12.05", "title": "БВП възлиза на близо 27 000 млн. лв. за юли, август и септември "}
{"url": "https://news.bg/int-politics/sasht-uspokoiha-es-ostavali-angazhirani-s-evropa.html", "text": "Американският държавен секретар Рекс Тилърсън заяви, че САЩ остават ангажирани с Европа, предлагайки публична подкрепа на европейските съюзници на САЩ, притеснени от външната политика на президента Доналд Тръмп, съобщава \"Ройтерс\".\"Партньорството между Америка и Европейския съюз... се основава на споделените ценности, споделените цели за сигурност и просперитет от двете страни на Атлантическия океан и ние оставаме ангажирани с това\", изтъкна Тилърсън преди среща с 28-те външни министри на страните членки на ЕС в Брюксел.Тилърсън, който направи кратко изявление заедно с шефа на външната политика на ЕС Федерика Могерини, след което на двамата не са им били задавани въпроси, заяви, че неговото посещение показвало \"силния ангажимент на САЩ към Европейския съюз, важната роля, която Европейския съюз играе в нашите общи цели за сигурност\".", "date": "2017.12.05", "title": "САЩ успокоиха ЕС, оставали ангажирани с Европа"}
{"url": "https://news.bg/health/bsp-iska-moratorium-varhu-litsenzi-na-novi-chastni-bolnitsi.html", "text": "БСП внася проект, с който да се наложи мораториум върху лицензирането на нови частни болници. Това обяви соцлидерът Корнелия Нинова на редовния брифинг на партията във вторник.Колко пъти предупреждавахме, че не трябва да се случва това с държавните и общински болници, попита Нинова и припомни, че само преди дни, при обсъждането на бюджета, са говорили за тези нарушения.Тя поздрави прокуратурата, че ги е установила.Червените настояват да се спасят общинските и държавните болници, като искат болниците да не са търговски дружества.Отново социалистите ще предложат това като своя законодателна инициатива и се надяват да намерят разбиране от другите парламентарни групи.Между 10-12 частни болници чакат лиценз, по данни на червените.", "date": "2017.12.05", "title": "БСП иска мораториум върху лицензи на нови частни болници"}
{"url": "https://news.bg/regions/api-slaga-i-mantinela-za-da-spre-vlizaneto-v-rabotnite-uchastatsi-na-severnata-tangenta.html", "text": "Достъпът до пътните връзки на п. в. \"Илиянци\" на Северната скоростна тангента ще бъде ограничен с мантинела. Проблемът е, че пътните връзки водят до неизградената улична мрежа, която ще обслужва града и малките населени места на територията на Столична община.Независимо всичките пътни знаци, сигнализиращи за участъка, вчера допълнително бе поставен и инертен материал. За да осигури безопасността на движение, от Агенция \"Пътна инфраструктура\" предприемат допълнителната мярка.Така се цели да бъдат спрени опитите на шофьори, които не спазват пътните знаци, да нарушават правилата и навлизат в участък затворен за движение.", "date": "2017.12.05", "title": "АПИ слага и мантинела, за да спре влизането в работните участъци на Северната тангента"}
{"url": "https://news.bg/politics/korneliya-ninova-pita-koy-lazhe-i-kade-e-gospodin-borisov.html", "text": "Да си кажем истината днес. Така лидерът на БСП Корнелия Нинова отговори на критиките за приватизацията на \"Техноимпекс\".На редовния брифинг на БСП на \"Позитано\" 20 тя представи документи, от които става ясно, че има прокурорска преписка от 1998 година. Следващата година - 1999 г., има документи от Върховна касационна прокуратура. През 2001 г. пак има документ от градската прокуратура за поредна проверка за приватизацията на \"Техноимпекс\".От КТ \"Подкрепа\" са подали сигнала срещу приватизацията на дружеството. Оказва се, че Корнелия Нинова разполага с писмото на главния прокурор, което той изпрати до герберите и благодарение на което те отправиха обвинения спрямо червената лидерка. Оказва се, че в писмото на Сотир Цацаров до ГЕРБ се посочва, че няма данни за закононарушения от страна на Нинова, стана ясно от думите й.Затова и днес тя пита: \"Кой лъже?\".Уважаеми ГЕРБ, защо лъжете за Корнелия Нинова и \"Техноимпекс\", ядоса се лидерът на червените.Тя недоумява защо приватизацията се свързва само с нея и Техноимпекс и подчерта, че не е продавала държавно и общинско имущество. Нямам никакви зависимости, подчерта тя.Лъсна идеята на ГЕРБ за ревизията на прехода, коментира още Нинова и обясни, че според нея герберите не искали да стане ясна истината за прехода.Соцлидерът настоя да се поставят на масата всички сделки от приватизацията и концесиите.Къде е господин Борисов, попита тя. Патриотите мълчат, а Мустафа Карадайъ (лидерът на ДПС - б.р.) е в чужбина и не може да участва в лидерска среща за приватизацията, за каквато социалистката настояваше.Къде изчезнахте яко дим бе, хора, попита Нинова партийните водачи.Лидерът на БСП представи куп папки за невинността си. Корнелия Нинова заяви, че е готова да я разследват и се отказва от давност, но иска това и за останалите лидери - \"За да види колко им стиска\", както се изрази.Искам истината, призова червеният водач. Тя опроверга твърденията, че живее в огромно жилище. Апартаментът й от 89 кв.м. е закупен на кредит, стана ясно от думите на Нинова.", "date": "2017.12.05", "title": "Корнелия Нинова пита кой лъже и къде е господин Борисов"}
{"url": "https://news.bg/regions/manolova-ustanovi-nerednosti-pri-pomoshtite-v-hitrino.html", "text": "Омбудсманът Мая Манолова беше на внезапна проверка в село Хитрино. След поредица от жалби до институцията на омбудсмана за неправомерно разпределение на финансови средства от дарителския фонд към БЧК, Манолова реши лично да инспектира Хитрино.Припомняме, дарителският фонд към БЧК беше открит за подпомагане на пострадалите хора и семейства при , при която загинаха 7 души, а други 14 души бяха ранени.В качеството си на съпредседател на Националния обществен съвет за управление на парите, събрани от кампанията в помощ на пострадалите от взрива, Манолова бе сезирана от жители на шуменското село. Според някои жители те са били определени от местния обществен съвет във втора и трета категория за парични обезщетения, въпреки че според критериите на Националния обществен съвет трябва да са в първата категория.Колкото по-ниска е категорията, толкова по-малко средства се отпускат на пострадалите. Сумите бяха определени на 1 февруари, по време на второто заседание на Националния обществен съвет за село Хитрино.Първа категория - за пострадалите домакинства от 30 напълно разрушени или подлежащи на събаряне къщи бяха гласувани да им бъдат отпуснати по 2 900 лв. за електроуреди и по 12 000 лв. за обзавеждане.Втора категория - за пострадалите домакинства от 70 къщи, подлежащи на частичен и основен ремонт - по 1 750 лв. за електроуреди и по 8 000 лв. за обзавеждане.Трета категория - 200 къщи, с по-малки материални щети - по 1 250 лв. за електроуреди и по 1 000 за обзавеждане.Днес омбудсманът лично посети над 15 адреса и се увери, че една сериозна част от сигналите на хората са основателни. Става въпрос преди всичко за семейства, чиито къщи са абсолютно унищожени и според критериите, трябва да са в първа категория.Според омбусмана разминаване е било открито и при средствата за многофамилни къщи. Пари са били отпускани само на едно от домакинствата в жилището, въпреки че по регламент, обезщетение трябва да получат семействата, обитаващи всеки етаж.По настояване на Манолова кметът на село Хитрино Нуридин Исмаил свика извънредно заседание в общината на местния обществен съвет, на което омбудсманът представи конкретно всяка жалба и се обърна с молба случаите на хората да бъдат преразгледани.Още по време на обсъждането членовете на местния обществен съвет заявиха готовност да преразгледат помощите, като окончателното решение ще бъде взето в сряда, 6 декември.Спорен представителите на обществения съвет при първоначалния оглед на домовете част от къщите не са били за събаряне, а само за основен ремонт. Това е поставило собствениците в по-ниска категория за обезщетяване. След вторичния оглед на експертите обаче, някои от същите къщи са били определени за събаряне.", "date": "2017.12.05", "title": "Манолова установи нередности при помощите в Хитрино"}
{"url": "https://news.bg/int-economics/bitkoynat-udari-istoricheski-vrah-struva-nad-11-960-dolara.html", "text": "Най-масово използваната криптовалута в света достигна ново рекордно равнище днес, като стойността на 1 биткойн вече струва 11 961 долара.Това бележи ръст на стойността на биткойна от над 1 100 процента от началото на годината при пазарна капитализация от близо 201 млрд. долара, съобщават световните информационни агенции.Дигиталната валута отбеляза повишаване на цената си след новината, че американските борси Chicago Mercantile Exchange и Nasdaq планират скоро да сключват договори за биткойн фючърси, като валутата е поскъпнала с над 60 процента само през последните 30 дни.", "date": "2017.12.05", "title": "Биткойнът удари исторически връх - струва над 11 960 долара"}
{"url": "https://news.bg/int-economics/izrael-kipar-gartsiya-i-italiya-stroyat-nov-koridor-za-gaz-za-evropa.html", "text": "Кипър, Израел, Гърция и Италия се споразумяха за изграждането на алтернативен енергиен коридор за доставки на газ за Европа. Четирите страни подписаха в кипърската столица Никозия меморандум за разбирателство, съобщава кореспондентът на БНР в Кипър.Бъдещият средиземноморски газопровод EastMed е подкрепян от Европейската комисия.Четирите страни са потвърдили позицията си за тръбопровода EastMed като жизнеспособен и стратегически вариант и че изграждането му е инфраструктура от особен интерес за страните производителки на газ и за ЕС.Следващата стъпка, която трябва да бъде предприета, е постигането на междуправителствено споразумение за газопровода, което се очаква да бъде подписано през 2018 г.С дължина от близо 2000 км газопроводът EastMed ще свърже Израел, Кипър, Гърция и Италия. Той ще транспортира природен газ от Източното Средиземноморие до европейските пазари, като по този начин дава възможност за диверсификация на доставките за Европа и намалява енергийната ѝ зависимост от Русия.Проектът ще струва около 6 млрд. долара и се очаква да бъде завършен до 2025 г. България може да се свърже с бъдещия газопровод чрез интерконенктора ѝ с Гърция.", "date": "2017.12.05", "title": " Израел, Кипър, Гърция и Италия строят нов коридор за газ за Европа"}
{"url": "https://news.bg/regions/avtobus-s-20-patnitsi-no-bez-shofyor-blasna-4-koli-vav-varna.html", "text": "Автобус № 13 от градския транспорт във Варна се е движил без водач по ул. \"Евлоги Георгиев\".Превозното средство е съборило около 20 колчета от огражденията на тротоара и е блъснало четири леки автомобила - \"Шкода\", \"Нисан\", \"Форд\" и \"БМВ\".В автобуса са пътували 20 души. Но няма данни за пострадали хора.Според съобщението на МВР автобусът е самопотеглил от автобусната си спирка на ул. \"Евлоги Георгиев\".Изясняват се причините за възникването на инцидента. На място има екип на \"Пътна полиция\", който обслужва произшествието.", "date": "2017.12.05", "title": "Автобус с 20 пътници, но без шофьор блъсна 4 коли във Варна"}
{"url": "https://news.bg/regions/tir-s-tuhli-se-obarna-na-am-hemus-nyama-postradali.html", "text": "ТИР с тухли и блокчета газобетон се обърна на АМ \"Хемус\", съобщи bTV. Няма пострадали при инцидента.Катастрофата стана при 16-и км на магистрала \"Хемус\" в посока Варна. Част от товара се разпиля по банкета на пътя. Към 16 часа движението бе възстановено. На пътя имаше и разлята нафта, което затрудни придвижването допълнително. Шофьорът на тира е изгубил контрол, но не е бил изморен, защото тръгва от София. Камионът беше изтеглен с допълнителна техника.От Пътната агенция призоваха шофьорите да се движат с повишено внимание и съобразена скорост в аварийната лента, тъй като предстои почистване на останалите материали.Нова телевизия поясни, че обърналият се камион е с русенска регистрация.  Образувалата се заради инцидента при виадукт \"Елешница\" колона от автомобили беше около 10-километра.", "date": "2017.12.05", "title": "ТИР с тухли се обърна на АМ \"Хемус\", няма пострадали"}
{"url": "https://news.bg/int-politics/spetsprokurorat-razsledvasht-tramp-za-rusiya-se-zainteresuva-ot-smetkite-mu-v-doyche-bank.html", "text": "Американският специален прокурор Робърт Мюлър е поискал от \"Дойче банк\" данни за сметките на американския президент Доналд Тръмп и неговото семейство. Това съобщава \"Ройтерс\", позовавайки се на човек, запознат с казуса.Мюлър разследва предполагаемите опити на Русия да повлияе на американските президентски избори през 2016 г. и евентуален таен сговор на приближени на Тръмп с Кремъл.Уточнява се, че най-голямата банка в Германия е получила призовка от Мюлър преди няколко седмици, за да предостави информация за определени парични и кредитни транзакции, като междувременно банката е предала ключови документи на американските власти.\"Дойче банк\", която е дала заеми в размер на стотици милиони долари на компанията на Тръмп за инвестиции в недвижими имоти, е отказала да коментира каквито и да е въпроси, свързани с който и да било от нейните клиенти.Банката отхвърли исканията през юни от страна на демократите в Конгреса на САЩ да предостави подробности за финансите на Тръмп, позовавайки се на законите за поверителност.Русия отрича намеса в изборите, а Тръмп твърди, няма таен сговор между предизборния му щаб и Москва.Документ, публикуван на сайта на Федералната служба по правителствена етика на САЩ през юни показа задължения на Тръмп в размер на най-малко 130 млн. долара към американския клон на \"Дойче банк\".Германската банка е един от малкото големи кредитори, които са отпуснали големи суми на Тръмп през последното десетилетие. Поредица от фалити на бизнесите му с хотели и казина през 1990-те години направиха по-голямата част от Уолстрийт предпазлив да му отпуска кредит.", "date": "2017.12.05", "title": "Спецпрокурорът, разследващ Тръмп за Русия, се заинтересува от сметките му в  \"Дойче банк\""}
{"url": "https://news.bg/society/spetssavet-misli-varhu-bezopasnostta-na-asansyorite.html", "text": "Консултативен съвет за безопасната експлоатация на асансьорите беше учреден в понеделник 4 декември.Съветът е към Председателя на Държавната агенция за метрологичен и технически надзор (ДАМТН).Целта е да се създаде взаимодействие между различните асансьорни организации и агенцията.По този начин ще бъдат разработени и формирани общи политики и стратегии в областта на безопасната експлоатация и техническия надзор на асансьорните съоръжения, които ще са в интерес на устойчивото икономическо развитие на сектора.Всеки, който участва в заседанието има възможност да се включи в обсъждания и дава предложения. Те могат да бъдат както по нормативна база, така и по други въпроси относно безопасността и техническия надзор на асансьорите.От страна на ДАМТН в Съвета участват Председателят на агенцията Петър Горновски, заместник-председателят Валтер Василев, главният секретар Валентин Чиликов, и.д. Главен директор на Главна дирекция \"Инспекция за държавен технически надзор\" Мария Вълкова и др.Участие в Консултативния съвет взимат и представители на Българска асансьорна асоциация, Национален браншови съюз за поддръжка на асансьори, подемници и ескалатори, Асоциация на производителите на асансьори, Софийска асоциация на асансьорните техници, Българска асоциация на асансьорните техници, Гражданско сдружение с нестопанска цел \"Професионална помощ по проблемите на асансьорните уредби\", Фондация \"Асансьорна безопасност\", учебни заведения, подготвящи кадри за сектора, контролни и технически организации, инженерингови компании, управители на етажна собственост и други.Припомняме, в средата на ноември  на асансьор в студентско общежитие в столичния квартал \"Студентски град\". Ремонтът е бил спрян за профилактика. жената е знаела за това и не е ясно, защо е опитала да го използва.След инцидента от ДАМТН назначиха проверка.По рано през лятото пък семейство с 18-месечно бебе пропадна в асансьор на метростанция \"Младост 1\".", "date": "2017.12.05", "title": "Спецсъвет мисли върху безопасността на асансьорите"}
{"url": "https://news.bg/world/v-avstriya-pozvoliha-ednopolovite-brakove.html", "text": "Конституционният съд на Австрия разреши хомосексуалните бракове от началото на 2019 г., информира АП.Според съда съществуващото в страната законодателство е дискриминиращо.От 2010 г. партньорството на еднополовите двойки в Австрия официално се признава посредством граждански съюз или регистрирано партньорство, но досега браковете не бяха позволени.Конституционният съд се зае с казуса след внасяне на жалба от страна на две жени, на които е отказано разрешение от властите във Виена да встъпят в брак.Съдът пояснява, че ограниченията за сключване на еднополови бракове ще бъдат отменени от края на 2018 г., освен ако правителството не го направи по-рано.", "date": "2017.12.05", "title": "В Австрия позволиха еднополовите бракове"}
{"url": "https://news.bg/int-politics/ispaniya-ottegli-mezhdunarodnata-zapoved-za-arest-na-puchdemon-i-kolegite-mu.html", "text": "Върховният съд на Испания обяви, че е оттеглил международната заповед за арест на за бившия лидер на Каталуния Карлес Пучдемон и четирима министри от неговия кабинет, посочвайки, че политиците са показали готовност да се завърнат в Испания, съобщава \"Ройтерс\".Всички петима избягаха в Белгия след едностранното обявяване на независимост от парламента на Каталуния на 27 октомври, което беше обявено за незаконно от испанските съдилища.Оттеглянето на международната заповед за арест също така предотвратява повече от една юрисдикция да надзирава и ръководи казуса, уточниха от испанския съд.Заповедта за арест на Пучдемон, издадена от испанските власти, обаче остава в сила и това означава, че ако той и останалите каталунски политици се завърнат в Испания, те ще бъдат арестувани. ", "date": "2017.12.05", "title": "Испания оттегли международната заповед за арест на Пучдемон и колегите му"}
{"url": "https://news.bg/economics/samo-chlenstvoto-v-es-e-nedostatachno-za-sblizhavane-ustanoviha-ikonomisti-ot-ban.html", "text": "Кризата се отрази върху българската икономика във всички области, но тя не може да бъде извинение за бавното сближаване.Това подчерта икономистът Даниела Бобева по време на дискусията за ефектите от присъединяването на страната ни към ЕС.Даниела Бобева е и автор на частта за икономическа интеграция на България към ЕС в изследването на Института за икономически изследвания (ИИИ) при БАН, представено в книга \"Българската икономика - десет години в Европейския съюз\". Нейн рецензент е ст.н.с. д-р Симеон Дянков, министър на финансите и вицепремиер в първото правителство на Бойко Борисов.Основен извод в доклада е, че капацитетът на икономиката не е бил задвижен, а загубата на растеж е естествен резултат от хроничното недоизползване на ресурсите и сравнителните предимства на страната.Членството и придържането към общите европейски политики, където България е един от най-добрите примери, не са достатъчни за растеж и сближаване. Част от европейските политики се провалиха у нас - регионалната и политиката по човешките ресурси, обобщават авторите на изследването.В него участие са взели проф. д. ик. н. Росица Рангелова, проф. д-р Емил Панушев, проф. д-р Татяна Хубенова-Делисивкова, проф. д-р Искра Христова-Балканска, доц. д-р Даниела Бобева-Филипова, гл. ас. д-р Едуард Маринов, гл. ас. д-р Юлия Стефанова, гл. ас. д-р Антон Костадинов, д-р Иван Бянов, д-р Невена Бянова и д-р Яна Пальова.Трима екс вицепремиери, между които Симеон Дянков и Зинаида Златанова от правителството на Пламен Орешарски, се включиха в дискусията за основните ползи от 10-годишното присъединяване на икономиката ни към европейския пазарЗа 10 години България е постигнала прогрес във всички области на икономиката като приносът на членството ни в ЕС към него е различен за различните сектори. Категоричен успех сме постигнали във фискалната, банковата и данъчната политика, но сме се провалили в регионалното развитие и човешките ресурси. По време на представянето на книгата Симеон Дянков подчерта, че е съгласен с тезата на авторите от ИИИ при БАН, че за първите 10 години членство България се е развила на две скорости - София, която по показателите за икономическо развитие е достигнала средното за ЕС и останалите български региони, които са последни в икономическо отношение в ЕС. Според него големите пари и големите инвестиционни проекти през последните 10 години продължават да се разпределят доста планово и централно от българските правителства.", "date": "2017.12.05", "title": "Само членството в ЕС е недостатъчно за сближаване, установиха икономисти от БАН"}
{"url": "https://news.bg/world/moskva-ochakva-novi-antiruski-sanktsii-na-sasht-v-nachaloto-na-2018-g.html", "text": "Москва очаква нови усложнения в отношенията със САЩ в началото на 2018 г., защото е възможно Вашингтон да наложи нови санкции на Русия. Това съобщи заместник-министърът на външните работи на Русия Сергей Рябков, цитиран от РИА Новости.Рябков подчерта, че Вашингтон може да прибегне до нови \"деструктивни хрумвания\" преди президентските избори в Русия в началото на 2018 г.Според него настоящите отношения между двете държави могат да се сравнят с периода от Студената война.Дипломатът подчерта, че ситуацията в отношенията е \"изключително сложна и тежка\".Рябков изтъкна, че външният министър Сергей Лавров практически всекидневно води диалог със САЩ.По-рано Държавният департамент на САЩ нарече Русия \"заплаха от Балтика до Черно море\".", "date": "2017.12.05", "title": "Москва очаква нови антируски санкции на САЩ в началото на 2018 г. "}
{"url": "https://news.bg/health/progenerichnata-politika-shte-dovede-do-60-ikonomii.html", "text": "Разходите, които Националната здравноосигурителна каза (НЗОК) и пациентите изразходват за лекарства и медикаменти, могат да бъдат сериозно намалени. Това заяви здравният икономист Аркади Шарков от Експертния клуб по икономика и политика (ЕКИП) по време на пресконференция в БТА на тема: \"Прогенерична политика за по-ниски домакински и публични разходи за лекарства\".Намаляването на разходите може да дойде чрез провеждането на прогенерична политика в страната. Генеричните лекарства представляват лекарства, които са еквивалент на оригиналния фармацевтичен продукт. Тези лекарства съдържат същото активно вещество като оригиналния продукт, имат същите критерии за качество, безопасност и ефективност и в същото време са в пъти по-достъпни на пазара заради по-ниските си цени. За да бъде признато едно лекарство за генерик трябва Европейската агенция по лекарствата да е получила сигурни доказателства, че то е еквивалентно по свойства на оригиналното.Изследването на ЕКИП е съсредоточено върху използването на една от лекарствените групи - лекарства за лечение на артериална хипертония (сартани). Тази група е избрана, защото сред сърдечно-съдовите заболявания при нея е регистриран най-висок дял на смъртност и заболяваемост в цяла Европа, а България е водеща по този показател.Според резултатите от изследването на ЕКИП се потвърждават заключенията, че търсенето на генерични лекарствени продукти значително се увеличава през последните години. В периода от 2005 до 2016 година използването на генеричните продукти от групата на лекарствата за лечение на артериална хипертония нараства значително. При непроменен дял на реимбурсация от 25% използването на такива лекарства може да доведе до значително по-ниски разходи както за домакинствата, така и за НЗОК на фона на растящото потребление.По думите на Шарков това увеличение на употребата на генерични продукти се дължи на няколко фактора. Първият фактор е повишаването на конкуренцията на пазара на лекарства - ако през 2009 година НЗОК е реимбурсирала 11 такива лекарствени продукта, то през 2016 година броят на генеричните лекарства е 81. Другият фактор може да се търси при промяната на потребителските нагласи и структурата на потреблението. По-голямата конкуренция води до естествено понижение на цената на генеричните лекарствени продукти, поради което през 2016 година потреблението на тези медикаменти се е покачило с над 16 пъти спрямо 2005 година.Според Шарков резултатите от анализа показват, че НЗОК може да спести между 2 и 35% от годишния разход за реимбурсация за лекарствени продукти от групата на сартаните от провеждането на на прогенерична политика. Анализът показва, че при непроменен бюджет за реимбурсиране прогенеричната политика може да доведе до увеличаване на обема на реимбурсираните лекарствени продукти от тази група в диапазон от 2 до 106% от годишните разходи на НЗОК за реимбурсирането им.Провеждането на прогенерична политика при тази група лекарства може да понижи разходите до 957 хил. лв. за потребителите и до около 318 хил. лв. за НЗОК. За 2016 година разходите само за оригинални лекарства възлизат на около 3,4 млн. лв., от които 3 млн. лв. за потребителите и 360 хил. лв. за НЗОК. Следователно с провеждането на прогенерична политика може общите разходи да бъдат понижени с над 62% - над 68% намаление за потребителите и около 12% намаление на НЗОК. Накратко - прогенеричната политика може да спомогне за намаляване на потребителските разход с над 60%, което ще доведе до по-малко разходи за лекарства, по-голям достъп до лекарства и позитивна политика на държавата за оздравяване на нацията.Изводите от анализа на ЕКИП гласят, че през годините се наблюдава естествено засилване на търсенето на генерични лекарствени продукти. Засилването на конкуренцията в сектора води до увеличение на избора на медикаменти и намаляване на цените на медикаментите, което от своя страна допринася за съществени спестявания както от страна на НЗОК, така и от страна на потребителите. Според заключенията на ЕКИП за всеки 1 лев, който НЗОК спестява от разходите за реимбурсиране, е съпроводен от около 5.70 лева спестяване при потребителските доплащания. Със спестените пари от провеждането на прогенерична политика НЗОК може да ограничи ръста на лекарствения си бюджет, както и да увеличи процента на реимбурсация в съответна лекарствена група.Според ЕКИП провеждането на прогенерична политика зависи от няколко предпоставки. На първо време у нас трябва да се засилят информационните кампании сред потребителите - хората трябва да бъдат информирани за цените на тези продукти, за нивата на реимбурсиране, както и за тяхната ефикасност, безопасност и качество. Трябва да има и платформа, която да обяснява взаимозаменяемостта между всички оригинални и генерични лекарствени продукти според тяхното международно непатентно наименование. За да бъде успешна тази политика трябва и да се въведе практиката лекарите да имат задължение да информират потребителите за стойността на предписаното лечение, както и за възможните алтернативи. Лекарите и фармацевтите у нас също така трябва да бъдат обучени за ефектите от провеждането на прогенерична политика. Според анализа на ЕКИП въвеждането на електронна рецепта също до голяма степен ще помогне за провеждането на прогенерична политика.", "date": "2017.12.05", "title": "Прогенеричната политика ще доведе до 60% икономии"}
{"url": "https://news.bg/economics/bvp-za-edin-zaet-tova-trimesechie-s-rast-ot-1-1-spryamo-2016-g.html", "text": "По предварителни данни на Националния статистически институт през третото тримесечие на 2017 г. БВП на един зает се увеличава с 1.1% в сравнение със същото тримесечие на предходната година.В икономиката заетите лица са 3 716.9 хил. Общият брой отработени часове за тримесечието е 1 490.4 милиона. Структурата на заетостта по икономически сектори през третото тримесечие на 2017 спрямо съответното тримесечие на 2016 г. показва увеличение на относителния дял на аграрния сектор.На едно заето лице се падат 7 261.5 лв. от текущия обем на брутния вътрешен продукт. Всеки зает създава средно 18.1 лв. БВП за един отработен час.Брутната добавена стойност средно на един зает през третото тримесечие на 2017 г. реално се увеличава с 0.5% и с 0.6% - за един отработен човекочас спрямо съответното тримесечие на предходната година.По предварителни данни за третото тримесечие на 2017 г. равнището на производителността на труда в индустриалния сектор е 7 230.4 лв. брутна добавена стойност (БДС) средно на един зает и 17.3 лв. за един отработен човекочас. В сектора на услугите всеки зает произвежда средно 6 559.6 лв. БДС, като за един отработен човекочас се създават средно 16.5 лв. от текущия обем на показателя. Най-ниска е производителността на труда в аграрния сектор - 2 221.2 лв. БДС на един зает и 5.7 лв. за един отработен човекочас.", "date": "2017.12.05", "title": "БВП за един зает това тримесечие с ръст от 1,1% спрямо 2016 г."}
{"url": "https://news.bg/int-politics/izrael-otvarna-na-erdogan-jerusalim-e-evreyska-stolitsa-ot-3000-godini.html", "text": "Високопоставен представител на Израел отговори на заплахата на Турция да прекъсне отношенията с еврейската държава, ако САЩ признаят Йерусалим за негова столица, подчертавайки, че \"Йерусалим е бил еврейска столица в продължение на 3000 години и столица на Израел в продължение на 70 години, независимо дали (турският президент) Ердоган го признава като такава или не\".Реджеп Тайип Ердоган обяви по-рано днес, че възможността американският президент Доналд Тръмп да признае Йерусалим за столица на Израел \"е червена линия за мюсюлманите\". Той предупреди, че ако бъде взето подобно решение, това \"ще доведе до прекъсване на дипломатическите отношения на Турция с Израел\".Коментарите на Ердоган са отглас на нарастващите настроения в Арабския свят и международната общност, които предупреждават САЩ срещу потенциални странични ефекти от такъв ход.Думите на Ердоган следват коментарите на дипломатически съветник на палестинския президент Махмуд Абас, който заяви, че палестинското ръководство ще \"преустанови контактите\" със САЩ, ако Тръмп признае Йерусалим за столица на Израел. Американските власти заявиха, че евентуално признание може да дойде тази седмица, предизвиквайки остри арабски и мюсюлмански ответни реакции.Съветникът на Абас посочи по-рано днес, че САЩ ще загубят доверието в себе си като посредник в Близкия изток, ако Тръмп прокара инициативата.", "date": "2017.12.05", "title": "Израел отвърна на Ердоган: Йерусалим е еврейска столица от 3000 години"}
{"url": "https://news.bg/education/chetvartoklasnitsite-ni-chetat-dobre-i-razbirat-tekstovete.html", "text": "Учениците ни в четвърти клас имат уменията да четат и да разбират различни по темата текстове. Това показват резултатите от Международното изследване на уменията за четене на учениците от 4 клас PIRLS 2016.Участие в изследването са взели 4281 ученици от 153 училища, като средната възраст на учениците е 10,8 г.Текстовете включени в PIRLS са художествени и научнопопулярни. Освен четенето, изследването включва и разбирането и интерпретацията им.Средният резултат за PIRLS 2016 е 500 точки. Българските ученици са събрали 552 точки. На първо място е Русия с 581 точки, а пред нас са страни като Полша, Ирландия, Сингапур, Хонконг, Финландия, Северна Ирландия. САЩ се нареждат след България с 549 точки. Момичетата четат по-добре от момчетата, показва още цялата картина на изследването.Според оценката България е в напреднало равнище на четене. Учениците, които се справят с четенето на ниско равнище са едва 5%.Факторите, които влияят върху постиженията по четене са семейството, училищният климат и учебната среда. Отношението към четенето на четвъртокласниците е също сред оказващите влияние фактори.Семействата с повече образователни възможности и над 100 книги в къщи имат най-голямо влияние върху уменията за четене и разбиране на четвъртокласниците.PIRLS се реализира от Международния център TIMSS & PIRLS към Бостън Колидж, САЩ (TIMSS & PIRLS International Study Center, Boston College, USA) заедно с Международната асоциация за оценяване на постиженията в образованието (IEA). От 2001 г. изследването се провежда на всеки пет години, като , заедно с около 60 страни от целия свят.Участието на България в PIRLS се координира от Центъра за контрол и оценка на качеството на училищното образование към Министерство на образованието и науката.", "date": "2017.12.05", "title": "Четвъртокласниците ни четат добре и разбират текстовете"}
{"url": "https://news.bg/world/poddrazhnitsi-na-saakashvili-razbiha-politseyska-kola-i-go-osvobodiha.html", "text": "Поддръжници на бившия президент на Грузия Михаил Саакашвили разбиха вратата на полицейски микробус и освободиха политика по време на безредици в Киев, съобщават руски и украински медии.По-рано днес украинската полиция претърси апартамента на Саакашвили и го задържа по обвинения в противодържавна дейност.По време на акцията в жилището на политика десетки демонстранти се събраха пред сградата и блокираха действията на властите.Около 200 поддръжници на Саакашвили са блокирали пътища и са вдигнали барикади в центъра на Киев. Полицията използва сълзотворен газ срещу протестиращите, които искат освобождаването на Михаил Саакашвили.Няколко души са пострадали при сблъсъци между силите на реда и демонстрантите, според медии.Протестиращите са блокирали автомобила на Службата за сигурност на Украйна със Саакашвили и са успели да го измъкнат преди да бъде закаран в ареста. Демонстрантите счупили прозорците и задната врата на автомобила.Саакашвили говори пред протестиращите, които от своя страна скандираха \"Позор\" и \"Миша, ние сме с теб\".Той призова за сваляне на държавния глава Петро Порошенко и \"бандата му\".Според Саакашвили \"бандата на Порошенко\" скалъпила фалшиви обвинения в опит да го арестуват и да го изгонят от Украйна.Ще дам живота си за свободата на Украйна. Искам да призова всички киевчани да излязат на улицата и да свалят Порошенко и бандата му, каза той и поясни, че нито полицията, нито хората харесват държавния глава. По думите му армията е на страната на протестиращите.Според кореспондент на ТАСС в демонстрацията участват повече от 1000 души.Саакашвили и протестиращите се насочват към Върховната рада. Една жена е задържана, след като е счупила прозорец на полицейски автомобил.Адвокатът на Саакашвили обяви, цитиран от ТАСС, че клиентът му е обвинен в опит за сваляне на държавната власт на Украйна.Източници на УНИАН съобщиха, че обиските са в рамките на случай, свързан с финансиране на демонстрации, организирани от партията на Саакашвили \"Движение на новите сили\".Според Службата за сигурност на Украйна бившият президент на Грузия е заподозрян за \"подпомагане на членове на престъпни организации и укриване на престъпната им дейност\".Политикът успя да се върне в Украйна през септември, въпреки че му беше отнето гражданството. Той беше признат за виновен за незаконно пресичане на границата. Родната му Грузия също настоява украинските власти да го екстрадират, тъй като е обвинен в корупция.След оставката си от поста губернатор на Одеска област Саакашвили практически е лишен от украинско гражданство по нареждане на украинския лидер Петро Порошенко.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.След оставката си от поста губернатор на Одеска област Саакашвили практически е лишен от украинско гражданство по нареждане на украинския лидер Петро Порошенко.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.", "date": "2017.12.05", "title": "Поддръжници на Саакашвили разбиха полицейска кола и го освободиха"}
{"url": "https://news.bg/society/evropeytsite-davat-poveche-pari-za-alkohol-otkolkoto-za-obrazovanie-i-zdrave.html", "text": "Българите пият умерено за ЕС количество алкохол. Това показват данни от изследването на Евростат за разходите на домакинствата за алкохол в ЕС през 2016 г.Според проучването през 2016 година домакинствата в ЕС са изразходвали средно 1.6% от общите си разходи за консумацията на алкохолни и спиртни напитки. Такъв е показателят и за България - българите са дали средно 1.6% от общите си разходи за употребата на алкохолни напитки през миналата година.За целия ЕС 1.6% от общите разходи възлиза на близо 130 млрд. евро., което е приблизително 0.9% от БВП на ЕС. Разделени на глава от населението данните показват, че жител на ЕС дава за алкохол средно над 250 евро годишно. Данните на Евростат не обхващат алкохолните напитки, плащани в ресторанти и хотели.От статистиката става ясно, че годишните разходи на домакинствата в ЕС за алкохолни напитки са приблизително равни на средствата, предвидени за медицински продукти, уреди и оборудване.Разходите за алкохол са малко по-високи от разходите за социална защита или образование през 2016 година.Най-много алкохол в ЕС се пие в трите прибалтийски държави - Литва, Латвия и Естония. Там разходите, които домакинство отделя за алкохол, са най-големи, съответно 4.2% за Литва, 4.8% за Латвия и 5.6% за Естония. След тях в тази класация се нареждат Чехия и Полша, където жителите отделят съответно по 3.6% от общите си разходи средно за алкохолни напитки. В Унгария и Финландия 2.9% от разходите на гражданите отиват за алкохол.Най-малко алкохол в ЕС се употребява в Испания и Италия. Според данните на Евростат там населението отделя средно по 0.8% и 0.9% за спиртни напитки. В Австрия хората отделят по 1.3% от общите си разходи за алкохол, а в Португалия - 1.4%.Статистиката показва и че делът на разходите за алкохол се е увеличил най-рязко в Кипър и Чехия. За 10-годишния период на проучването най-високото увеличение е в Кипър, където средното потребление е нараснало от 1.6% от общите разходи на домакинствата през 2006 г. до 2.0% през 2016 година.Делът на алкохолните напитки в общите разходи на домакинствата е спаднал най-значително в Литва - от 5.2% през 2006 г. до 4.2% през 2016 г. В този показател след Литва се нарежда България.Само за 2016 година най-много пари за алкохол са отделили домакинствата на Германия и Великобритания, където разходите за алкохол средно възлизат на над 23 млрд. евро.", "date": "2017.12.05", "title": "Европейците дават повече пари за алкохол, отколкото за образование и здраве"}
{"url": "https://news.bg/health/darzhavata-obyavi-zhestoka-bitka-na-bolnitsite-iztochvashti-nzok.html", "text": "Висок медиен интерес в Министерство на здравеопазването за пресконференцията на властта за паралелния износ на медикаменти. Залата за пресконференция се оказа тясна за всички представители на медиите.Двама министри Кирил Ананиев и Валентин Радев и обвинител номер едно Сотир Цацаров докладваха, че започват съвместни проверки за разходването на средства в здравеопазването. Според здравния министър Ананиев цел на Министерство на здравеопазването е проверките в сферата да са системен подход.Бих желал това да е признак на прозрачност в нашата дейност, каза той. Ще бъдат проверени всички болници, без да се правят чадъри над този или онзи, закани се здравният министър.Силовият министър Валентин Радев отново сподели, че с МЗ и държавното обвинение работят съвместно четири месеца. Който точи здравната система, ще си получи заслуженото, стана ясно от коментара му.Редица сигнали са получени в МВР за неправомерно разходване на средствата в сектора. Затова подопечното му ведомство по-обстойно се вгледало в порочните практики. Правим го в името на всички вас, в един момент всеки става пациент, изтъкна Радев. Не сме съгласни да сме лекувани все по-зле, подчерта той. Вътрешният министър очаква обществото да съдейства, за да стигнат проверките до край. Така повече не може, смята Валентин Радев и увери, че \"битката ще бъде жестока.\"Главният прокурор Сотир Цацаров отказа да дава подробности за . До понеделник щяло да има резултат по тази акция. Припомняме, в събота извънредно в Министерски съвет се проведе среща по повод на тази операция.Иначе за проверките на болниците, Цацаров каза, че повод за интереса на държавното обвинение е доклад от лятото на предишния министър на здравеопазването за финансовото състояние на държавните и общинските болници. Девет са болниците в критично състояние.На съвместно заседание е взето решение да няма \"болница в болницата\", което в момента законодателството го позволява, ако частната болница извършва различна дейност.Вече е започнала проверка в колко държавни и общински болници функционират частни. 295 лечебни заведения са проверени.Цацаров поясни, че не всички договори, сключени с частните клиники, са незаконни. Проблемът бил, че по места частните болници извършвали същата дейност като държавната, на чиято територия работят.Като пример главният прокурор посочи ВМА, където съществувала мегаболница в болницата. Там вече се води дело. 40 класьора материали е събрала прокуратурата. Всички договори се проверяват от здравни експерти. Тези, в които има и най-малко съмнение за нарушение, отиват в прокуратурата.Припомняме, че преди година и половина  на бившия директор на ВМА Стоян Тонев и Мирослава Кадурина в качеството й на началник на клиника \"Дерматология и венерология\".На брифинга стана ясно, че  именно по схемата с частна болница. Там вече има обвинение за неизгоден договор. За случаят там Цацаров каза, че болниците в болницата са две. Предстои да се внесе обвинение за още един неизгоден договор. Частната болница ползвала аптеката на държавната врачанска болница. Договорът е за 50 лева на година.Друго нарушение, което е открито при проверката - назначен на заплата е лекар, който никога не е стъпвал във врачанската болница. Общо са му изплатени 33 000 лева.Обвинение има и за закупен томограф на стойност 782 970 лева без ДДС, който не е закупен на пазарната цена, а на завишена. също не си е спестила нарушенията. не била в схемата, както стана ясно от пояснението на главния прокурор. Проблемите в Белоградчик се дължат, по данни до момента, на лошо управление.Тази практика на болница в болницата е един от основните канали за източване на държавното и общинското здравеопазване, категоричен бе главният прокурор.До 22 декември резултатите от проверките трябва да са на бюрото на здравния министър Кирил Ананиев. Ще се проверяват всички параметри на договора, намеси се той. Министърът заяви, че е готов да погне нарушители и с инспектори от Агенцията за държавна финансова инспекция.Тук пак се включи Сотир Цацаров, който захапа законодателите, че са допуснали този законодателен пропуск и настоя \"да настъпят\" този голям финансов интерес със съответните изменения. \"Дали това е допустимо\", попита главният прокурор.Цацаров предлага само общопрактикуващи лекари да могат да ползват помещения в държавните и общински болници.Обвиненията на прокуратурата са за изпълнителните директори на болниците. За пореден път пък вътрешният министър призова за помощ, за да се установят всички схеми. МВР нямало медицинска експертиза.", "date": "2017.12.05", "title": "Държавата обяви жестока битка на болниците, източващи НЗОК"}
{"url": "https://news.bg/int-politics/yugoslavskata-armiya-pomagala-na-ratko-mladich-da-se-ukriva-v-belgrad.html", "text": "Бившият военен командир на босненските сърби ген. Ратко Младич е бил подпомаган от югославската армия, докато се е укривал в сръбската столица Белград.Това става ясно от класифициран документ на сръбската държава, който е предоставен на Балканската мрежа за разследваща журналистика в силно редактиран вид.Уточнява се, че в обвинението на неговите помагачи, които бяха оправдани за укриването на Младич през август от сръбски съд, се посочва, че Йован Джого, който е полковник от запаса на босненската сръбска армия, е заподозрян, че е откарал Младич в поделение на югославската армия в Белград през юни 2002 г., след което генералът е бил преместен в частния апартамент на друг обвиняем, като е било използвано военно превозно средство.Прокуратурата твърди в обвинението, че Младич е сменял апартаменти няколко пъти между 2002 и 2006 г., но не споменава твърденията, че е отсядал във военни казарми в белградското предградие \"Топчидер\" по същото време, когато двама млади войници са били убити там през 2004 г., съобщава Балканската мрежа за разследваща журналистика, като се уточнява, че двамата убити войници са били Драган Яковлевич и Дражен Милованович.Досега никое от разследванията не е установило кой е убил двамата войници, нито е станало известно дали смъртта им е свързана с тогавашния беглец от международното правосъдие Ратко Младич.Разследващата мрежа за първи път е поискала документа в края на септември тази година, но \"искането беше отхвърлено от прокуратурата, защото документът е класифициран като поверителен\".", "date": "2017.12.05", "title": "Югославската армия помагала на Ратко Младич да се укрива в Белград "}
{"url": "https://news.bg/politics/radev-reklamira-balgariya-s-obrazovanite-mladi-hora.html", "text": "България не е голяма по броя на своето население, а с качеството на младите хора и работната си сила. Това изтъкна президентът Румен Радев на среща с водещи компании в сферата на авиационната промишленост, земеделието и производството на храни и отбраната във Франция.Президентът припомни на френския бизнес, че българските младежи винаги заемат първите места на международните олимпиади по информатика и математика. Той добави и че информационните и комуникационните технологии са сред най-бързо развиващите се сектори у нас.Румен Радев отправи покана към френския бизнес да насърчи индустриалното сътрудничество и технологичния трансфер със страната ни.\"Това е реална възможност за осъществяването на взаимноизгодни партньорства, която ще бъде подкрепена от всички български институции\", убеден е държавният глава.\"Географското разположение на България осигурява достъп не само до общия пазар на ЕС, но и до пазарите на съседните региони\", обясни президентът Радев, отбелязвайки, че летище София би могло да бъде в логистичен център за авиационен ремонт и поддръжка в Югоизточна Европа.Държавният глава открои предимствата на страната ни. Той акцентира на ниския корпоративен данък, ниските разходи за установяване и производство, реформираща се дуална образователна система, стабилните макроикономически показатели както и качеството на работната сила.Участие в срещата взеха представители на AIR France, Latecoere, Malterie Soufflet, Total, Nexter, Dassault Aviation, Thales, както и френският клон на Coca Cola.По мнение на френския бизнес България е сред първенците по отношение на квалификацията на своите работници в региона на Югоизточна Европа.Пред Румен Радев френският бизнес представи дейността на своите компании и намерението си за установяване на сътрудничество с български фирми или разширяване на своя бизнес в България.Сред предстоящите проекти е в България да започне производство на части и компоненти за самолетната индустрия.Намерения за технологичен обмен и индустриално партньорство с български фирми в сферата на отбраната също бяха споменати на срещата.", "date": "2017.12.05", "title": "Радев рекламира България с образованите млади хора"}
{"url": "https://news.bg/crime/mvr-savetva-studenite-za-bezavarien-8-dekemvri.html", "text": "С цел да осигури спазването на обществения ред по време на студентския празни - 8 декември, МВР публикува практически съвети към студентите за безопасно движение преди, по време и след 8 декември.За осигуряването на реда по време на празника в най-натоварените части от страната ще бъдат мобилизирани допълнително полицаи. Предприети са мерки за засилено полицейско присъствие около местата, където се очаква да има струпвания на празнуващи - ресторанти, клубове, дискотеки. Проведени са и срещи с представители на местната власт, както и с управителите и охраната на питейните и увеселителните заведения.", "date": "2017.12.05", "title": "МВР съветва студените за безавариен 8 декември"}
{"url": "https://news.bg/world/shest-darzhavi-ot-zapadnite-balkani-mogat-da-se-prisaedinyat-kam-es-do-2019-g.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че шест държави от Западните Балкани могат да станат част от ЕС до 2019 г., информира ТАСС.Тя направи коментара в интервю за Euronews.Председателят на Европейската комисия Жан-Клод Юнкер многократно повтаря, че до края на мандата на комисията през 2019 г. ЕС не се очаква да приеме нови страни членки.Могерини смята, че в бъдеще Европейският съюз няма да бъде съставен от 27 държави, а повече страни членки. Тя очаква да бъде постигнат напредък в отношенията с шест държави от Западните Балкани до 2019 г.Според нея ЕС е заинтересован Западните Балкани да станат част европейското семейство по съображения, свързани с безопасността и икономиката.Албания, Македония, Черна гора и Сърбия са официални кандидати за присъединяване към ЕС, докато Босна и Косово търсят същия статут.", "date": "2017.12.05", "title": "Шест държави от Западните Балкани могат да се присъединят към ЕС до 2019 г."}
{"url": "https://news.bg/health/meditsi-ot-pirogov-iskat-ostavkata-na-baltov.html", "text": "Лекари и сестри от УМБАЛСМ \"Пирогов\" излизат на протест срещу ръководството на болницата, съобщи bTV.С протестните действия медиците искат оставката на изпълнителния директор на здравното заведение проф. Асен Балтов.Синдикатите\" в спешната помощ са изпратили и писмо до министъра на здравеопазването Кирил Ананиев, в което са посочили своите искания с днешния протест. В писмото медиците обясняват още, че протестът идва заради нарастващото напрежение в \"Пирогов\", \"породено от хаотичното и некомпетентно управление на сегашното ръководство\".Като аргументи за исканата оставка на Балтов синдикатите посочват и примери за \"скандални назначения и неоправдано раздуване на административни длъжности с високи трудови възнаграждения за сметка на медицински служители\".", "date": "2017.12.05", "title": "Медици от \"Пирогов\" искат оставката на Балтов"}
{"url": "https://news.bg/world/tramp-e-po-golyam-problem-za-germantsite-ot-kndr-ili-rusiya.html", "text": "Германците възприемат американския президент Доналд Тръмп като по-голямо предизвикателство за външната политика на страната им в сравнение с авторитарните лидери на КНДР, Русия или Турция.Това показва ново социологическо проучване на фондация \"Кьорбер\", цитирано от Ройтерс.Като основно предизвикателство за външната политика на Германия анкетираните са посочили бежанците. 26% от респондентите се тревожат дали Берлин има способността да се справи с мигрантския поток.Отношенията с Тръмп и САЩ са на второ място. 19 на сто от анкетираните ги описват като голямо предизвикателство. 17% пък от германците посочват Турция, 10% - КНДР и 8% - Русия.Откакто пое управлението на САЩ през януари, Тръмп разочарова германците с редица решения, включително с изтеглянето на страната си от Парижкото споразумение за климата, с отказа си да потвърди иранската ядрена сделка, критиката си към германския търговски излишък и финансовия принос на страните членки на НАТО.Действията на Тръмп подтикнаха традиционно предпазливия канцлер на Германия Ангела Меркел да заяви по-рано тази година, че Берлин вероятно няма да може да разчита на САЩ в бъдеще. Тя призова Европа да поеме съдбата си в свои ръце.В проведеното през октомври проучване, в което са участвали 1 005 германци, 56% от анкетираните описват отношенията със САЩ като лоши или много лоши.52 на сто от германците са убедени, че страната им трябва да продължи следвоенната си политика на въздържане.", "date": "2017.12.05", "title": "Тръмп е по-голям проблем за германците от КНДР или Русия"}
{"url": "https://news.bg/society/rumen-radev-balgariya-se-gordee-s-uspehite-na-balgarite-v-chuzhbina.html", "text": "Българската общност във Франция допринася за доверието в двустранните отношения между България и Франция и за стратегическото партньорство, което двете страни са постигнали. Това заяви държавният глава Румен Радев, който се среща със нашите сънародници в Париж.\"Нашата емиграция в Париж даде световни имена в областта на науката и образованието, на изкуството и културата, художници, певци, танцьори, писатели и продължава да дава блестящи инженери и мениджъри\", допълни президентът и призова сънародниците ни никога да не забравят, че България се гордее със завоюваните успехи на българите в тази изключително конкурентна среда.Радев приветства и усилията на българската общност за признаване на българския език за матуритетен в образователната система на Франция. По думите на Радев той е получил потвърждение от Еманюел Макрон, че въпросът ще бъде придвижен към компетентните институции във Франция в най-близко време.Румен Радев благодари на българската общност и за създадените множество културно-просветни, информационни и благотворителни дружества и асоциации. Само в Париж функционират четири български училища, в които се обучават над 500 деца.\"Едно от най-важните неща, които правите, e нашите български деца да не забравят българското четмо и писмо. Всяко българско дете, независимо къде се намира, трябва да има достъп до българско училище, а българската държава трябва да върши своята работа с още много по-голяма активност\", добави президентът.", "date": "2017.12.05", "title": "Румен Радев: България се гордее с успехите на българите в чужбина "}
{"url": "https://news.bg/world/rusiya-posochi-devet-medii-za-chuzhdi-agenti.html", "text": " за изпълняващи функциите на чуждестранни агенти, съобщават ТАСС и други медии, позовавайки се на ведомството.В съобщението на ведомството се посочват следните медии, изпълняващи функции на чуждестранни агенти: \".На 2 декември президентът на Русия Владимир Путин подписа указ, с който възложи задача на правосъдното министерство да посочи медии, които са финансирани от чужбина.През последните седмици парламентът на Русия внесе промени в закона за медиите във връзка с действията на САЩ срещу руски медии, предимно срещу RT America.", "date": "2017.12.05", "title": "Русия посочи девет медии за чужди агенти"}
{"url": "https://news.bg/health/ananiev-radev-i-tsatsarov-pogvat-nelegalniya-iznos-na-lekarstva.html", "text": "Здравният министър Кирил Ананиев, министърът на вътрешните работи Валентин Радев и главният прокурор Сотир Цацаров погват нелегалния износ на лекарства.Двамата министри и държавният обвинител номер едно започват проверки по болниците. Очаква се днес те да представят повече информация за предстоящите проверки и предвидените мерки за ефективно разходване на парите за болнична помощ, които се отпускат на здравните заведения.Припомняме, в хода на спецоперация преди дни беше  от страната ни. При акцията на прокуратурата, ГДБОП и ДАНС бяха иззети медикаменти за милиони левове. Скъпите лекарства, сред които такива за деца и онкоболни, са изнасяни от стрната с фалшиви документи от болнични заведения. Лекарствата са били преопаковани и се продавали в Западна Европа.Очаква се специализираната прокуратурата да повдигне обвинения поне на четирима от уличените в нелегален износ на лекарства.", "date": "2017.12.05", "title": "Ананиев, Радев и Цацаров погват нелегалния износ на лекарства"}
{"url": "https://news.bg/world/oop-priznavaneto-na-jerusalim-za-stolitsa-na-izrael-shte-bade-tseluvkata-na-smartta-za-mirniya-protses.html", "text": "Официално признаване на Йерусалим за столица на Израел от САЩ би било \"целувката на смъртта\" за решението за две държави в израелско-палестинския конфликт.Това предупреди главният представител на Организацията за освобождение на Палестина във Вашингтон Хусам Зомлот в интервю за Ройтерс.\"\", предупреди Зомлот.\"\", каза той.Високопоставен представител заяви пред агенцията миналата седмица, че президентът Доналд Тръмп вероятно ще направи изявление по казуса в сряда, въпреки че съветникът му Джаред Къшнър поясни, че американският лидер все още не е взел крайно решение.Ако подобно решение бъде взето, това ще доведе до прекъсване на дългогодишна американска политика и ще предизвика насилие в Близкия изток.По-рано днес медии съобщиха, че Тръмп е отложил дългоочакваното решение за това къде да се намира американското посолство в Израел - в Тел Авив или в Йерусалим.\"\", предупреди Зомлот.Той подчерта, че медиаторската роля на САЩ ще бъде торпилирана, ако Тръмп обяви Йерусалим за столица на Израел.Йордания, Арабската лига и Турция също предупредиха за катастрофални последици, ако Вашингтон вземе подобно решение.", "date": "2017.12.05", "title": "ООП: Признаването на Йерусалим за столица на Израел ще бъде „целувката на смъртта“ за мирния процес"}
{"url": "https://news.bg/energy/aets-belene-s-darzhavna-podkrepa-ot-doklada-na-ban-razchete-traykov.html", "text": "При определени параметри АЕЦ \"Белене\" може да бъде жизнеспособен проект. Това заяви пред bTV бившият енергиен министър Трайчо Трайков по повод доклада на Българската академия на науките (БАН) за АЕЦ \"Белене\".Според Трайков в  са допуснати доста песимистични сценарии. По думите му има голяма вероятност тези допускания да не се случат, което ще направи шансовете на проекта по-големи. Според бившия министър на енергетиката докладът на БАН показва, че проектът няма да бъде жизнеспособен за частен инвеститор, но би могъл да се осъществи с държавна подкрепа.Според Трайков е важно какви входни данни относно развитието на икономиката и енергетиката у нас са вкарани в доклада на БАН.По думите на Трайков хората, които симпатизират на проекта, са два типа - или не разбират много или са финансово мотивирани. \"Не обвинявам, но имам претенции към хората, които разбират и са в позиция да взимат решения. Дори условията, приети за сигурни, са почти невъзможни да се постигнат\", обясни отново Трайков по повод предвидените в доклада негативни условия и сценарии.Бившият член на Комисията по енергийно и водно регулиране (КЕВР) Еленко Божков също коментира темата за втора ядрена централа у нас и ползите и рисковете от такъв проект. Според Божков в доклада на БАН за АЕЦ \"Белене\" се забелязват и някои окуражаващи констатации. Според него нещата далеч не изглеждат толкова лоши.Божков посочи и че проектът категорично е жизнеспособен. След реализирането на проекта у нас ще се плаща сравнително ниска електроенергия според изчисленията на енергийния експерт.", "date": "2017.12.05", "title": "АЕЦ \"Белене\" с държавна подкрепа от доклада на БАН разчете Трайков"}
{"url": "https://news.bg/world/mihail-saakashvili-zaplashi-da-skochi-ot-sgrada-v-kiev.html", "text": "Бившият президент на Грузия Михаил Саакашвили заплаши да скочи от сграда в украинската столица Киев, съобщават руски медии.Според разпространяваната информация украинската полиция е претърсила апартамента на Саакашвили.Служители на силовото ведомство разбили входната врата на апартамента на политика, информират местни медии. Силите на реда продължават претърсването на жилището в центъра на столицата, докато бившият президент на Грузия и бивш губернатор на Одеска област се качил на покрива на сградата, заплашвайки да скочи.Самият политик обвини украинските власти в сговор с Русия. Той обвини президента на Украйна Петро Порошенко, че се опитва да го отвлече и призова поддръжниците си да предотвратят действията на властите.Адвокатът на Саакашвили обяви, цитиран от ТАСС, че клиентът му е обвинен в опит за сваляне на държавната власт на Украйна.По-късно депутатът от Върховната рада Виктор Чумак потвърди пред обществена телевизия, че Саакашвили е задържан по време на следствени действия на прокуратурата на Украйна.Депутатът поясни, че властите са свалили грузинеца от покрива на сградата.Пред сградата са се събрали десетки активисти. На място са изпратени служители за борба с безредиците. Възникнали са леки сблъсъци между полицията и повече от 100 демонстранти.Представител на вътрешното министерство заяви, че група, поддържаща Саакашвили, се е опитала да попречи на следствените действия.Източници на УНИАН съобщиха, че обиските са в рамките на случай, свързан с финансиране на демонстрации, организирани от партията на Саакашвили \"Движение на новите сили\".Според Службата за сигурност на Украйна бившият президент на Грузия е заподозрян за \"подпомагане на членове на престъпни организации и укриване на престъпната им дейност\".Политикът успя да се върне в Украйна през септември, въпреки че му беше отнето гражданството. Той беше признат за виновен за незаконно пресичане на границата. Родната му Грузия също настоява украинските власти да го екстрадират, тъй като е обвинен в корупция.След оставката си от поста губернатор на Одеска област Саакашвили практически е лишен от украинско гражданство по нареждане на украинския лидер Петро Порошенко.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.Сега Саакашвили се опитва да оспори решението в съда и да се върне в политиката.Саакашвили загуби грузинското си гражданство, когато получи украински паспорт през 2015 г., тъй като страната забранява двойно гражданство.", "date": "2017.12.05", "title": "Михаил Саакашвили заплаши да скочи от сграда в Киев"}
{"url": "https://news.bg/education/zaradi-proekti-kato-erazam-evropa-stiga-do-nas.html", "text": "\"Еразъм\" е изключително успешна програма. Това обяви заместник-министърът на образованието професор Иван Димов по време на церемония по връчване на награди по \"Еразъм+\". Според Димов програмата подпомага усилията на участниците да оползотворят ефективно потенциала и социалния капитал. Програмата утвърждава принципа \"учене през целия живот\", обясни още Димов и допълни, че именно заради подобни проекти Европа стига до нас, а до нея българският научен потенциал.С над 105 милиона евро по програмата са финансирани над 1500 проекта до момента. Димов се похвали, че за 2018 са предвидени повече средства по програмата. За следващата година ще бъдат предоставени 34.5 милиона евро, стана ясно от думите му.\"Еразъм+\" стартира през 2014 г. и е с период на действие до 2020 г. Тя се базира на интегриран подход, който гарантира ефективно взаимодействие между всички сектори в областта на образованието, обучението, младежта и спорта.Програма \"Еразъм+\" подкрепя дейности в сферата на: училищното образование, висшето образование, професионалното образование и обучение, образованието за възрастни, младежкия сектор.Програмата има за цел да изгради стабилни партньорства между образованието и бизнеса за насърчаване на иновациите и конкурентоспособността, като същевременно насърчава заетостта, със специален акцент върху борбата с младежката безработица.Програма \"Еразъм\" включва три основни ключови дейности:", "date": "2017.12.05", "title": "Заради проекти като \"Еразъм\" Европа стига до нас "}
{"url": "https://news.bg/crime/kazusat-s-tsarskite-imoti-shte-razbuni-strastite.html", "text": "\"Има достатъчно данни и архивни документи, които установяват точно и ясно каква институция е било интендантството на Негово Величество. Има и документи, които посочват кои имоти са лична собственост на Фердинанд I и Борис III.\" Това заяви пред Нова телевизия адвокатът на държавата по едно от делата за царските имоти Любомир Денев.Става дума за делото \"Кримчим\", което беше спечелено от държавата и при което бяха отнети имоти от Симеон Сакскобургготски.Припомняме, спорът за царските имоти се връща в съда. Това се случи, след като държавата се отказа от споразумение с царската фамилия по казуса.Вчера, 4 декември, министърът на правосъдието Цецка Цачева заяви, че изпълнителната власт не може да предприеме никакви действия по казуса с \"царските имоти\", защото висящите дела са от компетентността на независимата съдебна власт, както ясно е посочено в решението за мораториума, приет от 41-то Народно събрание. С него се спират разпоредителните сделки с възстановените имоти. Действието на този мораториум се простира до приемането на специален закон, който е от компетенцията на законодателната власт. По този начин препоръча претенциите за наследствени дворци и гори могат да бъдат уредени със специален закон.Според адвоката на царското семейство - адв. Ели Христова, този въпрос неизбежно ще разбуни страстите, защото във времето този казус е бил представен от много политически гледни точки.По думите ѝ изпълнителната власт не трябва да бърза да се отказва от казуса с царските имоти, защото в тези делата държавата се представлява от регионалния министър и земеделския министър.Припомняме и че към момента продължават да се водят делата за Царска Бистрица, за Двореца \"Врана\" и за царските гори в Рила.", "date": "2017.12.05", "title": "Казусът с царските имоти ще разбуни страстите"}
{"url": "https://news.bg/int-politics/oae-i-sauditska-arabiya-se-ottsepvat-ot-saveta-za-satrudnichestvo-v-persiyskiya-zaliv.html", "text": "Обединените арабски емирства (ОАЕ) обявиха, че са сформирали нова \"съвместна комисия за сътрудничество\" със Саудитска Арабия, за да си партнират по икономически и военни въпроси, отделно от Съвета за сътрудничество в Персийския залив, съобщава \"Асошиейтед прес\".Външното министерство на ОАЕ съобщи за новата инициатива по-рано днес преди заседанието на Съвета за сътрудничество в Персийския залив в Кувейт, посочвайки, че тя е била одобрена от владетеля и президента на ОАЕ шейх Халифа бин Зайед ал Нахаян.От страна на Саудитска Арабия засега няма обявление за новото партньорство.Засега не е ясно как новата инициатива ще засегна заседанието на Съвета за сътрудничество в Персийския залив, в което трябва да участват шест страни и което се очаква да се съсредоточи върху дипломатическата криза, която се разрази около Катар, страна членка на съвета.Половината от страните на Съвета за сътрудничество в Персийския залив бойкотират и критикуват остро Катар, като самото провеждане на заседанието е изненадващо.Съветът за сътрудничество в Персийския залив е група от арабски държави, съюзнички на САЩ, който е сформиран през 1981 г. отчасти като противовес на шиитски Иран.", "date": "2017.12.05", "title": "ОАЕ и Саудитска Арабия се отцепват от Съвета за сътрудничество в Персийския залив"}
{"url": "https://news.bg/world/v-germaniya-zovat-za-po-malka-zavisimost-ot-sasht.html", "text": "Германският външен министър Зигмар Габриел ще предупреди страната си да бъде по-самоуверена в разрешаването на външнополитически проблеми и по-малко зависима от САЩ.Това съобщава Ройтерс, позовавайки се на извадка от реч, която ще произнесе топ дипломатът на Германия. Световната осведомителна агенция се позовава на вестник \"Зюддойче цайтунг\".Традиционно тесните отношения между Берлин и Вашингтон се обтегнаха, откакто президентът на САЩ Доналд Тръмп влезе в Белия дом през януари.Габриел ще каже пред политици и правителствени представители на събитие, организирано от фондация \"Кьорбер\", че традиционната представа за САЩ, че има закриляща роля е започнала да \"рухва\", допълва вестникът.Топ дипломатът ще подчертае, че САЩ при Доналд Тръмп вече не изпълняват ролята си на глобална политическа сила като в миналото.САЩ могат да започнат да гледат на Германия по различен начин от преди - като на конкурент, ще поясни той.Габриел ще каже, че Германия ще продължи да инвестира в партньорството си със САЩ, но Германия трябва да бъде по-самоуверена щом стане въпрос за интересите си.Според него Берлин трябва да прокарва собствените си интереси. Той ще даде пример със санкциите срещу Русия, които Конгресът на САЩ прие през лятото и които могат да засегнат енергийните доставки за Германия, защото са насочени срещу руските газопроводи.Външният министър предупреждава и срещу прекратяване на ядрената сделка с Иран. Той смята, че това ще увеличи риска от война и ще засегне националната сигурност на Германия.Той ще изтъкне, че Германия не може повече да си позволи да чака решения от Вашингтон или просто да реагира на тях, допълвайки, че Германия трябва да анализира къде има \"разногласия\" със САЩ.Относно предложенията на френския лидер Еманюел Макрон за създаването на парламент, бюджет и финансов министър на еврозоната, Габриел ще каже: \"По финансовите въпроси бих искал французите да бъдат малко повече германци\".Но Германия трябва да стане \"по-френска\" по въпросите на сигурността, и Европа може да постигне напредък само ако Германия и Франция са единни, според Габриел.", "date": "2017.12.05", "title": "В Германия зоват за по-малка зависимост от САЩ"}
{"url": "https://news.bg/world/politseyska-aktsiya-v-germaniya-vav-vrazka-s-bezreditsite-na-g-20-v-hamburg.html", "text": "Полицията проведе акция в Германия, която е част от разследването на сблъсъците между протестиращи и силите за борба с безредиците в град Хамбург по време на срещата на Г-20 през юли, информира Ройтерс.Хамбургската полиция уточни, че служители на реда са претърсили имоти на антикапиталистическата група \"Черен блок\" в няколко федерални провинции.\"Шпигел\" пише, че при акцията са обискирани 20 имота в седем провинции, включително в Хамбург, Берлин, Северен Рейн-Вестфалия и Баден-Вюртемберг. Полицията е иззела техника и документи.По-късно днес властите ще разкрият повече информация за акцията.На този етап не е ясно дали са извършени някакви арести.Стотици пострадаха и бяха задържани по време на демонстрациите.", "date": "2017.12.05", "title": "Полицейска акция в Германия във връзка с безредиците на Г-20 в Хамбург"}
{"url": "https://news.bg/world/siriya-svali-tri-izraelski-raketi-do-damask.html", "text": "Сирийската държавна агенция САНА съобщи, че противовъздушната отбрана на страната е свалила три израелски ракети, изстреляни по военен пост до столицата Дамаск, информира АП.САНА пояснява, че атаката е извършена тази нощ, но не разкри дали има жертви.Преди три дни Дамаск обяви, че Израел е изстрелял няколко ракети по военен пост до Дамаск, причинявайки материални щети, но няма жертви.Няма коментар от страна на еврейската държава.Сирийският център за наблюдение на човешките права уточни, че Израел е обстрелвал квартал \"Джамрая\" в Дамаск, където има правителствен изследователски център.Израел нанеси няколко въздушни удара по доставки с оръжие, които се смята, че са били предназначени за ливанската групировка \"Хизбула\", която помага на сирийската армия.", "date": "2017.12.05", "title": "Сирия свали три израелски ракети до Дамаск"}
{"url": "https://news.bg/education/pod-40-ot-parite-po-operativnata-programa-za-nauka-dogovoreni.html", "text": "2017 г. е много трудна година за запазване на програмата \"Наука и образование за интелигентен растеж 2014 - 2020 г.\"Това заяви заместник-министърът на образованието Иван Димов на информационно събитие за програмата за наука и интелигентен растеж, което се проведе в София.Това е първата оперативна програма, чрез която се предоставя помощ за науката ни.До края на януари 2018 г. се очаква да приключи оценката на две приоритетни оси и да започне сключване на договорите, по думите на Димов.180 милиона лева ще се разпределят догодина по оперативната програма. 1,5% от БВП да се инвестира в наука, пожелава си Иван Димов. Амбиция е и делът на преждевременно напусналите училище да падне до 11%.Изпълнителният директор на ИА \"Оперативна програма \"Наука и образование за интелигентен растеж\" Кирил Гератлиев подчерта на свой ред, че програмата разполага с над милиард лева ресурс.Обявените процедури са на стойността над 800 милиона лева. 292 милиона лева са сключените договори. Реално изплатените средства са 120 милиона лева. Оперативна програма \"Наука и образование за интелигентен растеж 2014 - 2020 г.\" вписва своята логика в две основни задачи: да бъде сред ключовите инструменти за постигане на целите, приети от България в границите на Стратегията за интелигентен, устойчив и приобщаващ растеж (Стратегията \"Европа 2020\") и да служи като ефикасно средство за прилагане на политики по сближаване, съгласно дневния ред на национално и общностно равнище.Основните цели на ОП НОИР, в контекста на стратегията \"Европа 2020\" са повишаване на инвестициите за наука и научни изследвания до 1,5% от БВП, намаляване на процента на преждевременно напусналите училище до под 11%, увеличаване на процента на завършилите висше образование до 36% от хората между 30 и 34 годишна възраст.Програмата е единствената за следващия програмен период, която е с мултифондово финансиране от Европейския фонд за регионално развитие и Европейския социален фонд. Първата от трите основни приоритетни оси на програмата - \"Научни изследвания и технологично развитие\" има бюджет от близо 560 млн. лв. средства от Европейския фонд за регионално развитие. Сред приоритетите, които са заложени тук, е повишаването на качеството на научните изследвания и развитието на иновациите.Националната цел е да се постигне устойчив растеж на България, а той изисква целенасочени инвестиции в приоритетни за страната научни направления, квалифицирани изследователи и изобретатели и атрактивна научна среда.Втората основна приоритетна ос - \"Образование и учене през целия живот\", е с бюджет от близо 504,6 млн. лв. средствата са от Европейския социален фонд. Тя е свързана с другата водеща цел на новата оперативна програма - да се подобри достъпа до висше образование и да се увеличи делът на завършилите висше образование между 30-34 годишните до 36%. Предвиждат се стимули за мотивиране на младите хора да завършат висше образование (стипендии, студентско кредитиране), като особено внимание ще бъде отделено на студентите със специални постижения в науката, инженерно-техническите дейности, иновациите и предприемачеството, изкуството, културата и спорта (на конкурсен принцип).Третата основна приоритетна ос - \"Образователна среда за активно социално приобщаване\", ще инвестира чрез Европейския социален фонд общо 252 млн. лв. за активно приобщаване и за социално-икономическа интеграция. По тази приоритетна ос се цели изграждане на образователна среда, насърчаваща разгръщането на потенциала на всяко дете и ученик за личностно развитие, както и успешна реализация и социализация. Тя залага и на ефективната интеграция в образователната система на деца, ученици и младежи от етническите малцинства и от други уязвими групи. Със средствата от тази ос се цели по-високо качество и по-добър достъп до образование чрез създаване на подкрепяща среда за образование на деца и ученици със специални образователни потребности.Както каза Гератлиев от догодина ще има ежемесечни срещи, за да се засили контролът по изпълнение на програмата.", "date": "2017.12.05", "title": "Под 40% от парите по оперативната програма за наука договорени"}
{"url": "https://news.bg/world/pozhar-dovede-do-evakuatsiya-na-hilyadi-hora-v-yuzhna-kaliforniya.html", "text": "Хиляди американци са евакуирани заради горски пожар в Южна Калифорния, обявиха властите, цитирани от АП.Пожарът е на път да обхване и град с повече от 100 000 души.Огнената стихия е възникнала в понеделник и бързо обхванала повече от 38 квадратни километра в рамките на няколко часа.Вятърът насочва пожара към град Санта Пола, в който живеят 30 000 души. Градът се намира на около 90-100 километра северозападно от Лос Анджелис. Повечето от евакуираните домакинства живеят в този град.Властите поясниха, че град Вентура, който се намира на около 20 километра югозападно и в него живеят 106 000 души, вероятно ще бъде засегнат от стихията.Според местните власти един човек е загинал при пътен инцидент, свързан с пожара. Не се разкриват подробности.Най-малко две постройки са изгорели до момента.В района на пожара поривите на вятъра са със скорост около 80-100 километра в час.Пожарникари и самолети от Лос Анджелис и Санта Барбара помагат за овладяване на пожара.Хиляди домакинства са останали без ток.Преди около месец пожари в щата отнеха живота на десетки и нанесоха щети за над 1 милиард долара.", "date": "2017.12.05", "title": "Пожар доведе до евакуация на хиляди хора в Южна Калифорния"}
{"url": "https://news.bg/bulgaria/vav-vodata-na-zlatograd-ima-tezhki-metali.html", "text": "Питейната вода в Златоград е замърсена с тежки метали. Това показват резултатите от анализите на Басейновата дирекция и екоминистерството, предаде bTV.Установено е, че има изпускане на замърсена вода от хвостохранилището \"Ерма река\".Почти всички сондажи за питейна вода в Златоград, Момчилград и още над 50 села са замърсени с тежки метали.Забраната за пиене и готвене с вода от чешмите в района остава в сила, а екоинспекцията в Смолян започна административно-наказателно производство срещу собственика на хвостохранилището.", "date": "2017.12.05", "title": "Във водата на Златоград има тежки метали"}
{"url": "https://news.bg/press/radev-v-parizh-proverki-zaradi-paralelniya-iznos-na-lekarstva-suetnya-s-tsarskite-imoti.html", "text": "Посещението на президента Радев в Париж е сред водещите теми на вестниците във вторник.\"Кохезионната политика не е просто трансфер на средства, а фактор за политическа и социална стабилност на целия континент. Тя може да облекчи икономическата имиграция в богатите страни и демографската криза в по-слабо развитите европейски държави. Това каза президентът Румен Радев пред журналисти в Париж, след като проведе в Елисейския дворец среща с президента на Франция Еманюел Макрон, съобщиха от прессекретариата на държавния глава. Радев е на тридневно работно посещение във Франция по покана на Макрон. \"За да имаме ефективна Кохезионна политика, трябва да има ефикасни мерки за борба с корупцията. Формалните доклади не вършат работа\", подчерта още българският президент и добави, че за това са необходими реални мерки. \"Утре ми предстои среща с френския бизнес, на която ще обсъдим и условията за привличане на френски инвестиции в България\", посочи той. По думите на Румен Радев провеждането на втора среща на ниво държавни глави в рамките на четири месеца, е свидетелство за общата воля за засилено партньорство между България и Франция.\" - в. \"Дневник\".\"Ние бихме желали да видим много по-голямо инвестиционно присъствие на Франция в България, заяви президентът Румен Радев след срещата с френския си колега Еманюел Макрон в Елисейския дворец. Той допълни, че подкрепя Макрон по пътя към реформите, който той е поел и за което е критикуван и определи двете държави като \"стратегически партньори\". Срещата им беше продължение на диалога между двамата държавни глави след разговора им в Евксиноград пред август. \"Днес обсъдихме предизвикателствата пред Европа и смелия ви визионерски подход към проблемите на Европа, обърна се той към Макрон. - Нашето председателство може да бъде от помощ за Франция, за да представите вашите виждания за бъдещето на Европа. Обсъдихме нашите общи позиции и споделихме някои от смелите френски виждания за проблемите на Европа. България има амбициите да постави на масата най-критичните проблеми по времето на председателството ни. Напълно споделяме приоритета ви, че сигурността и отбраната са изключително важни за Европа\", заяви Радев след срещата. По въпроса за икономическото сътрудничество, българският държавен глава заяви: \"България има голям потенциал в отношение на производството, и двамата очакваме разширяване на сътрудничеството между България и Франция. Бихме желали да видим по-голямо инвестиционно присъствия на Франция в България. Благодарим на Франция и за подкрепата за кохезионната политика.\" Румен Радев засегна и темата \"Шенген\": \"В България работим усилено за борбата с корупцията. Една от задачите ни е да се предприемем и ефективни мерки за мигрантската криза. Мисля, че няма какво повече да се коментира повече членството ни в Шенген, то е изключително важно за охраната на външните граници на Европейския съюз.\" Радев заяви, че е получил подкрепа от Макрон и в други направления: \"... Това е да основем в България клон на Националното училище за администрация /ENA - гордостта и емблемата на деловите и политическите кръгове във Франция, б.р./, което ще спомогне за изграждането на нови лидери. Също така международен институт за устойчиво развитие, с научен център, с ускорител за ядрени частици, с учстието на останалите балкански държави - имаме подкрепата за това на ЦЕРН и надявам се да бъде с евроепйско финансиране.\"...\" - в. \"Стандарт\".Вестниците проследяват и казуса с царските имоти.\"След медийния шум и политическите ултиматуми на коалиционния партньор ВМРО правителството даде пълен назад. То се отказа от сделка със Симеон Сакскобургготски за т.нар. царски имоти, която подготвяше тихомълком, както и от писане на специален закон и обяви, че продължава да се съди с бившия премиер. Правосъдният министър Цецка Цачева, регионалният министър Николай Нанков и Атанас Кацарчев, шеф на кабинета на земеделския министър, дадоха брифинг, за да уверят, че не се подготвя закон за царските дворци и ще бъдат оттеглени молбите, с които преди месец регионалното министерство поиска спиране на делата за \"Врана\" и за \"Царска Бистрица\", за да се постигне извънсъдебна спогодба. Досега съдебната сага с имотите е струвала на данъкоплатците над 2.4 млн. лв., платени за адвокатски хонорари. В същото време държавата все още не владее именията \"Сарьгьол\" и \"Ситняково\", които спечели преди година на последна инстанция. Причината е, че преди да влезе в имотите, трябва да плати на Сакскобургготски и сестра му малко над 50 хил. лв. за направените от тях разноски и подобрения. Цачева обясни, че работна група в министерството й, в която участвали представители на регионалното и земеделското министерство, както и адвокатите на Сакскобургготски, стигнала до извода, че няма как изпълнителната власт да се меси в работата на съдебната, пред която висят част от казусите за царските имоти. Въпросът можел да се уреди със специален закон, какъвто не се подготвял от изпълнителната власт, а бил в полето на парламента. Какво би могло да пише в подобен закон, никой не се нае да каже. \"Въпросът може да се уреди със закон или с приключването на делата. Никой не пререшава съдебните решения\", категорична беше Цачева. Тя очаква и трите жалби на Сакскобургготски в Страсбург \"да се развиват\". Държавата още не е уведомена за тях, затова и не може да се говори за евентуални претенции и обезщетения. Царският наследник съди държавата заради мораториума върху имотите и изгубените в съда дворци...\" - в. \"Сега\".\"Работната група приключи своята работа с категорично заключение, че изпълнителната власт в лицето на Министерски съвет не може да предприеме никакви действия, защото висящите дела са от компетенцията на независимата съдебна власт. Това каза на брифинг министърът на правосъдието Цецка Цачева за делата за \"Царска Бистрица\" и \"Врана\". Становището на работната група е, че изпълнителната власт не може да се меси в работата на съда, а единственото решение е създаването на нов закон, което е само от компетенцията на Народното събрание. \"Както ясно е посочено в решението за мораториума, приет от 41-вото Народно събрание през 2009 година, действието му се простира до приемането на специален закон, който е от компетентността на законодателната власт\", обясни тя. \"Правните последици от обявяването на противоконституционност на Закона за обявяване на държавна собственост имотите на семействата на бившите царе Фердинанд I и Борис III и на техните наследници могат да бъдат решени само по законодателен път при отчитане на влезлите в сила съдебни решения\", посочи министърът. \"Има заведени 3 жалби в Страсбург от наследниците, но министерството няма информация по хода на тези дела\", уточни Цецка Цачева. \"Припомням, че наскоро от Европейския съд за правата на човека държавата беше осъдена за т.нар. \"синя къща\" в Пловдив, чието реституиране не бе извършено в реални граници. Би могло да се разсъждава в посока, че най-добре би било уреждането на тези висящи съдебни спорове да се извърши по предвидения в закона ред\", каза още тя. Делата за \"царските имоти\" продължават, по делото за двореца \"Врана\" имаме насрочена дата за 8 май поради факта, че има починал наследник на фамилията на Фердинанд I и Борис III, допълни регионалният министър Николай Нанков. \"По другото дело за \"Царска Бистрица\" продължаваме със съдебните процедури\", посочи той. \"Отлагането на делата временно до 6 месеца беше, за да се намери евентуално извънсъдебно решаване на казуса на базата на дейността и решенията на работната група\", коментира Николай Нанков. Министър Цачева уточни, че искането на регионалния министър за отлагане на делата с 6 месеца е без последици, защото така или иначе смъртта на един от наследниците е наложила отлагане на делото за двореца \"Врана\". \"След като работната група има становище, че няма място за намеса на изпълнителната власт, искането му за отлагане на делата ще бъде оттеглено\", посочи тя. На въпрос кой ще пише закона за \"царските имоти\" Цецка Цачева коментира: \"Не съм казала, че ще има закон, пресъздадох становището на работната група, че тези въпроси, с оглед на фактологията за тези 20 години, могат да бъдат решени със специален закон\". Попитана дали можем да тълкуваме становището на работната група като препоръка за създаването на закон тя посочи: \"Никога не съм си позволявала да отправям препоръки към независими власти, законодателна или съдебна\"...\" - в. \"Стандарт\".Разкритата схема за паралелен износ на лекарства също е във фокуса на всекидневниците.\"Започват проверки в аптеки, които са наблюдавани дълго време, както и в определен тип лечебни заведения в цялата страна, в които е забелязан свръхоборот от повишаване на разходите за онкологични лекарства, обяви вчера зам. здравният министър Бойко Пенков пред \"България он ер\". В края на миналата седмица от ГДБОП и спецпрокуратурата обявиха, че е разкрита престъпна група за незаконен износ на скъпи лекарства, платени от здравната каса. В износа са замесени лекари, директор на болница, аптеки, а за основен организатор е сочен сириец. Износът е ставал по различни схеми - отпуснати на пациенти лекарства се изнасят от болниците, преопаковат се и се продават в чужбина или пък се водят изписани в аптека на конкретни хора, но никога не стигат до тях, а се изнасят. Имало даже случаи да се завишава теглото на пациенти, за да се оправдае по-голямо количество лекарства. От прокуратурата и МВР засега отказват да дадат повече информация за разследването си. То е срещу организирана престъпна група и се ръководи от спецпрокуратурата. През уикенда шефът й Иван Гешев заяви, че такъв тип разследване няма как да започне директно с повдигане на обвинения и че подробности ще се дадат през тази седмица. При операцията бяха арестувани 7 души за по 24 часа. Те вероятно са освободени, тъй като няма информация да са им повдигнати обвинения. \"В последните три години НЗОК има твърде голям разход на лекарства, неимоверно висок на фона на намаляване на населението. Няма причини за 150 млн. лв. преразход\", коментира вчера пред БНР председателят на Българския фармацевтичен съюз проф. Илко Гетов. Смята се, че паралелният износ у нас е за около 400 млн. лв. годишно, като две трети от него е легален, а една трета - нелегален. \"Вносът и износът на лекарства, манипулацията с опаковки, както и случаите на изнасяне на лекарства от болниците, преди да стигнат до пациентите, е в правомощията на контролните органи в лицето на ИАЛ. Тази дейност, от която очевидно се извличат изключителни печалби, сама по себе си не е престъпление по наказателния кодекс\", припомни наскоро главният прокурор Сотир Цацаров. Прокуратурата може да се намеси само когато става въпрос за данъчни престъпления, пране на пари или митническа контрабанда. \"Ако ИАЛ има действителни правомощия, а не беше само един квазирегулаторен орган, нещата можеха да стоят по друг начин\", заяви той. Проблемът с паралелния износ на лекарства, който води до дефицит на животоподдържащи терапии у нас, е от години и се дължи на по-ниските цени у нас в сравнение с тези в Западна Европа. Част от реекспорта е легален, тъй като е част от директивата на ЕС за свободно движение на стоки и при него количества, внесени у нас, могат да бъдат изнасяни за ЕС. В някои страни има законови пречки - например износът е разрешен само ако са задоволени нуждите на страната. У нас също действаше подобен законов текст, но той беше отменен от Конституционния съд през 2014 г. Оттогава управляващите не успяват да приемат нов текст, а последният опит се очаква в скоро време - в здравното министерство са подготвени поредните поправки в тази насока. В момента обаче всеки търговец може да изнесе каквото иска и изпълнителната агенция по лекарствата не може да му забрани...\" - в. \"Сега\".\"38-годишният сириец с български паспорт Амир Мохамед ал Хусаини е мозъкът на схемата за реекспорт на скъпи лекарства, разбита от ГДБОП и прокуратурата в петък, научи \"24 часа\". Той е бизнесмен и магистър-фармацевт, но от 2011 г. няма право да практикува професията си, за която е взел диплома в България. Акцията на прокуратурата и полицията разкри лекарства за милиони, подготвени за износ. Причината е, че през 2010 г. Амир Хусаини е арестуван като член на група за източване на ДДС. Повдигнати са му обвинения и в момента е подсъдим по дело в специализирания наказателен съд, показа наша проверка. Проблемите с полицията, прокуратурата и съда, както и лишаването му от права като фармацевт в миналото, не му попречили да организира нова схема - реекспорт на лекарства за милиони, платени с пари от здравната каса и изписвани от болници и аптеки. Сириецът Хусаини действал с връзките си сред медиците от времето, когато управлявал аптеки. Той е един от 7-те в престъпната група, които ще получат обвинения. Неслучайно една от аптеките, които разследващите са проверили по време на акцията, е в Сливница. Тя е на фирмата \"Чирита\", която има и склад в София и лиценз за търговия на едро с лекарства. Собственик и управител е Росица Томова. \"Чирита\" не се занимава с реекспорт. В момента не мога да ви дам връзка с Амир ал Хусаини и не искам да обяснявам нищо по телефона\", казва Росица Томова, която вдига един от телефоните на Хусаини, посочен в разрешителното на фирмата за търговия на едро. Другият, посочен в регистъра, е изключен...\" - в. \"24 часа\".\"Държавата следва да наказва с цялата тежест на закона нелегалната търговия с лекарства, но и да стимулира легалния бизнес в сектор здравеопазване. Това се посочва в позиция на Комитета по здравеопазване към Конфедерацията на работодателите и индустриалците в България (КРИБ), в която членуват фармацевтични компании като \"Амджен\", \"АстраЗенека\", \"Биовет\", \"ГлаксоСмитКлайн\", \"Рош\" и др., както и Асоциацията на научноизследователските фармацевтични производители, Българска асоциация на търговците на едро с лекарства и Българска асоциация за развитие на паралелна търговия с лекарства. Индустрията настоява нелегалният износ на лекарства да бъде криминализиран с промени в Наказателно-процесуалния кодекс. \"Основният закон в наказателното право у нас към момента не адресира разпространението на фалшифицирани лекарства, каквито по смисъла на закона са всички продукти, продавани извън регламентираната верига на лекарство - снабдяване\", уточнява бизнесът. Поводът е акцията на полицията и прокуратурата от миналата седмица срещу престъпна група за износ на лекарства. Според индустрията законодателно-административни мерки срещу подобни престъпни групировки са неефективни по много причини - \"законодателна недостатъчност, ограничен ресурс на държавните органи да контролират фирми еднодневки, постоянен натиск за намаляване на маржове и цени на лекарствата, ниско заплащане на специалистите в здравеопазването и много други\". \"Обединеното действие на всички държавни органи, така както беше направено в проведената акция, обаче остава еднократно действие, което е преборило един симптом, но не е решение на причината за \"заболяването\". Разкрита е една групировка, но не са премахнати причините утре да се появи следващата\", изтъкват от КРИБ...\" - в. \"Дневник\".Вестниците съобщават и за представянето на копие на откритата в Модена история на Петър Богдан.\"Проф. Лилия Илиева, преподавател във филологическия факултет на ЮЗУ \"Н. Рилски\" и екип от преподаватели от Благоевград и Софийския университет показаха ксерокопие на 200 стр. на ръкописа на Петър Богдан Бакшич. Преди дни проф. Илиева обяви, че е открила ръкописа на Петър Богдан в библиотека в Модена, където е попаднал от частна колекция. В понеделник проф. Илиева и екипът, който работи по проекта на вуза \"Гутенберговата революция и българите\" представиха откритието. \"Развълнувана съм, защото за мен това е находка. Смятах въпроса за чисто научен, но се оказа, че има голям обществен интерес към ръкописа на книгата \"За древността на бащината земя и за българските дела\". Надявам се да намерим и печатно издание\", каза проф. Илиева.\" - в. \"24 часа\".\"Задачата ни беше да изследваме нещо, което не се вижда, когато става дума за българската култура през XVI, XVII и XVIII век. Това са времената, в които се е проявила европейската модерност в българската култура. Те се проявяват на различни места. Например първият българин, който е открил една стара печатница с кирилски букви във Венеция, е родом от Кюстендилско. Но някакъв своеобразен връх през XVII в. се постига в Северозападна България. Българите от този край получават възможност да се образоват в Западна Европа. Един от тези хора е Петър Богдан. Така тръгва неговият велик път на просвета и патриотизъм.\", разказва проф. Илиева...\" - в. \"Труд\".", "date": "2017.12.05", "title": "Радев в Париж, проверки заради паралелния износ на лекарства, суетня с царските имоти..."}
{"url": "https://news.bg/bulgaria/predstaviha-palno-kopie-na-istoriyata-na-petar-bogdan.html", "text": "В Благоевград за първи път беше представено копие на пълния ръкопис на българската история на Петър Богдан, предаде БНР. На пресконференция в Югозападния университет ръководителят на проекта професор Лилия Илиева даде подробности за уникалната находка. Научният екип е получил дигитален вариант на ръкописа, който е единствен и се съхранява в музея на италианския град Модена.\"Това е един много изискан труд на равнището на високата европейска образованост по това време\" - така определи находката проф. Илиева.Историята на Петър Богдан е написана на латински език, върху 200 страници, разпределени в 70 глави.В момента се работи по нейния превод , който след това ще бъде публикуван, уточни проф. Илиева.Тя коментира и опитите за противопоставяне на историята на Петър Богдан и тази на Паисий Хилендарски.\"В никакъв случай не става дума за противопоставяне - това, което е написал Паисий Хилендарски е предназначено за една друга публика\", подчерта проф. Илиева.", "date": "2017.12.05", "title": "Представиха пълно копие на историята на Петър Богдан"}
{"url": "https://news.bg/bulgaria/zastudyavane-i-silen-vyatar-na-mesta-shte-vali-snyag.html", "text": "Днес ще се засили усещането за настъпваща зима. В страната ще продължи да нахлува студен въздух, а вятърът ще се усили.В областите Видин, Монтана, Враца и Плевен е обявен жълт код заради вятъра.Облачността ще се увеличи и на някои места в Предбалкана и по високите полета в Западна България се очаква да превали сняг.Максималните температури ще бъдат между 1 и 6 градуса, но вятърът ще създава впечатление за отрицателни температури.Минималните са предимно в интервала от -2 до 2 градуса, в София -4.", "date": "2017.12.05", "title": "Застудяване и силен вятър, на места ще вали сняг"}
{"url": "https://news.bg/int-politics/varhovniyat-sad-na-sasht-dopusna-ukazat-na-tramp-za-migrantite-da-vleze-v-sila.html", "text": "Върховният съд на САЩ постанови, че забраната на президента Доналд Тръмп за допускане в страната на граждани на шест държави може да влезе в сила, предаде Би Би Си.Става дума за Чад, Иран, Либия, Сомалия, Сирия и Йемен.Срещу президентския указ, с който е наложена забраната, обаче все така има жалби в американските съдилища.В понеделник седем от общо девет членове на Върховния съд гласуваха за отмяна на решенията на по-долните инстанции, които наложиха забрана за прилагане на указа.Решението на Върховния съд се отнася за третата версия на подписания от президента документ.С нея се налага 90-дневен мораториум върху влизането в страната на граждани на посочените шест страни, които нямат тесни семейни или делови връзки със САЩ.В новата версия подобно ограничение е в сила и за граждани на Северна Корея, и за някои членове на правителството на Венецуела.Съдиите на по-долните инстанции налагаха забрани за прилагането на указа с мотива, че той има антимюсюлмански характер.Подобни дела ще се гледат през тази седмица в съда в Сан Франциско, както и в Ричмънд, Вирджиния.През януари Тръмп подписа указ, с който се забраняваше в продължение на 90 дни да бъдат допускани в САЩ граждани на седем държави с предимно мюсюлманско население. Документът предизвика протести и множество съдебни искове в различни щати.Новата версия, подписана от президента през март, изключи от списъка Иран, който засили проверките на кандидатстващите за виза.Освен това от списъка бяха изключени притежателите на зелени карти и хората с двойно гражданство.Новата версия не съдържа пълна забрана за прием на сирийски бежанци.", "date": "2017.12.05", "title": "Върховният съд на САЩ допусна указът на Тръмп за мигрантите да влезе в сила"}
{"url": "https://news.bg/world/zagiva-li-nil.html", "text": "Селските стопани в делтата на Нил поливат нивите си с кафявата мътилка, каквото в момента представляват водите на реката. Експертите предупреждават, че земеделската продукция - плодове, зеленчуци - от делтата на Нил са силно замърсени. Пречистването на вода от Нил за питейни нужди е много трудоемък процес, който може да се сравнява с обезсоляването на морската вода.Колко силно всъщност е замърсен Нил? И какви мерки трябва да бъдат предприети срещу ?\"Никога ли не си пил вода от Нил?\"Така се нарича една от най-известните песни на египетската певица Ширин. С нея е свързан и един скандал: на неин концерт публиката настоя Ширин да изпълни популярната си песен, я тя заяви, че е по-добре никога да не пият вода от Нил, защото могат да развият билхарциоза. \"По-добре пийте минерална вода\", посъветва изпълнителката публиката.Билхарциозата е инфекциозна болест, причинявана от ларви на червеи в топлите сладководни басейни. Шегата на певицата Ширин обаче имаше драматични последици: радиостанциите спряха да излъчват нейни изпълнения, певицата беше уволнена и срещу нея е заведено дело. И всичко това защото е представила националната гордост Нил като причинител на болести.Точно в това обаче е проблемът. Експертите твърдят, че жизнената артерия на Египет е заразена. На север от Асуан има големи промишлени тръби, които достигат до бреговете на Нил. Канализационните тръби също бълват нечистотии в реката. Навсякъде се носи смрад. Години наред фирмата-производител на торове Кима изхвърля отпадните си води в Нил. От фирмата съобщават, че днес отпадъчните води се преработват в пречиствателна станция. Факт е обаче, че Нил мирише на химикали.Еколози срещу управляващи\"До Асуан водите на реката са сравнително чисти. Но по-нататък картината рязко се променя\", казва Ахмет Заки Абу Кенез от местна екологична организация за опазване водите на Нил. По думите му, : не само в завода за торове, има също и други фабрики, които замърсяват реката - за хартия, за фосфор и за захар, а също и много мелници, които изхвърлят отпадните си продукти в Нил.Отпадните води от канализацията на домакинствата също се вливат в Нил. И цветът на реката се променя - от син до жълт. \"А когато достигнат до морето, водите на реката вече са оцветени в кафяво, дори черно\", казва Абу Кенез.Египетското правителство отхвърля обвиненията. Нито министърът на екологията, нито министърът за водните ресурси пожелаха да дадат интервю за телевизия АРД, въпреки многократните запитвания. Пред египетски вестник министърът на екологията Халед Фахми подчертава, че качеството на водата в Нил е в рамките на нормалното. Той твърди, че много фабрики вече са намалили значително количествата на изхвърляните в Нил отпадни води, и обещава нови мерки за запазване на чистотата.Река Нил е почти единственият водоизточник за над 90 милиона египтяни. \"Преди обаче хората да пуснат водата, за да си сварят чай или да си измият зъбите, водата трябва да бъде основно пречистена\", казва експертът от Дружеството за международно сътрудничество /GIZ/ Хамоу Ламрани. \"Влошаването на качеството на водата е голяма тема в Египет. Много често законите не се спазват, а фабриките изхвърлят отпадните си води нефилтрирани директно в Нил. Разходите за пречистването на вода от Нил до питейна вода могат да бъдат сравнени с разходите по обезсоляването но морската вода\", казва той.Нитрати в плодовете и зеленчуцитеГоляма част от водата за домакинствата не се пречиства и се използва в селското стопанство. Широко разклонена мрежа от канали свързва нивите на селските стопани с реката. Качеството на водата е твърде съмнително и се влошава допълнително от торовете и пестицидите, които застояват в каналите. \"Селските стопани продават фурмите и мангото на търговците на едро, които снабдяват големите супермаркети. А супермаркетите продават вероятно заразени плодове, казва Хамоу Ламрани от GIZ.Изследване на университета в Кайро потвърждава силното  на водите на Нил. През 2010 година измерените количества нитрати в делтата на реката са надвишавали 20 пъти допустимите горни стойности на Световната здравна организация.", "date": "2017.12.05", "title": " Загива ли Нил?"}
{"url": "https://news.bg/int-politics/tramp-otlozhi-reshenieto-za-priznavane-na-jerusalim-za-stolitsa-na-izrael.html", "text": "Американският президент Доналд Тръмп отложи дългоочакваното решение за това къде да се намира американското посолство в Израел - в Тел Авив или в Йерусалим, предадоха информационните агенции.Очакваше се в понеделник Тръмп да се произнесе по одобрения още през 1995 г. от конгреса закон за преместване на американската дипломатическа мисия в Йерусалим.През изминалите 22 години влизането му в сила беше отлагано многократно с мотива, че то би навредило на националната сигурност.Говорителят на Белия дом Хоган Гидли поясни, че решението ще бъде взето през близките дни, но не посочи конкретен срок.Припомняме, на 30 ноември в. \"The Wall Street Journal\" излезе с публикация, че президентът смята да обяви признаването на Йерусалим за столица на Израел. Тръмп заяви такова намерение още по време на предизборната си кампания.", "date": "2017.12.05", "title": "Тръмп отложи решението за признаване на Йерусалим за столица на Израел"}
{"url": "https://news.bg/politics/npsd-prodalzhava-bez-dost-tarsi-vzaimodeystvie-vdyasno.html", "text": "Народната партия \"Свобода и достойнство\", която преди последните парламентарни избори напусна Реформаторския блок и се коалира с ДОСТ, занапред ще продължи като самостоятелен субект и ще търси ново взаимодействие в дясното пространство.Това става ясно от декларация, приета от Националния координационен съвет на партията.\"На изборите за 44-то Народно събрание 120 000 български граждани дадоха гласовете си за Обединение ДОСТ (НПСД-ДОСТ). Тази коалиция беше продиктувана от необходимостта да се даде ясна алтернатива на порочния модела \"Кой\". Нашето обединение с ПП ДОСТ беше в рамките на коалиционно споразумение само за парламентарните избори и НПСД продължава по пътя си като самостоятелен политически субект.\" - се казва в документа.От партията заявяват, че е необходим качествено нов подход на взаимодействие в дясното, който би могъл да доведе до повече интеграция възвръщане на доверието от страна на избирателите \"за успешно бъдещо, автентично, дясно управление\".В декларацията се подчертава ,че всички решения за коалиционната политика на партията се взимат от НКС и че ръководството не е упълномощавало никого \"да говори или договаря нещо\" от името на партията.\"Заявяваме ясно и отговорно, че ние няма да предадем доверието на тези 120 000 души, които гласуваха за Обединение ДОСТ. Като партия с ясна и демократична политика през годините и като самостоятелен политически субект, ще продължим да защитаваме правата на всеки български гражданин, независимо от неговата етническа, религиозна или културна принадлежност.\" - уверяват от НПСД.От партията дават критична оценка на първите шест месеца от управлението на третия кабинет на Бойко Борисов, като посочват, че в него участват \"националистически, ксенофобски и проруски партии\".Констатират все по-слаба воля за борба с корупцията, засилено задкулисно взаимодействие с икономическите структури на ДПС, практика на политически гонки и уволнения, все по-голяма политическа демагогия и нерешаване на старите проблеми в здравеопазването, образованието, отбраната, развитието на регионите, на ромската общност и не на последно място на електронното управление.", "date": "2017.12.05", "title": "НПСД продължава без ДОСТ, търси взаимодействие вдясно"}
{"url": "https://news.bg/int-politics/sasht-veche-dostavyat-granatometi-na-ukrayna.html", "text": "Украйна вече получава от САЩ оперативно-тактическо оръжие, съобщи агенция \"Униан\" с позоваване на извънредния и пълномощен посланик на Киев във Вашингтон Валерий Чалий. Уточнява се, че става дума за гранатомети, които се доставят по силата на търговски договор.\"Това не е единственият договор. Мога само да кажа, че всички съществуващи договори са в съответствие с международното законодателство. И Украйна, като страна изпълняваща изискванията на експортния контрол, има право да купува оръжия. Списъкът е по-широк, но се ограничава в рамките на тактическите оръжия, включително летални. Затова ми беше странно да чуя от някои наши политици, че Америка не ни предоставя оръжия. Америка ни дава оръжия, но те са оперативно-тактически. Това е следващият етап на взаимодействие и очевидно е по-силен сигнал към Русия.\" - коментира Чалий.Според него, президентът на САЩ Доналд Тръмп ще подпише законопроекта за предоставяне на 50 милиона долара на Украйна за летални оръжия. Документът беше гласуван от конгреса и от сената.\"Мисля, че това ще стане още през тази година. Колкото до леталното оръжие, това е отделно решение, което трябва да бъде взето от президента, всички подготвителни процедури за това вече са изпълнени. (...) Надяваме се, да бъдат чути аргументите ни за предоставяне на такова оръжие още преди президентските избори в Русия - това е много важно и може да се превърне в допълнителен лост за влияние.\" - допълва посланикът.", "date": "2017.12.05", "title": "САЩ вече доставят гранатомети на Украйна "}
{"url": "https://news.bg/world/pol-manafort-rabotil-s-predpolagaem-ruski-razuznavach-dokato-e-bil-pod-domashen-arest.html", "text": "Екипът на специалния прокурор на САЩ, разследващ руската намеса на американските президентски избори през 2016 г., обвини Пол Манафорт, бившият шеф на предизборната кампания на държавния глава Доналд Тръмп, че е работил със свой руски колега върху чернова на коментар за политическата си работа в Украйна, съобщава Ройтерс.Информацията е от съдебни документи. Според американски и британски медии руският гражданин е свързан с разузнаването на Русия.От екипа на Робърт Мълър разкриха, че по статията се е работило в края на ноември, докато Манафорт е бил под домашен арест.Ако е била публикувана, според правосъдното министерство на САЩ, това е щяло да бъде в нарушение на съдебно решение от 8 ноември да не се обсъжда съдебният случай публично.Руският гражданин, който работил с Манафорт, се вярва, че се е опитал да промени общественото мнение относно работата на американския лобист за украинска политическа партия, която има връзки с руските разузнавателни агенции, според съдебните документи.Манафорт в крайна сметка не е публикувал коментара, след като прокуратурата се свързала с адвокатите му, за да го предупредят.Заради действията на лобиста прокуратурата поясни, че съдът трябва да отхвърли молбата на Манафорт за промяна на гаранцията.Пол Манафорт е предложил да плати 11,6 милиона долара гаранция, за да се отмени наложената мярка задържане под домашен арест и поставяне на електронна гривна. Той ще предаде 4 имота на властите, ако наруши гаранцията.Прокуратурата на САЩ повдигна 12 обвинения срещу Манафорт и бизнес сътрудника му Рик Гейтс. Те са обвинени в конспирация, пране на пари и други.", "date": "2017.12.05", "title": "Пол Манафорт работил с предполагаем руски разузнавач, докато е бил под домашен арест"}
{"url": "https://news.bg/bulgaria/mokri-i-zaledeni-uchastatsi-po-patishtata-vetrovito-vreme.html", "text": "Пътните настилки в страната са предимно сухи, по усойните места са мокри, заледени. Проблемните участъци са обработени, съобщават от АПИ.Времето над страната е предимно ясно. Температурите са в интервала от - 9° до 8°.Слаб до умерен вятър духа в областите Бургас, Варна, В. Търново, Видин, Добрич, Монтана, Пазарджик, Пловдив, Силистра, Сливен, Смолян, Търговище, Хасково и Шумен. Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  няма ограничения.няма ограничения. няма ограничения. няма ограничения. няма ограничения. няма ограничения. - \"Върбишки\" - затворен за всички МПС;- \"Златишки\" - затворен за всички МПС;- \"Троянски\" - отворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път ІІІ-514: Движението по път ІІІ-514 Г. Оряховица - Арбанаси - В. Търново в участъка от км 46+485 до км 48+830 е ограничено, поради ремонтни дейности .Обходен маршрут: път VTR 1014 Арбанаси - Шереметя, път І-4 Шереметя - В. Търново и обратно. Срок до 20.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 05.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г. Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.05", "title": "Мокри и заледени участъци по пътищата, ветровито време"}
{"url": "https://news.bg/world/taym-publikuva-kratkiya-spisak-s-kandidatite-za-lichnost-na-godinata-za-2017-g.html", "text": "Списание \"Тайм\" публикува краткия списък с кандидатите за \"Личност на годината\" за 2017 г.От 1927 г. списанието определя \"Личност на годината\", посочвайки личност или група от хора, които са оказали най-голямо положително или отрицателно влияние в новините през изминалата година.През последните години .В краткия списък няма личност или организация от Европа.В тазгодишния списък десетте финалисти са: милиардерът Джеф Безос, \"Мечтателите\" - хиляди имигранти без документи в САЩ, които са доведени от родителите си, когато са били деца; режисьорът Пати Дженкинс; лидерът на КНДР Ким Чен-ун; звездата в американския футбол Колин Каперник; движението #MeToo, което е свързано с поредицата секс скандали; специалният прокурор Робърт Мълър, който разследва дали Русия се е намесила на изборите в САЩ; престолонаследникът на Саудитска Арабия Мохамед Салман; Доналд Тръмп и китайският лидер Си Дзинпин.Списанието ще обяви \"Личност на годината\" за 2017 г. в сряда сутринта.", "date": "2017.12.05", "title": "\"Тайм\" публикува краткия списък с кандидатите за \"Личност на годината\" за 2017 г."}
{"url": "https://news.bg/int-politics/georg-georgiev-balgariya-tarsi-balans-i-razbiratelstvo-po-vazhnite-temi-za-es.html", "text": "Сигурността, миграцията, разкриването на нови работни места - това са някои от основните теми българското европредседателство, обявени от заместник-министъра на външните работи Георг Георгиев по време на срещата му с генералните консули на държавите от ЕС, акредитирани в ТоронтоПрипомняме, той е на работно посещение в Канада, което ще продължи до 6 декември.Пред дипломатите Георг Георгиев представи приоритетите на предстоящото българско председателство на Съвета на ЕС.\"Страната ни ще търси баланс и разбирателство по най-важните общоевропейски теми от стратегическия дневен ред на съюза\", увери той.Заместник-министърът подчерта, че като председател на ЕС България ще работи за подобряване на конкурентноспособността и стабилността чрез сближаване и създаване на условия за единство и солидарност.\"Нашият фокус ще бъде насочен към сигурността и миграцията, растежа и разкриването на работни места, европейската перспектива на Западните Балкани, Източното партньорство и Черноморския регион. Ще обърнем и специално внимание на политиката за сближаване, която през годините е доказала своята истинска европейска стойност.\" - допълни Георгиев.Заместник-министърът и генералните консули се обединиха около това, че предизвикателствата, пред които е изправен европейският проект, изискват още по-задълбочено сътрудничество и взаимодействие между отделните държави-членки.По-рано Георг Георгиев се срещна с ръководството на Канадско-българската бизнес мрежа (Canada-Bulgaria Business Network - CBBN).", "date": "2017.12.05", "title": "Георг Георгиев:  България търси баланс и разбирателство по важните теми за ЕС"}
{"url": "https://news.bg/world/es-vklyuchva-poveche-ot-20-darzhavi-v-cherniya-spisak-s-ofshorkite.html", "text": "Повече от 20 държави могат да бъдат включени в \"черния\" списък на ЕС с данъчните убежища, пише вестник \"Файненшъл таймс\".Със списъка евросъюзът ще се опита да се справи с агресивното укриване на данъци.В черновата на списъка, изготвен от Група \"Кодекс за поведение\" (Данъчно облагане на предприятия), в която влизат данъчни експерти от страните членки на ЕС, са включени 25 държави.Но най-малко 4 държави и територии - Панама, Самоа, Гуам и Маршаловите острови, най-вероятно ще бъдат извадени от списъка, тъй като те в последния момент са обещали да проведат реформи.Засегнатите от големите урагани в Атлантическия океан държави са получили отсрочка. Те ще трябва да отговорят на исканията на ЕС до февруари 2018 г.Брюксел обаче иска да предотврати националните политически интереси да окажат влияние върху финансовите министри на страните членки на ЕС, когато финализират списъка днес.Страните членки все още трябва да решат кога списъкът трябва да бъде обновяван, как ще проследят дали има напредък в прокарването на обещаните реформи и какви санкции да се налагат на засегнатите държави.И други международни организации създадоха подобни списъци в миналото, но не оказаха никакъв ефект. Организацията за икономическо сътрудничество и развитие публикува списък през юни 2016 г., в който влиза само една държава - Тринидад и Тобаго.Британската неправителствена организация \"Оксфам\" (Oxfam) смята, че в подобен списък трябва да влизат 35 страни, включително страните членки на ЕС Люксембург, Ирландия, Холандия и Малта.Разкритите през миналия месец Paradise Papers принудиха страните членки на ЕС да ускорят прокарването на плана за изготвяне на \"черен\" списък с офшорките.ЕС е проверил общо 92 юрисдикции, според АФП.", "date": "2017.12.05", "title": "ЕС включва повече от 20 държави в „черния” списък с офшорките"}
{"url": "https://news.bg/world/oon-izprati-top-diplomat-v-kndr.html", "text": "ООН изпрати високопоставен дипломат в Северна Корея в опит за намаляване на напрежението след поредния ракетен тест на КНДР, информира АФП.Дипломатът е пристигнал на летището в Пекин преди да отпътува за тоталитарната държава.Необичаното посещение на Джефри Фелтман ще продължи до петък. Фелтман е заместник генерален секретар по политическите дела.Говорител на ООН обяви, че по време на посещението ще бъдат обсъдени \"въпроси от взаимен интерес и грижа\". Представителят не може да каже дали дипломатът ще се срещне с лидера на КНДР Ким Чен-ун. Това е първо посещение на Фелтман в КНДР от поемането на поста преди 5 г.За първи път от повече от 7 г. заместник генерален секретар на ООН посещава азиатската държава. По план Фелтман ще се срещне с чуждестранни дипломати и служители на ООН в Северна Корея.Само преди няколко дни Северна Корея изпита нова междуконтинентална ракета, а в понеделник САЩ и Южна Корея започнаха най-големите съвместни военновъздушни учения, в които участват около 230 самолета и десетки хиляди войници.", "date": "2017.12.05", "title": "ООН изпрати топ дипломат в КНДР"}
{"url": "https://news.bg/int-politics/puchdemon-nadahva-ot-belgiya-sapartiytsite-si-na-parviya-predizboren-miting.html", "text": "Политическите партии в Каталуния официално започнаха предизборната си кампания за регионалните избори на 21 декември, като сепаратистки кандидати са или в изгнание, или в затвора, а социологическите допитвания показват завързана битка, съобщават \"Асошиейтед прес\" и \"Франс прес\".Първите предизборни митинги бяха проведени, като уволненият вицепрезидент на Каталуния Ориол Жункерас и трима други сепаратистки лидери все още са в затвора, след като съдия от Върховния съд вчера отхвърли молбата им да бъдат освободени, докато са разследвани за ролята им в стремежа към независимост на богатия североизточен регион.Бившият лидер на Каталуния Карлес Пучдемон междувременно проведе предизборна кампания от Белгия, където избяга, след като каталунският парламент обяви независимост на 27 октомври, твърдейки, че няма да получи честен съдебен процес вкъщи.\"Те (Мадрид) искат да създадат колкото се може повече трудности, така че да не можем да водим равнопоставена предизборна битка с другите кандидати\", изтъкна Пучдемон в обръщението си към предизборното събитие на партията си в Барселона малко преди полунощ.Избирателите \"могат да избират между държава или подчинение, те могат да избират между каталунските институции или мрачни субекти в Мадрид\", добави Пучдемон, чиято екстрадиция беше поискана от Испания.Мадрид иска да съди Пучдемон и другите арестувани сепаратистки лидери за бунт, за което максималната присъда е 30 години, както и за противодържавна дейност за тяхната роля в тласъка към независимост, както и за злоупотреба с публични средства.Жълта панделка, показваща подкрепа за арестуваните сепаратистки лидери, заемаше празната седалка, която беше резервирана за Пучдемон на предизборната проява.Жълта панделка също така заемаше празния стол, запазен за Жункерас на откриващия предизборната кампания митинг на партията му в град Вик.Мадрид свика нови избори след обявяването на независимост от страна на Каталуния, като същевременно уволни регионалното правителство и суспендира автономията на областта. Мадрид се надява, че изборите ще възстановят нормалността в региона.12 от 13 членове на уволненото каталунско правителство участват в изборите, като Пучдемон и Жункерас се състезават да ръководят лагера на сепаратистите.По време на последните регионални избори през 2015 г. сепаратистките партии получиха 47,8 процента от гласовете, което им даде крехко мнозинство от 72 депутатски места в 135-местния регионален парламент на Каталуния.Въпреки че сепаратистите са обединени срещу \"репресията\" от страна на Мадрид, те са разделени за бъдещето на техния регион.Партията на Пучдемон и партията на Жункерас участваха с обща листа преди две години, но сега се явяват самостоятелно.\"Като се имат предвид продължаващите несъгласия между сепаратистките партии за това как да се процедира, техните лидери имат стимул да водят предизборна кампания за продължаващите оплаквания към централното правителство, въпреки че техните предизборни програми остават неясни\", изтъква анализаторът Антонио Барозу.Социологическо допитване на Центъра за социологически изследвания, който е финансиран от централното правителство в Мадрид, прогнозира, че трите партии, борещи за независимост на Каталуния, ще получат 44,4 процента от гласовете и 66 до 67 депутатски места, като за абсолютно мнозинство трябват 68 места.Трите партии, които категорично се противопоставят на независимостта, ще получат 44,3 процента и ще спечелят 59 до 60 места, показва сондажът.Това означава, че никой от двата лагера няма да може са сформира правителство самостоятелно, като ключова роля най-вероятно ще изиграе алиансът, съставен от крайнолявата партия \"Подемос\" и кметът на Барселона Ада Колау, който според проучването ще вземе 9 депутатски места.Партията се противопоставя на независимостта, но подкрепя правно обвързващ референдум за отцепване, който испанското правителство смята за противоконституционен.\"Ние държим ключа за разблокиране на ситуацията, ключът, който може да отвори нов период на решения\", изтъкна водещият кандидат на партията в изборите Хавиер Доменех по време на първия предизборен митинг на формацията.Пучдемон призова избирателите да разглеждат предстоящите избори като плебисцит за опита на региона за отцепване от Испания. По думите на Пучдемон, изборите на 21 декември ще бъдат \"втора част\" на референдума, който неговото правителство проведе на 1 октомври, въпреки че това беше забранено от Върховния съд на Испания.", "date": "2017.12.05", "title": "Пучдемон надъхва от Белгия съпартийците си на първия предизборен митинг "}
{"url": "https://news.bg/crime/predlagat-sanktsii-za-veshtite-litsa-ako-zabavyat-delata.html", "text": "Предлага се да се въведе конкретен критерий за бързина на експертизите в съдебните дела. Целта е да се подобри бързината и качеството на изготвяните експертизи, така че съдебен процес да не може да бъде забавян извън разумните срокове.Министерство на правосъдието предлага вещите лица, които не спазват предварително указан срок за изготвяне на експертизата, да бъдат заличавани от списъците, за да не затрудняват процеса.Това е сред промените, заложени в проекта на Наредба за изменение и допълнение на Наредба № 2 за вписването, квалификацията и възнагражденията на вещите лица. Проектът е публикуван за обществено обсъждане, след като е обсъден на заседание на Съвета по прилагане на Актуализираната стратегия за продължаване на реформата в съдебната система, проведено на 21 ноември.В Наредбата се предлага и по-високи критерий при подбора на вещи лица и съответно по-високо заплащане на труда им.Според текстовете едно от условията, на което трябва да отговарят вещите лица е да притежават образователно-квалификационна степен \"магистър\" или \"бакалавър\". Високата образователна степен е предпоставка за задълбочени знания в областта на науката, изкуството или техниката, се казва в аргументацията.На практика обаче Наредбата не е лишава от възможността да бъдат вещи лица и специалисти, които са със завършено средно образование. За тях изискването обаче е обвързано с по-дълъг професионален стаж, като гаранция за професионализъм в конкретната област.Увеличава се размерът на почасовото възнаграждение на вещите лица, като същото се определя като 3% от установената минимална работна заплата за страната към датата на възлагане на експертизата. Експертите вече ще получават и допълнително възнаграждение за работа в почивните дни, но само когато изрично от възложителя е посочено, че експертизата следва да бъде извършена в условията на извънреден труд.", "date": "2017.12.05", "title": "Предлагат санкции за вещите лица, ако забавят делата"}
{"url": "https://news.bg/economics/zashtitata-na-potrebitelite-vliza-vav-fokusa-na-balgarskoto-predsedatelstvo.html", "text": "Президентът на Европейската потребителска организация Орян Бринкман връчи на заместник-министъра на икономиката Александър Манолев меморандум с приоритетите на организацията за българското председателство, в който се дават насоки за развитие на ЕС и България.Бринкман отличи три момента - законите, свързани с така наречената \"нова сделка\", правните гаранции и безопасността на продуктите.По думите му законите са добри, но правата на потребителите не са все още така добре защитени.В тази връзка Бринкман подчерта, че трябва да се промени прилагането на закона, като някои от средствата на защита бъдат променени.Комисията подготвя нови предложения през пролетта и това се нарича \"нова сделка\" за потребителите. Трябва измамниците да бъдат санкционирани, подчерта още Бринкман.В последните години един от всеки двама потребители има проблем с онлайн търговията.Според европейското законодателство всеки може да върне или замени даден продукт, но ЕС иска да го хармонизира по отношение 2-годишна гаранция на продукта. В Швеция тя обаче е 3-годишна. Той се надява българското председателство да не намалява гаранцията, каквато е постигната в някои страни.Заместник-министър Манолев заяви, че защитата на потребителите е в основата на политиката на министерство на икономиката. Полагат се усилия на национално ниво. КЗП извършва проверки.Тенденцията е да расте броят на хората, който се обръщат към институцията, като за година те вече надхвърлят 20 000.Документът се фокусира към процесите на дигитализация на икономиката и стремежа да се гарантират правата на потребителите в тази сфера.Трябва да се намерят и приложат решения за все по нарастващия дял на електронните потребители. У нас 71% ползват мобилни услуги при 79% за ЕС.Трябва да се избягват някои грешки, допуснати при защита на потребителите до този момент. Нарушенията при онлайн търговията най-често са свързани с липса на координати на търговеца и неприемането на 15-дневния срок за връщане на продукта.Занапред ще бъдат положени и усилия да падне роуминга. Ще се работи и за онлайн сигурността и кибератаките.Предоставеният меморандум включва много теми, по които ще се работи.Бринкман подчерта, че ще се работи за всички европейци, но и предизвикателството да се работи със сложни досиета. \"Очите на потребителите и на континента са насочени към България следващите 6 месеца\", заяви той.", "date": "2017.12.05", "title": "Защитата на потребителите влиза във фокуса на българското председателство"}
{"url": "https://news.bg/world/podozreniya-za-zagovor-na-zapada-sreshtu-turtsiya.html", "text": "Съдебният процес срещу турско-иранския търговец на злато Реза Зараб в Ню Йорк увеличава подозренията, че Западът заговорничи срещу Турция, пише в материал \"Блумбърг\", цитиран от \"Дейли сабах\".В статия, озаглавена \"Конспирация или не - връзките на Турция със Запада са под риск\", медията предполага, че случаят \"Зараб\" и неуспешният опит за преврат на 15 юли са увеличи подозренията, че Западът от години се опитва да отслаби силите в Турция.Турско-иранският бизнесмен Реза Зараб е съден в САЩ за нарушаване на наложеното от Вашингтон ембарго над Иран със схемата \"петрол за злато\" и за пране на милиарди долари. Зараб е свързан и с президента Реджеп Ердоган. Според \"Блумбърг\" свидетелски показания на Зараб от 30 октомври разкриват, че Ердоган и членове на семейството му вероятно са били наясно или са подпомогнали действията му.Статията разкрива, че жителите в истанбулския квартал \"Касъмпаша\", където президентът Реджеп Ердоган е роден и е израснал, виждат показанията на Зараб като част от план на САЩ \"да свалят демократично избрания лидер на съюзническа страна от НАТО и да отслабят Турция\".\"\", пише в статията.В материала се отбелязва, че политическите проблеми между Турция и Запада датират още от 60-те г. на XX век. Оттогава Анкара твърди, че Западът подкрепя антитурски терористични организации.Отделно от другата страна на Атлантическия океан традиционното протурско настроение се променя.Турция планира да закупи от Русия зенитно-ракетни комплекси С-400, което може да разклати отношенията с НАТО.Ако Турция напусне алианса, НАТО ще остане без втория си най-голям съюзник и Анкара ще бъде тласната към Иран и Русия.Но в икономически план Турция остава напълно интегрирана в западните пазари.От 131 милиарда долара чуждестранни инвестиции в Турция повече от 75% са от Европа и САЩ, а само 571 милиона долара от Китай, се отбелязва в статията.Междувременно Ердоган заяви, че случаят със Зараб е насочен към Турция, за да се откаже от някои свои придобивки в региона.Анадалската агенция съобщи, цитирана от Ройтерс, че турската полиция е задържала 17 души във връзка със Зараб.", "date": "2017.12.05", "title": "Подозрения за заговор на Запада срещу Турция"}
{"url": "https://news.bg/int-politics/erdogan-izrigna-sreshtu-sasht-za-jerusalim-daesh-i-siriyskite-kyurdi.html", "text": "Турският президент Реджеп Тайип Ердоган разкритикува остро САЩ по редица въпроси - от тяхното признаване на Йерусалим за столица на Израел до тайните им отношения с терористичната групировка ДАЕШ (\"Ислямска държава\"), съобщават турските медии.\"Йерусалим е червената линия за всички мюсюлмани. Можем да стигнем до прекъсване на дипломатическите отношения с Израел заради този проблем\", подчерта Ердоган в отговор на заявените от САЩ намерения.\"Ще свикаме среща на върха на Организацията за ислямско сътрудничество в Истанбул, ако САЩ признаят Йерусалим за израелска столица\", допълни турският държавен глава.Ердоган още веднъж разкритикува САЩ за техните методи за борба срещу ДАЕШ в Сирия, която до голяма степен беше изнесена от сирийските кюрди и техните Отряди за народна отбрана, които Турция разглежда като разклонение на Кюрдската работническа партия (ПКК), която от десетилетия води въоръжен бунт срещу турската държава.\"Никой не може да догматизира Турция по отношение на войната срещу ДАЕШ, защото Турция е единствената страна членка на НАТО, която пряко се бори срещу терористичната групировка\", настоя Ердоган.Ердоган също така разкритикува споразуменията за евакуация, постигнати с терористите от ДАЕШ, че те по-късно ще бъдат използвани другаде за разрушаване на мира и стабилността в Близкия изток.\"Терористите от ДАЕШ, които бяха освободени при операцията в Ракка, ще отидат в пустините на Синай и Египет. Те ще започнат да действат там отсега нататък и ние (Турция) ще следим това\", коментира още турският президент.\"Срещу кого САЩ ще използват тези камиони с оръжия, струпани на нашите граници\", запита Ердоган и продължи: \"Срещу ДАЕШ ? Там вече няма ДАЕШ. Срещу Сирия? Не, те са в същата коалиция. Ирак? Не, те вече нахлуха там.\"\"Те ще ги използват срещу Иран, или Турция, или Русия, ако се осмелят\", убеден е турският държавен глава.Той добави, че Турция \"много скоро ще унищожи напълно\" групировките в Сирия, свързани с ПКК.", "date": "2017.12.05", "title": "Ердоган изригна срещу САЩ за Йерусалим, ДАЕШ и сирийските кюрди"}
{"url": "https://news.bg/euronews/s-nov-reglament-v-es-mozhe-da-zadarzhat-vremenno-pari-sas-samnitelen-proizhod.html", "text": "Доклад за нов регламент за парите, които циркулират в Евросъюза приеха в Комисията по граждански права и вътрешни работи на ЕП, съобщиха от ГЕРБ. Целта е да се постигне по-ефективна борба с прането на пари и с тероризма, обясни евродепутатът Емил Радев, който е докладчик в сянка.Евродепутатите от Комисията одобриха с голямо мнозинство доклада за нов регламент за паричните средства, които се внасят и изнасят в Европейския съюз, каза Радев.С новия регламент се дава ново определение на парични средства, което вече ще включва и високоликвидните стоки, както и анонимните предплатени карти. Дава се възможност на контролните органи да задържат временно недекларираните средства над 10 000 евро, а също така и всякакви други под тази граница, за които има съмнение, че са от престъпна дейност. Преговорите по този регламент ще започнат януари - февруари 2018 година под българско председателство, допълни Радев.", "date": "2017.12.05", "title": "С нов регламент в ЕС може да задържат временно пари със съмнителен произход"}
{"url": "https://news.bg/society/bchk-obuchava-na-parva-pomosht-dobrovoltsite-za-predsedatelstvoto.html", "text": "Българският червен кръст (БЧК) ще обучава на първа помощ доброволците за председателството на България на Съвета на ЕС. На 6, 7 и 8 декември Националния учебен център на БЧК в Лозен ще проведе обучение по на 100 от доброволците.Доброволците ще бъдат обучени как да реагират и какви действия да предприемат при евентуални инциденти и злополуки до пристигането на специализиран медицински екип. Курсът ще бъде воден от опитни експерти на Българския Червен кръст.Доброволците ще са едни от първите представители на страната, с които делегатите на председателството ще бъдат в контакт по време на гостуването си у нас. Кандидатите бяха селектирани от Министерството за Българското председателство чрез конкурсна процедура през ноември.БЧК обучава по първа помощ близо 80 000 души годишно, в това число кандидат-водачи на МПС, служители на фирми и ведомства, учители, родители, детегледачи и други. Тази бройка свидетелства за високия професионализъм на преподаването и за качествената подготовка. Програмите по първа помощ на БЧК са сертифицирани от Глобалния референтен център по първа помощ в Париж.", "date": "2017.12.05", "title": "БЧК обучава на първа помощ доброволците за председателството "}
{"url": "https://news.bg/world/top-lider-na-al-kayda-ubit-v-afganistan.html", "text": "Топ лидер на терористичната организация \"Ал Кайда\" с други 80 души са убити при съвместна военна операция на афганистанската армия, разузнаването и водените от НАТО сили.Информацията е съобщена от афганистанското разузнаване, цитирано от Ройтерс.Омар Кетаб, известен като Омар Мансур, е най-високопоставеният член на групировката, който е убит в Афганистан, поясниха в съобщение от Националната дирекция за сигурност.При операцията в източните афганистански провинции Газни, Пактия и Забул са задържани 27 души.Не се разкриват повече подробности.", "date": "2017.12.05", "title": "Топ лидер на \"Ал Кайда\" убит в Афганистан"}
{"url": "https://news.bg/int-politics/upravlyavashtite-v-polsha-se-glasyat-da-smenyat-premiera-shidlo-s-finansoviya-ministar.html", "text": "Управляващата партия в Полша \"Право и справедливост\" може да замени премиера Беата Шидло през следващата седмица с финансовия министър Матеуш Моравецки като част от дългоочаквания ремонт на правителството, съобщава \"Ройтерс\", позовавайки се на четирима източници.54-годишната Шидло, която е един от най-популярните политици в Полша и заема поста от 2 години, заяви през ноември, че ще има промени в правителството, с което да се отбележи средата на управленския мандат.\"В началото на следващата седмица най-вероятно ще има промени в правителството\", разкрил високопоставен източник от \"Право и справедливост\", пожелал да остане анонимен. Той допълнил: \"Всичко сочи, че Матеуш Моравецки ще стане новият министър-председател.\"Трима други източници от \"Право и справедливост\" и от правителството са потвърдили информацията, като правителствен служител е посочил, че \"окончателното решение все още не е взето\".\"Ройтерс\" не са могли да се доберат до говорителя на правителството за коментар по темата.49-годишният Моравецки, който също така е и вицепремиер, масово е смятан за \"галеник\" на Ярослав Качински, който е председател на \"Право и справедливост\" и най-влиятелният политик в Полша, докато Шидло няма пълното доверие на партийния началник, твърдят наблюдатели.След като се присъедини към правителството на \"Право и справедливост\" Моравецки, който е бивш банков главен изпълнителен директор, обеща инвестиции в икономиката в размер на милиарди евро.Ала публичните инвестиции се понижиха и бавно се възстановяват чак през тази година, като са все още под очакванията. Частните инвестиции са в застой, като компаниите се притесняват от данъчната тежест и променящата се правна рамка като фактори, които ги възпрепятстват да засилят вложенията.Премиерът и Моравецки се борят за контрол над най-големите държавни компании, като конфликтът стана публично достояние по-рано тази година по време на процеса на избор на главен изпълнителен директор на най-голямата застрахователна компания в Централна Европа - PZU.", "date": "2017.12.05", "title": "Управляващите в Полша се гласят да сменят премиера Шидло с финансовия министър"}
{"url": "https://news.bg/world/premierat-na-livan-ottegli-ostavkata-si.html", "text": "Ливанският премиер Саад Харири официално оттегли оставката си, след като постигна споразумение с противниците си, информира АП.Сделката е договорена след среща на кабинета.Харири ръководи първото заседание на правителството, откакто си предложи оставката преди месец - ход, който разтърси политически нестабилната държава.Ливанското правителство обяви в съобщение, прочетено от Харири, че \"кабинетът благодари на лидера си (Харири) за позицията и за оттеглянето на оставката си\".Премиерът допълва, че цялото правителство е решило да не се замесва в конфликтите, споровете, войните и вътрешните дела на \"братските арабски държави\", за да се запазят икономическите и политически отношения.На срещата на правителството беше одобрена декларация, с която се призовава всички ливански групи да се дистанцират от регионални конфликти и вътрешните работи на арабските държави.Харири ръководи коалиционно правителство, в което има министри от ливанската групировка \"Хизбула\", която подпомага сирийската армия.Заседанието на правителството се проведе в президентската резиденция в Бейрут в присъствието на държавния глава Мишел Аун.", "date": "2017.12.05", "title": "Премиерът на Ливан оттегли оставката си "}
{"url": "https://news.bg/energy/beh-razreshi-da-se-publikuva-dokladat-za-aets-belene.html", "text": "От Българския енергиен холдинг решиха да разсекретят доклада на БАН за АЕЦ \"Белене\", гласи съобщение на страницата на БЕХ.Решението на Съвета на директорите е в отговор на постъпило искане от Българска академия на науките (БАН).От БЕХ дават съгласието си БАН да публикува на своята интернет страницата предадените материали по сключения между БЕХ ЕАД и БАН договор за изготвяне на Национална стратегия в областта на енергетиката (с фокус върху електроенергетиката).Условието за публикуване на документите е - при съобразяване с поверителността на определена информация, касаеща дружествата от БЕХ група.Припомняме, вчера от , тъй като по договор той е поръчителят. Призивът от БАН дойде след като изтече междинен доклад в публичното пространство, според който проектът на АЕЦ \"Белене\" е финансово нежизнеспособен. От там тръгнаха и спекулации, че властта и управляващите подлагат на натиск академията да обяват ползата от изграждането на проекта. Вчера проф. Александър Тасев увери, че натиск не е оказван.На 16 ноември т.г. се състоя и представянето на . Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.След това пет  от енергийния министър Теменужка Петкова да публикува доклада на БАН.", "date": "2017.12.05", "title": "БЕХ разреши да се публикува докладът за АЕЦ \"Белене\""}
{"url": "https://news.bg/politics/gerb-vs-ninova-dokument-sreshtu-dokumenta.html", "text": "От ГЕРБ мълниеносно отговориха на . Тома Биков определи твърденията на лидера на социалистите като неверни.Корнелия Нинова реабилитира приватизацията като процес, изтъкна Тома Биков на извънреден брифинг в централата на партията. БСП в продължение на години твърдеше, че приватизацията е криминална, припомни той. Според него обаче явно за Нинова най-чистата сделка била за \"Техноимпекс\".Тома Биков използва нейния собствен призив - който има някакви сигнали да ги даде в прокуратурата. Нито един сигнал не е внесен от моралната милиция на Позитано, заяви герберът.Антон Тодоров отново атакува сделката, като заяви, че е приватизирано многомилионно дружество за жълти стотинки. Голяма част било присвоено чрез пряко договаряне. Нинова станала акционер с 33% в дружеството.От партията представиха и документи. Сделката е осъществена с компенсаторни бонове.Тази сделка вони от всякъде, подчерта Антон Тодоров. Той е готов да седне на една маса с Нинова и \"документ срещу документ\". Думите на Нинова не струват въздуха, който тя раздвижва, докато говори, категоричен е Тодоров.Шефът на правната комисия Данаил Кирилов посочи от своя страна, че цял ден бил на разположение на соцводача да обсъдят ревизия на приватизацията. \"Аз не съм държал срещата да е лична\", изтъкна той. Кирилов не приема личните нападки, идващи от Позитано към герберите.", "date": "2017.12.05", "title": "ГЕРБ vs. Нинова: документ срещу документа"}
{"url": "https://news.bg/regions/zadarzhaha-lodki-riba-i-takami-v-burgas.html", "text": "Ден преди Никулден - официалния п празник на Бургас - полицията в града задържа 3 рибарски лодки, 300 кг. риба и 2.5 км рибарски мрежи. Служителите на Четвърто Районно управление - Бургас и \"Специализираните полицейски сили\" при ОДМВР - Бургас иззели рибата, лодките и мрежите при осъществена полицейска операция в района на езерото Вая.Властите задържаха и 33-годишния бургазлия С.Ч. Той е отведен в Четвърто Районно управление - Бургас. Предстой предаването на конфискуваната риба на на Дирекция \"Социален патронаж\" към Община Бургас. Рибата ще достигне до трапезата на социално слаби бургазлии в навечерието на празника на Св. Никола - Никулден.Припомняме, че преди седмица служителите от сектор \"Икономическа полиция\" при ОДМВР - Бургас със съдействието на служители от Районно управление - Айтос задържаха на входа на града тон и 200 кг. риба \"сребриста каракуда\" и \"платика\". Полицията спряла автомобил, в който пътували двама бургазлии на 46 и на 52 години. Те твърдели, че уловът е от язовир \"Цанко Церковски\" край Карнобат и бил предназначен за продажба в Русе. В последствие станало ясно,ч е рибата била уловена в язовир \"Мандра\".Цялото количество риба е конфискувано и е предадено на Дирекция \"Социален патронаж\" към Община Бургас. За установените административни нарушения служителите от ОДБХ - Бургас изготвили два акта.", "date": "2017.12.05", "title": "Задържаха лодки, риба и такъми в Бургас"}
{"url": "https://news.bg/crime/otstraniha-politseyskite-shefove-v-pavlikeni-i-v-suhindol.html", "text": "Отстраниха шефовете на полицията в Павликени и в Сухиндол, съобщи БНР, позовавайки се на МВР. Заповедта е на вътрешния министър Валентин Радев. Срещу тях има дисциплинарни производства за злоупотреби по случая със служебни кражби на гориво.Двамата полицейски началници са отстранени до приключване на дисциплинарните производства по случая със системни кражби на гориво от служители на полицейското управление в Павликени.Със заповед на директора на Областната дирекция на МВР старши комисар Димитър Машов от работа са отстранени командирът на отделение в Павликени и домакинът на полицейското управление в града. Срещу полицаите няма повдигнати обвинения.Назначена е и вътрешна проверка в Противопожарната служба в Павликени.Преди дни бяха уволнени и служителите на бензиностанцията в града, където полицаите са зареждали гориво в пластмасови туби вместо в служебните автомобили.", "date": "2017.12.05", "title": "Отстраниха полицейските шефове в Павликени и в Сухиндол"}
{"url": "https://news.bg/int-politics/v-severna-irlandiya-ne-priemat-usloviyata-na-sporazumenieto-za-brekzit.html", "text": "Северноирландската партия DUP, чиято подкрепа е ключова за възможността на управлението на британския премиер Тереза Мей, обяви, че е получила текста на проектоспоразумението за Брекзит между Великобритания и Европейския съюз едва в понеделник късно сутринта и че партията е заявила пред британското правителство, че условията са неприемливи, съобщава \"Ройтерс\".\"Въпреки няколкото кратки брифинга през последните няколко седмици, ние получихме писмени текстове едва вчера късно сутринта\", изтъкна заместник-председателят на Демократичната юнионистка партия Найджъл Додс.\"Разбираме, че това се дължеше отчасти на отлаганията, предизвикани от ирландското правителство и преговарящия екип на Европейския съюз\", изтъкна Додс пред журналисти.\"След получаването на този текст ние посочихме пред висши представители на правителството, че той е очевидно неприемлив в настоящия си вид\", допълни Найджъл Додс.Той подчерта, че партията ще работи толкова, колкото е необходимо, за да се постигне добра сделка за Брекзит.", "date": "2017.12.05", "title": "В Северна Ирландия не приемат условията на споразумението за Брекзит"}
{"url": "https://news.bg/economics/bulgartabak-se-obyavi-sreshtu-obvineniyata-v-kontrabanda.html", "text": "В отговор на публикуваното на 30.11.2017г. писмо от Христо Иванов, Председател на политическа партия \"Движение Да България\", изпратено до медиите, от дружеството \"Булгартабак - Холдинг\" АД, в позиция протестира срещу безпрецедентната според него негативна медийна кампания.Това се казва в писмото му до медиите. То отхвърля твърденията за контрабанда, участие в нерегламентирани контакти, неясна собственост, включително инсинуация за връзки с терористични организации.Също така се заявява, че дружеството \"София-БТ\" е отправило до своите работници и служители общо 312 предложения за прекратяване на трудови договори срещу изплащане на обезщетения, като към днешна дата 307 предложения са приети.Прекратяването на трудовите договори се извършва в пълно съответствие с трудовото законодателство и с условията на колективния трудов договор, като опитите на някои медии да манипулират общественото мнение и да създадат напрежение в структурата на холдинга обслужват единствено интересите на техните собственици и нямат никакво обективно основание.На дружеството \"София-БТ\" са били извършени проверки от страна на Агенцията по приватизация и следприватизационен контрол, като резултатът от проверките бе обявен публично. Заявява се, че временното преустановяване на дейността на \"София-БТ\" не представлява нарушение на приватизационния договор, като противно на медийните спекулации, основните производствени мощности не са \"изнесени\", а се намират и към момента на територията на фабриката.След прекратяването на трудовите правоотношения с работниците и служителите на \"София-БТ\", в дружествата от групата на \"Булгартабак\" ще продължат да работят повече от 4000 души, а дейността на компанията ще продължи да осигурява поминък на десетки хиляди български тютюнопроизводители. Не бива да се забравя също, че \"Булгартабак\" е бил винаги и ще продължи да бъде изряден данъкоплатец, един от най - големите в страната.", "date": "2017.12.05", "title": "\"Булгартабак\" се обяви срещу обвиненията в контрабанда"}
{"url": "https://news.bg/crime/dyankov-i-traykov-s-obvineniya-za-evn.html", "text": "Прокуратурата внесе обвинителен акт срещу бившите министри Трайчо Трайков и Симеон Дянков и бизнесмена Иво Прокопиев.Той е за продажбата на държавния пакет акции в електроразпределителното дружество EVN, предаде БГНЕС.Софийският градски съд върна по-рано обвинителния акт на градската прокуратура за отстраняване на съществени нарушения, довели до ограничаване на процесуални права на обвиняемите.Обвиняеми са и Петър Василев, Любомир Евстатиев и Радослав Рачев от инвестиционния посредник \"Булброкърс\".Прокуратурата протестира прекратяването на делото пред Софийския апелативен съд.Миналия понеделник апелативните съдии отказаха да разгледат прокурорския протест, именно заради промените в законодателството. Точно шест работни дни отне на прокуратурата да преработи и внесе обвинителния акт, но вече в Специализирания наказателен съд.Със системата за случайно разпределение делото е отишло при съдия Вилислава Ангелова, става ясно от деловодната система на съда.", "date": "2017.12.05", "title": "Дянков и Трайков с обвинения за EVN"}
{"url": "https://news.bg/disasters/poveche-ot-50-raneni-pri-katastrofa-v-germaniya.html", "text": "Повече от 50 души са били ранени при катастрофа в Германия. Два влака са се сблъскали на жп гара в град Меербуш, на около 10 км от Дюселдорф, предаде РТ. Уточнява се, че са пътнически и товарен. Не е ясно състоянието на пострадалите. Някои от пътниците са останали блокирани и тече спасителна операция. На мястото са били изпратени пожарникари. Изключено е било електрозахранването, за да бъдат извадени хората вътре, тъй като върху влака са паднали жици. Причините за инидента не са известни. Посолството ни в Берлин не разполага с данни за пострадали български граждани. ", "date": "2017.12.05", "title": "Повече от 50 ранени при катастрофа в Германия "}
{"url": "https://news.bg/sport/rusiya-van-ot-olimpiyskite-igri.html", "text": "Русия е изхвърлена предстоящите зимни Олимпийски игри в Пьончан. Това стана ясно след заседание за Изпълнителния комитет на МОК в Лозана.Ще участват само руски състезатели, които не са уличавани в употреба на забранени стимуланти. Те ще се явят под неутрален флаг, а шампионите няма да чуят химна на родината си.От олимпийското движение завинаги са отстранени спортният министър на Русия Виталий Мутко и президентът на местния олимпийски комитет Александър Жуков.Русия ще трябва да плати и глоба в размер на 15 милиона долара. Причината - системно нарушаване на антидопинговите правила.\"Това трябва да сложи край на този неприятен епизод и да служи като катализатор за по-ефективна антидопингова система\", заяви президентът на МОК Томас Бах.Игрите в Пьончан стартират на 9-и февруари.МОК си запази правото да вдигне частично или изцяло наказанието срещу ОКР преди церемонията по закриване на олимпийските игри в Пьончан, ако санкциите бъдат приети и изпълнени без условия от страна на представителите на местния комитет, федерациите и спортистите.", "date": "2017.12.05", "title": "Русия вън от Олимпийските игри"}
