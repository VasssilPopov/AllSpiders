{"url": "https://news.bg/world/finlandiya-shte-otkrie-16-novi-vizovi-tsentara-v-rusiya.html", "text": "През следващия месец Финландия ще открие 16 нови визови центъра в различни градове на Русия. Това съобщава уебсайта на посолството в Москва.От 30 май центрове ще се отварят във Владимир, Тула, Иваново и Калуга, от 6 юни - във Волгоград, Саранск, Белгород, Рязан, Томск и Курск, от 13 юни - в Тюмен, Сочи, Сургут, Липецк, Ижевск и Уляновск. Заявленията, подадени в тези центрове, ще се разглеждат от посолството в Москва.Танели Доброволски, съветник на финландското посолство в Русия по въпросите на пресата, каза за РИА \"Новости\", че решението се дължи на нарастващия интерес на руснаците към пътуване до скандинавска страна. В същото време, както пише РБК - Петербург, през декември-януари във Финландия се наблюдава спад в броя на туристите от Русия в сравнение със същия период на година по-рано.", "date": "2019.05.24", "title": "Финландия ще открие 16 нови визови центъра в Русия"}
{"url": "https://news.bg/politics/bezobrazieto-koeto-se-e-prevarnalo-v-traditsiya.html", "text": "\"Няма да коментирам поведението на политиците, които се наредиха отново преди нас на шествието.\" В словото си на тържествена церемония в аулата на СУ \"Св. Климент Охридски\" ректорът на университета проф. Анастас разкритикува поведението на българските политици. Безобразието обаче, според Герджиков, се превръща с традиция.\"Преди да станат политици, те не са участвали в шествие и не знаят какъв е редът\", остро реагира той.Традиционното шествие по повод Деня на славянската писменост и култура бе предвождано от президента Румен Радев, госта му генералния секретар на ЮНЕСКО Одри Азуле, образователния министър Красимир Вълчев и министърът на културата Боил Банов. В него начело се включиха и вицепрезидентът Илиана Йотова, но и лидерът на БСП Корнелия Нинова, кандидатът за евродепутат от ГЕРБ Лиляна Павлова, външният министър Екатерина Захариева, вицепремиерът Мариана Николова, както и други политици.Днес е много по-трудно да отговорим на въпроса каква просвета имаме, продължи с тъжните констатации ректорът. Култура и духовност не се наливат насила, по думите му.Няма сфера, която според него да не е засегната от еволюцията на технологиите, но автоматизацията, глобализацията и изкуственият интелект ще изместят човека от едни професии и той ще ги замени с други. Затова професионалното образование и реализация трябва добре да се обмислят.Истинският въпрос на съвременното образование е какви знания и умения да дадем на младите хора, както и дали изобщо има смисъл да даваме бързо остаряващи знания, изрази мнение ректорът.По думите му, тези въпроси предизвикват сериозни дебати в световен мащаб, но въпреки това съществуват непреходни ценности.Можеш да симулираш интелект, но не можеш да симулираш духовноств, затова днешният празник е толкова ценен, добави проф. Герджиков.Той призова духовността, вярата в доброто и любовта между хората да се запазят.", "date": "2019.05.24", "title": "Безобразието, което се е превърнало в традиция"}
{"url": "https://news.bg/int-politics/milioni-mladezhi-protestirat-po-sveta-sreshtu-klimatichnite-promeni.html", "text": "Милиони протестиращи млади хора и ученици провеждат демонстрации по света, включително в няколко страни от Европейския съюз под наслов \"Глобална стачка за бъдеще\", за да настояват за по-крути мерки срещу глобалното затопляне, докато Общността гласува за избор на нов състав на Европейския парламент, отбелязва \"Асошиейтед прес\".Стачки за климата са планирани в повече от 1400 града в повече от 110 страни. Организаторите твърдят, че броят на участващите млади хора щял да надхвърли 1,4 млн. души, които участваха в глобалния ден на стачките през март.Глобалната кампания, вдъхновена от шведската тийнейджърка Грета Тунберг, се случва в контекста на нарастващата тревога относно разгръщащата се климатична криза, особено сред младите хора.Хиляди присъстваха на митинг в германската столица Берлин, където предимно млади хора и ученици издигнаха плакати с лозунги като \"Няма планета Б\" или \"Садете дървета, спасете пчелите, почистете моретата\".Мнозина протестиращи ще бъдат твърде млади, за да гласуват, когато германците отидат до урните в неделя за евроизборите, но настояват семействата им и по-възрастните им приятели да обмислят дългосрочното бъдеще света.17-годишната Клара Кирхоф заяви, че евроизборите са особено важни за справяне с климатичните промени на континентално равнище.Кирхоф каза, че \"няма смисъл в Германия да се прави много за климата, а други да не поемат своята тежест\".Движението на стачкуващите ученици започна през август миналата година, когато Тунберг, тогава на 15 години, проведе самостоятелен протест пред сградата на шведския парламент. Оттогава стотици хиляди ученици взеха участие в стачки всяка седмица по света от Австралия до Канад, от Гана до Германия. Миналата година хиляди авторитетни учени климатолози, които са част от Междуправителствената експертна група по климатичните промени към ООН, предупредиха, че човечеството разполага само с 12 години за ограничаване на климатичната катастрофа.По-рано този месец друг доклад на ООН предупреди, че масовият крах на екосистемите излага човечеството на екзистенциална опасност. А през миналата седмица се оказа, че ледът на Антарктида се топи много по-бързо, отколкото се смяташе преди, а глобалните емисии на CO2 в атмосферата са достигнали рекордно равнище от 415 частици на милион (ppm).", "date": "2019.05.24", "title": "Милиони младежи протестират по света срещу климатичните промени"}
{"url": "https://news.bg/world/tsipras-ne-izklyuchva-predsrochni-parlamentarni-izbori-sled-evrovota.html", "text": "В рамките на няколко часа премиерът на Гърция Алексис Ципрас на два пъти намекна, че страната може да отиде към предсрочни избори в случай, че на изборите в неделя за Европейски парламент избирателите не му гласуват доверие, пише \"Катимерини\".В петък сутринта Ципрас заяви пред държавната медия ERT, че \"ако не получа вота на доверие, който поисках, всичко е възможно\", с което допуска вероятността да се проведат предсрочни избори преди есента.Той даде и интервю за Star TV. Но Ципрас отбеляза, че условията не са същите като през 2014 г., когато той поиска предсрочни избори след победата на европейския вот. Той поясни, че за разлика оттогава, Гърция по план ще проведе парламентарни избори през есента.Държавният министър Христофорос Вернардакис не изключва парламентарни избори през юни вместо през октомври.\"Ние ще видим това на деня след изборите. Не изключвам това\", коментира Вернардакис пред ITV.Ципрас поясни, че изборите за Европейски парламент са и вот на доверие към политиките му. Мандатът му изтича в края на октомври.Този месец премиерът обяви пакет с данъчни отстъпки и помощи за пенсионерите, които са най-тежко засегнатите от избухналата през 2010 г. дългова криза.\"В неделя хората може и да не гласуват за правителство, но те ще гласуват за политиките, които ще управляват страната през следващите години. Ако тези мерки бъдат отхвърлени, всичко е възможно\", подчерта той.Финалното социологическо проучване на Pulse за Skai TV показва, че основната опозиционна партия \"Нова демокрация\" ще спечели евровота. Консерваторите ще бъдат подкрепени от 31% от гърците срещу 24% за СИРИЗА на Ципрас. 7,5% не са решили за коя партия ще гласуват. На трета позиция е \"Движение за промяна\" със 7%, а след тях са \"Златна зора\" с 6,5 на сто. Комунистическата партия KKE е пета с 5,5%.Проучването е проведено на 21-22 май и в него са участвали 1 208 души.", "date": "2019.05.24", "title": "Ципрас не изключва предсрочни парламентарни избори след евровота"}
{"url": "https://news.bg/politics/ombudsmanat-zapochva-kampaniya-sreshtu-dds-pri-darenie-na-knigi.html", "text": "Омбудсманът Мая Манолова стартира кампания за премахване на ДДС върху дарението на книги. Това обяви тя на връх 24 май - Денят на българската просвета и култура и на славянската писменост.\"Мисля, че няма по-подходящ ден от днес и в навечерието на 1 юни - Деня на детето, да започнем заедно кауза, посветена на книгата - най-силното и най-могъщо оръжие срещу пълзящата сянка на бездуховието и несвободата\", написа тя във фейсбука си.Манолова обяснява, че е сезирана от български издатели, които, по техните думи, \"отдавна поставят този важен въпрос, но срещат само тишина. И безразличие\".\"Става дума за скандалния факт, че всички издатели плащат данък ДДС върху даренията, които правят на българските библиотеки - регионални, градски, селски, училищни, читалищни, ведомствени и пр.\", уточнява Манолова и допълва, че депозитните екземпляри, които издателите са длъжни да предоставят на библиотеките по закон, също се облагат с данък.\"Нямам обяснение, защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата... Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко\", коментира омбудсманът.", "date": "2019.05.24", "title": "Омбудсманът започва кампания срещу ДДС при дарение на книги"}
{"url": "https://news.bg/world/napuskame-es-na-31-oktomvri-sas-ili-bez-sporazumenie-kategorichen-boris-dzhonsan.html", "text": "Великобритания трябва да се подготви да напусне ЕС без споразумение, обяви бившият външен министър Борис Джонсън, който е фаворит за премиер на Обединеното кралство, цитиран от \"Ройтерс\".\"Ние ще напуснем ЕС на 31 октомври със или без споразумение\", обяви той по време на Швейцарския икономически форум.\"Начинът да постигнем добро споразумение е да се подготвим за Брекзит без сделка\", поясни Джонсън.Великобритания може да изгради \"фантастични отношения за свободна търговия\" с Европа, след като напусне ЕС, но също може да бъде борец за международна свободна търговия, каза още той.Джонсън направи коментара малко след решението на премиера на Великобритания Тереза Мей, която обяви, че Междувременно председателят на влиятелния Комитет 1922 към Консервативната партия сър Греъм Брейди потвърди, че обмисля да се кандидатира за премиер, след като се оттегли от поста.В същото време външният министър Джереми Хънт потвърди, че ще се бори за мястото на Мей.Борис Джонсън е фаворит за министър-председател на Великобритания. Проучване показва, че 28% от британците вярват, че Джонсън ще бъде добър премиер. Според сондажа на YouGov, в който са участвали 1586 души, вътрешният министър Саджид Джавид е вторият най-предпочитан консерватор с 19%. 16 на сто вярват, че министърът на екологията Майкъл Гоув ще бъде добър премиер.", "date": "2019.05.24", "title": "Напускаме ЕС на 31 октомври със или без споразумение, категоричен Борис Джонсън"}
{"url": "https://news.bg/politics/borisov-iska-da-vidi-poveche-balgarski-produkti-na-bavarskiya-pazar.html", "text": "\"Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции\", заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен.Във фокуса на обсъжданията са икономиката и инвестициите. Зьодер отбеляза, че е впечатлен от това колко много немски заводи се откриват в България.\"Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока\", обясни Борисов.Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др.\"Стремим се да развиваме иновативни производства с висока добавена стойност и да подобряваме възможностите за развитие на технологиите\", добави Борисов.Ток коментира, че България работи активно за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони.Двамата премиери са категорични, че политическият диалог между България и Бавария е интензивен на всички нива и ще продължи полагането на всички необходими усилия за доразвиване на неизползвания потенциал. \"Хората искат сигурност, високи доходи, искат да виждат развитие, ние това правим в момента. Лозунги не трябват, а фабрики, инвестиции, индустриализация\", коментира Борисов пред журналисти в Мюнхен.Относно контактите между българския и баварския бизнес, той обясни, че \"те ни харесват, знаят, че сме стабилна и дисциплинирана държава, ние сме семейство във всяка една сфера\".Помолен да коментира днешното изказване на британския премиер Тереза Мей, Борисов изрази надежда да не се сбъднат страшните прогнози, при които вместо Брекзит да протече подредено, да дойде някой друг и да поиска нови разговори.", "date": "2019.05.24", "title": "Борисов иска да види повече български продукти на баварския пазар"}
{"url": "https://news.bg/world/upravlyavashtite-v-polsha-iskat-evrokoalitsiya-s-kraynodesnite-ot-italiya-i-ispaniya.html", "text": "Управляващата партия на Полша \"Право и справедливост\" е готова за разговори за сформиране на европейски парламентарен алианс с италианската крайнодясна партия \"Лига\" и испанската \"Вокс\".Това заяви премиерът на Полша Матеуш Моравецки пред вестник \"Полска таймс\", цитиран от \"Ройтерс\".Вицепремиерът на Италия Матео Салвини и лидер на \"Лига\" се опитва да формира блок от антиимигрантски партии, но напредъкът му е възпрепятстван заради различни национални интереси.\"Ние сме гъвкави, но изключваме съюз с всяка формация, която би приела френския Национален фронт за член\", обяви Моравецки, като има предвид предишното име на крайнодясната партия \"Национален сбор\" на Марин льо Пен.\"Готови сме да разговаряме с партията на Салвини, с испанската партия \"Вокс\" и с други\", добави той.Полската управляваща партия и \"Лига\" имат различия как да се справят с имиграцията, а също и за икономиката. Също така \"Право и справедливост\" е подозрителна за тесните отношения на Льо Пен и Салвини с Москва.Много социологически проучвания показват, че антиимигрантските партии ще затвърдят позициите си в Европа. \"Национален сбор\" води във Франция, а \"Лига\" е водач в Италия.Някои социологически проучвания отреждат първо място на \"Право и справедливост\" на евровота в Полша в неделя.", "date": "2019.05.24", "title": "Управляващите в Полша искат еврокоалиция с крайнодесните от Италия и Испания"}
{"url": "https://news.bg/world/natsionalistite-s-303-deputati-v-525-mestniya-parlament-na-indiya.html", "text": "Премиерът на Индия Нарендра Моди се срещна с лидерите на управляващата националистическа хиндуистка партия \"Бхаратия Джаната\" (Bharatiya Janata party -BJP) след безапелационната победа на парламентарните избори, информира АП.Моди се срещна и с кабинета като част от формалностите след изборите преди да положи клетва като премиер за още един петгодишен мандат.Избирателната комисия обяви, че според окончателните резултати BJP ще има 303 депутати в 525-местната долна камара, което означава, че партията ще има комфортно мнозинство (най-малко 272 места за мнозинство).Основната опозиционна партия Индийски национален конгрес, ръководена от Рахул Ганди, печели едва 52 места. All India Trinamool Congress получава 22 места.Броенето на около 600 милиона бюлетини започна в четвъртък сутринта. Най-големите демократични избори в света се провеждаха в продължение на повече от 6 седмици.", "date": "2019.05.24", "title": "Националистите с 303 депутати в 525-местния парламент на Индия"}
{"url": "https://news.bg/politics/dvizhenie-21-da-reshim-davame-li-start-na-borbata-s-koruptsiyata-ili-prodalzhavame-da-ne-pravim-nishto.html", "text": "На 26 май българите трябва да вземем решение дали ще дадем старт на борбата с корупцията или ще продължим да се възмущаваме без да правим нищо. Изборите за български депутати в Европейския парламент трябва категорично да покажат, че в България вече няма търпимост към злоупотребите, \"калинките\" и некомпетентните чиновници. Това призоваха кандидатите за евродепутати на \"Движение 21\" по време на закриването на кампанията си в София.\"ГЕРБ и Борисов осъзнават, че позицията им е силно разклатена и усещат, че има много голяма вероятност да не получат мащабен вот, особено след разкритията за апартаментите и къщите. Има много хора, които са силно и искрено възмутени от начина, по който ГЕРБ управляват и от това, което излиза наяве пред очите им. Работата на гражданите е да намерят подходящата форма да изразят недоволството си, да гласуват различно и да не подкрепят ГЕРБ\", заяви водачът на листата Данаил Георгиев.Сред основните приоритети на \"Движение 21\" са даване на повече законодателната инициатива на Европейския парламент, пълен парламентарен контрол спрямо Европейската комисия, държавите-членки на ЕС сами да решават въпросите за емиграцията, създаването на независима европейска прокуратура, средствата от еврофондовете да бъдат насочвани за подпомагане на местни икономики и повишаването на качеството на живот.\"Движение 21\" се явява самостоятелно и с пълна листа от 17 кандидати. Данаил Георгиев заяви, че те са от екипа, стоящ зад Татяна Дончева от основаването на партията. Това са част от лицата, даващи идеите в партията, движещи различните инициативи, лидери, способни да формулират, отстояват и ангажират подкрепа за своите позиции.Кандидатите на партията припомниха, че искат да бъдат алтернатива на статуквото, както у нас, така и в ЕС. И призоваха в неделята избирателите да дадат шанс на почтени, компетентни и независими хора, които са признати професионалисти в професиите, като гласуват с номер 24 в бюлетината.", "date": "2019.05.24", "title": "\"Движение 21\": Да решим даваме ли старт на борбата с корупцията или продължаваме да не правим нищо"}
{"url": "https://news.bg/world/petgodishen-spad-na-netnata-imigratsiya-kam-velikobritaniya.html", "text": "Нетната миграция от Европейския съюз към Великобритания отчете петгодишен спад през 2018 г., показва официалната статистика, цитирана от \"Ройтерс\".Това е в резултат на спад на броя на мигрантите от Европейския съюз.Броят на преместилите се на Острова за повече от година, минус тези, които са напуснали, е спаднал до 258 000 за 12 месеца до декември 2018 г. от 285 000 през 2017 г. - най-ниското ниво за календарна година от 2013 г.От 2016 г. миграцията към Великобритания за търсене на работа се промени. Дългосрочната имиграция към Великобритания за работа спадна, предимно се дължи на намаления брой на пристигналите от ЕС, поясниха от Бюрото за национална статистика на Великобритания.", "date": "2019.05.24", "title": "Петгодишен спад на нетната имиграция към Великобритания"}
{"url": "https://news.bg/int-politics/politiko-12-dushi-koito-unishtozhiha-evroizborite.html", "text": "Какъв странен вот. Кандидатите за най-високите позиции на ЕС не са в бюлетините и в някои случаи не се появиха за големите дебати. Повечето национални лидери не искат да се приближават до изборите, пише в своя статия \"Политико\".Континентът е разделен по девет начина в групи, които варират от несвързани и неорганизирани до неизвестни. ЕС харчи десетки милиони евро, опитвайки се да ви убеди да гласувате, но не прави нищо, за да помогне на милионите хора с проблеми със зрението или с увреждания, които се борят за достъп до материали за кампанията и избирателните секции. На практика не съществуват стандарти или правила за целия блок, за вторите по големина избори в света - това е какофония на националните системи.Може би това не би било проблем, ако такава свобода произведе богата палитра от хора и идеи, които се борят с визии за европейския прогрес. Вместо това, най-малко 200 евродепутата вече знаят, че ще бъдат преизбрани, без да вдигат пръст, докато водещи кандидати за председател на Европейската комисия участват в конно надбягване, което е същото като конкурс за красота с оценители националните лидери, които се мъчат да спечелят одобрението на избирателите.Как най-големият демократичен експеримент в света се докара до тук? Осем вота подред намалява избирателната активност. Ето 12 души, които трябва да бъдат държани отговорни.12-те души, които унищожиха изборите за Европейски парламент:Хелмут КолКанцлерът, който обедини Германия след 40 години Студена война, постави началото на верижни събития, които улесниха единната валута на ЕС и по-късно разширяването на ЕС на изток. Това беше добра геополитика, но катастрофа за участие в европейските избори. Вялото участие на избирателите се превърна в критика към изборите и сега е на критични нива. В страните, които се присъединиха към ЕС от 2004 г., избирателната активност е средно едва 29%. Междувременно фискалните ограничения, свързани с еврото, дадоха на евроскептиците сили за обединителен вик, с който доминираха в европейския дебат.Симон ВейлГоворейки за герои, оцелялата от концлагера Аушвиц, Вейл, не може да не бъде спомената. Шампион на феминизма, защитник на човешките права, френски министър и лидер на европейската партия (от либералния блок от 80-те години), тя бе и първият президент на пряко избрания Европейски парламент (1979-1982 г.). Проблемът: всички останали изглеждат нищожни сравнени с нея. Настоящият председател на Парламента, Антонио Таяни, да кажем накратко - не е Симон Вейл. Четири десетилетия след като Вейл пое длъжността, е трудно да не се напомни, че ЕС все още се управлява от посредствени мъже. На тези избори има повече от 5000 кандидати, а 751 ще спечелят място в парламента. Но кой, ако въобще съществува някой, би могъл да вдъхнови европейци като Симон Вейл?Нийли КроаНеочакваните ефекти са темата тук. Тя изгради репутацията си върху огромни антитръстови глоби и върху кражбата на лидерството в глобалната политика в областта на конкуренцията от САЩ - 2004 г. до 2009 г. Кроа създаде големи заглавия в медиите, но по този начин тя и нейните наследници Жоакин Алмуния и Маргрет Вестагер разкриха съществената истина за ЕС: Истинската власт не е в Европейския парламент, нито в избирателите, които избират евродепутати. Повече от където и да било другаде в Брюксел, тя се намира в ръцете на комисаря по конкуренцията, който едва ли може да се притеснява и да се консултира с Парламента. Голям стимул за гласуване за 23-26 май!Манфред ВеберВебер се кандидатира за председател на Европейската комисия под мотото \"Силата на WEber\". Прилично, нали? Любимецът, който да замени Жан-Клод Юнкер, има форма, когато става дума за убийството на европейските избори. Той изигра водеща роля през 2018 г. в пресичането на опитите за създаване на \"транснационални списъци\" за преразпределение на местата на Обединеното кралство след Брекзит в единен списък на ЕС, което позволява на кандидатите да се състезават за подкрепа на континента, а не само у дома. След това, когато дойде време партията му да избере кандидат за председател на Комисията, Вебер избяга, но избягва първоначален дебат. Той не успя да присъства на първия междупартиен дебат в Маастрихт (той имаше рожден ден, присъства на парти в Германия), след което не успя да блесне и в последващи срещи с конкурентни кандидати. Може да не е негова вината, че малко избиратели знаят името му, но той със сигурност не е направил и много, за да реши проблема.Марк ЗукърбъргНали не смятате, че този списък ще пропусне американците, нали? Основателят на Фейсбук създаде широко използвана платформа, която превърна дезинформацията в оръжие и поставя пръти в колелата на политическите партии и институциите на ЕС. През 2018 г. Зукърбърг обясни, че инвестира в хиляди модератори и нови системи, за да спре дестабилизирането на демокрацията. Синият гигант дори нае бивш евродепутат (Ник Клег от Великобритания) като негов основен лобист. Нищо от това не попречи на политическите партии и институциите на ЕС да крещят в продължение на седмици, че новите политики на Фейсбук няма да им позволят да провеждат общоевропейски рекламни кампании в паневропейските избори. Компанията, която обеща да \"се движи бързо и да прекъсне нещата\", със сигурност е изпълнила обещанието си, когато става въпрос за европейските избори.Вера ЙоуроваСъмишленик на Зукърбърг по отношение на неприкосновеността на личния живот е европейският комисар по правосъдието, потребителите и равенството между половете. Освен ръководството за ограничаване на речта на омразата и дезинформацията в социалните мрежи, има много малко избирателни действия от страна на Йоурова. Тя не препоръча да се използват регионални субсидии за обновяване на избирателните секции, за да станат достъпни за хората с увреждания, нито работи, за да гарантира, че материалите за кампанията са достъпни на брайл. Няма предложение за гарантиране на номинирането на повече жени комисари, нито опит за опростяване на начина, по който 17-те милиона европейци, живеещи в друга държава от ЕС, могат да гласуват. Йоурова е от Чехия: Какво ще кажете за подкрепата или предупрежденията за съседна Словакия, за да се повиши активността от 13% от 2014 г.? Не. Словаците все още не могат да гласуват по пощата, чрез пълномощник, онлайн или в посолствата на Словакия. Йоурова можеше да направи много неща, за да подобри тези европейски избори. Тя не го направи.Елио ди РупоБившият белгийски премиер е отговорен за държавна реформа, известна като Споразумението с пеперудите (заради папионките които носи). Тази реформа променя белгийския избирателен цикъл, като свързва европейските избори с националните избори, но не дава крила на европейските. Избирателната активност е стабилна (не е изненада, в Белгия има задължително гласуване), но като организира два вота в един и същи ден, ди Рупо гарантира, че дебатите на равнище ЕС са пренебрегнати в столицата на блока.Марк РютеАко искате да посочите друг \"убиец\" на изоборите, погледнете холандския премиер. Обезпокоен (той има право да се притеснява - новият радикално-десен форум за демокрация увеличава привържениците си в допитванията), Рюте по-рано тази година омаловажи изборите за Европейски парламент поради ниската избирателна активност. Той не греши за холандската апатия: само 37% гласуваха през 2014 година. Но малцина са хората, които имат по-голяма платформа от един премиер, който да обезкуражи избирателите, така че Рюте не може, нито да има парче от намаляващата торта на демокрацията, нито да го изяде.Мортен МесершмидДатският евродепутат бе избран през 2014 г. с най-голям брой преференции за датчанин. Неговото послание за власт на народа от дясната Датска народна партия се основаваше на противопоставянето лице в лице и прочистването на европейската политика. Вместо това, Месершмид се превърна в повод за скандал, като злоупотреби с около 400 000 евро, пари на данъкоплатците, дадени му от ЕС. Други действия на Месершмид (включително използване на средства на ЕС за политически младежки летни лагери), също предизвикаха срив в политическите основи, свързани с неговата партия. Толкова за подобряване на отношенията между Парламента и електората.Тереза ​​МайАко не друго, британският премиер ще може да каже, че е създала много допълнителна бюрокрация в ЕС през 2019 г., като същевременно увеличава общия брой на гласовете с поне 15 милиона. Всичко, което трябваше да направи, бе тотално да обърка преговорите за Брекзит. Тя успя не само да загуби гласуване в парламента по сделката с рекордните 230 гласа, но и с хеттрик по същата сделка, в резултат на което Брекзит се забави в най-добрия случай до 31 октомври. Британците сега са в ново разделение (и имаме предвид наистина разделение: те са избират членове от 12 различни партии). Участието на Великобритания означава, че много други страни от ЕС сега няма да получат обещаните им допълнителни места след Брекзит. Това ще постави 27 потенциални евродепутата от целия ЕС в очакване, дали Великобритания всъщност ще напусне, преди да могат да заемат мястото си в Парламента. И тогава остава един малък въпрос, дали да се откаже работа в парламентарните комисии на Великобритания и дали да се преразпределят всички работни места, ако и когато Великобритания най-накрая напусне. Благодаря, Тереза!Ангела МеркелГерманският канцлер Ангела Меркел едва вдигна пръста си по време на подготовката за изборите. Смисълът на Европа да има кралица Ангела е, че тя трябваше да обедини феновете на европейския проект. Вместо това, Меркел без ентусиазъм одобри Манфред Вебер, най-слабият фаворит за председател на Европейската комисия, след което остави оперативната работа на своя неустоим фаворит и наследник, Анегрет Крамп-Каренбауер. Когато Меркел се намеси за една-единствена нощ в кампанията, тя беше в Хърватия, за да подкрепи управляващата партия ХДС в страната. Тя обедини тълпата с песни за ЕС като мирен проект, но също така и ходи по тънко въже: партийните фигури на ХДС по-рано се появиха на противоречиво събитие, подкрепено от твърди националисти, почит към онези, които загинаха по време на режима на усташите, марионетно правителство, симпатизиращо на нацистите, което управляваше Хърватия през Втората световна война. Не сваляй поглед от волана, Ангела!Еманюел МакронФренският президент иска изборите през 2019 г. да бъдат битка за душата на Европа, изпълнени с неговите големи и красиви речи. Но вместо да порази евродракона Марин льо Пен и да препроектира европейския политически пейзаж, той се изправи пред унизително поражение у дома и няма време да активизира евросилите на континента. Макрон е една бъркотия, когато става въпрос за традициите на ЕС в изграждането на политика и институции стъпка по стъпка. Процесът за избор на кандидат за председател на Европейската комисия се нуждае от сериозна реформа, за да може той да даде на избирателите ясни лица и ясен изборен конкурс, чрез който да се разберат всички възможности. Но вместо да подобри този процес, Макрон прекара една година, опитвайки се да го унищожи. На европейците им липсва ентисуазъм по отношение на изборите повече от всякога, с голяма благодарност към един човек, който можеше да промени тази динамика.", "date": "2019.05.24", "title": "\"Политико\": 12 души, които унищожиха евроизборите"}
{"url": "https://news.bg/int-politics/tramp-odobryava-izprashtaneto-na-dopalnitelni-sili-v-persiyskiya-zaliv.html", "text": "Президентът на САЩ Доналд Тръмп дава одобрението си на изпълняващия длъжността министър на отбраната Патрик Шанахан да разположи допълнителни военни ресурси в региона на Персийския залив за възпиране на иранските заплахи, съобщава СиЕнЕн.Новото разполагане включва ракети \"Пейтриът\", разузнавателни самолети и придружаващи ги необходими сили за по-нататъшно възпиране срещу това, което Пентагонът смята за нарастваща иранска заплаха срещу американските войски в региона, според официален представител от президентството и друг американски служител, добре запознат с предложението за разполагане.Шанахан има правомощията да подписва заповеди за развръщане, но за голямо развръщане обикновено се съобщава на президента.В четвъртък ръководителят на американската администрация заяви пред репортери в Белия дом, че не вижда необходимостта от укрепване на американските войски в Близкия изток. В същото време той изрази желание да увеличи броя на военните, ако възникне такава необходимост.Администрацията на Тръмп също обмисля да използва предварително съществуващо правило, което ще й позволи да ускори продажбите на оръжие на Саудитска Арабия, регионалния враг на Техеран, като част от усилията си да се противопостави на Иран, според двама американски служители.Двата хода сигнализират за засилен тласък срещу Техеран, който вероятно ще породи безпокойство в Капитолия, където законодателите поставиха под въпрос оценката на администрацията за заплахата от Иран и изразиха загриженост, че натрупването на военни сили може да доведе до инцидентна конфронтация.", "date": "2019.05.24", "title": "Тръмп одобрява изпращането на допълнителни сили в Персийския залив"}
{"url": "https://news.bg/world/nay-malko-13-raneni-sled-eksploziya-v-lion.html", "text": "Най-малко 13 души са ранени след експлозия в Лион, Франция, включително осемгодишно момиче, съобщи \"Сън\".Смята се, че взривът на търговската улица \"Виктор Юго\" е причинен от \"бомба с шрапнели, с пирони, болтове и винтове\".Експлозията се е случила до магазин Brioche Doree, пише местна медия.Спешна помощ, полиция, пожарникарите и войници са блокирали мястото. Целият квартал е ограден, тъй като разследванията продължават.", "date": "2019.05.24", "title": "Най-малко 13 ранени след експлозия в Лион"}
{"url": "https://news.bg/disasters/makron-v-intervyu-saobshti-za-atentata-v-lion.html", "text": "В интервю френският президент Еманюел Макрон съобщи, че в Лион е станал атентат.\"В Лион имаше нападение, всички знаят (...) На първо време на този етап няма жертви. Има ранени, така че аз отправям своите мисли с ранените и техните семейства\".Това заяви Еманюел Макрон за журналиста и влогър Юго Травер.Най-малко осем души са ранени при експлозия на оживена пешеходна улица в Лион. Районът на инцидента е отцепен от полицията.На място са изпратени сапьори, които да проверят за нови бомби.", "date": "2019.05.24", "title": "Макрон в интервю съобщи за атентата в Лион"}
{"url": "https://news.bg/int-economics/novartis-poluchi-odobrenie-v-sasht-za-gennata-si-terapiya.html", "text": "Акциите на швейцарската фармацевтична компания Novartis International AG поскъпнаха в петък, след като Американската администрация по храните и лекарствата одобри генната терапия на компанията за спинална мускулна атрофия, възлизаща на 2,3 милиона долара.Лечението, наречено Zolgensma, е предназначено да се справи с генетичната причина за спинална мускулна атрофия, рядко невромускулно разстройство, което води до мускулна атрофия.\"Zolgensma е исторически напредък за лечението на спинална мускулна атрофия и забележителна еднократна генна терапия. Нашата цел е да осигурим широк достъп на пациентите до тази трансформационна медицина и да споделим напредъка със системата на здравеопазването\", заяви изпълнителният директор на Novartis - ВАс Нарасиман.Акциите на Novartis поскъпнаха с 4,29% до 88,06 долара за акция след обявяването на новината за полученото одобрение в САЩ.", "date": "2019.05.24", "title": "Novartis получи одобрение в САЩ за генната си терапия"}
{"url": "https://news.bg/politics/rumen-radev-istinskite-dvortsi-na-balgariya-sa-uchilishtata-universitetite-i-akademiite.html", "text": "\"Искрено вярвам, че истинските дворци на България са нейните училища, университети и академии. С техния духовен блясък свети и образът на нашия богат на таланти народ\". С тези думи президентът Румен Радев се обърна към гостите на традиционния прием в Националния исторически музей по случай Деня на българската просвета и култура и на славянската писменост - 24 май. В словото си държавният глава припомни думите, че \"преди кирилската азбука България е била силна, но не и велика, защото е имала дворци, но е нямала училища\".Румен Радев посочи, че родината ни дължи своето богато културно наследство именно на българската просвета и духовност, българския език и азбука, които са вградени здраво в основите на нашата държавност и идентичност. \"Тяхната сила и красота ни съхрани като общност и ни преведе през превратностите и изпитанията на времето\", подчерта президентът.Държавният глава призова да пазим това неоценимо богатство и добави, че само това не е достатъчно, защото светът се движи напред с бързи крачки. \"Да се гордеем и да популяризираме нашето славно минало е дълг, но не по-малко важно е каква култура и духовност, каква наука и образование развиваме днес и какво инвестираме в бъдещето на нашите деца\", обърна се президентът към българските учени, артисти, писатели, художници, поети, музиканти, творци и журналисти.Румен Радев изрази признателността си към българските дейци на образованието, културата, науката и духовността, които поддържат съвестта ни жива, вдъхват ни национално самочувствие и продължават да прославят България по света.Държавният глава отново изрази благодарността си на генералния директор на ЮНЕСКО Одри Азуле, която по негова покана посети България и участва в тържественото отбелязване на Деня на българската просвета и култура и на славянската писменост - 24 май. \"Тя сподели не само уникалния празник на един народ на духа, но изрази своята признателност към нашето богато духовно наследство и остана истински възхитена от таланта на българските деца\", заяви Румен Радев.С музикални изпълнения гостите на приема поздрави хорът на Националното музикално училище \"Любомир Пипков\".", "date": "2019.05.24", "title": "Румен Радев: Истинските дворци на България са училищата, университетите и академиите"}
{"url": "https://news.bg/politics/vmro-zakri-kampaniyata-si-s-initsiativata-da-se-hvanem-na-horoto.html", "text": "ВМРО закри кампанията си в навечерието на 24 май с инициативата \"Да се хванем на хорото\" и певицата Диа.На мащабното събитие в град Елин Пелин присъстваха председателят на ВМРО - БНД Красимир Каракачанов, водачът на листата Ангел Джамбазки, Юлиан Ангелов, Андрей Слабаков, ген. Димитър Шивиков, Карлос Контрера, както и кандидатите от подкрепящите партии СДП и ЗНС.На площада пред читалището се събраха стотици симпатизанти и привърженици на листата войводите, която е под номер 3 в интегралната бюлетина. Пред тях лидерът на ВМРО Красимир Каракачанов изнесе вдъхновяваща реч за родолюбието и българщината, които са ни съхранили като народ повече от 1300 години.\"На последната права сме на една кампания, която трябва да покаже на българина, че има една политическа сила, заедно с нейните приятели - интелектуалци, военни от запаса, земеделци и социалдемократи, които са решили, че повече така не може да продължава. В ЕП има нужда от истински български представители, а не от разни социалисти, демократи, зелени и други подобни джендъри, 31-и 32-и пол. Интересът и защитата на България за нас са над всичко. И неслучайно ние бяхме атакувани отвсякъде, защото изплашихме тези, които искат да направят българския народ безропотна маса. Ние заедно с тези 17 човека от листата зад мен няма да допуснем да объркват децата ни с разни джендър глупости - семейството е от мъж, жена и деца. Ето защо най-накрая, на 26 май, хората ще разберат, че има само една достойна листа - листата на ВМРО\", изтъкна Каракачанов.Водачът на листата Ангел Джамбазки благодари на всички за усилията да покажат какво е подкрепа за истинския национален интерес, какво е истинско родолюбие и патриотизъм и допълни още: \"Ние, българите, сме велика нация с дълбоки и древни корени! Доказали сме, че България е велика и могъща държава. На 24 май отбелязваме паметта на Светите братя Кирил и Методий и на Светите седмочисленици, които дадоха на света българската азбука, писменост, култура и цивилизация. Това е нещо, което трябва да браним, защото това е нашето самосъзнание, нашата самоличност и нашето самочувствие. Това бранихме и в ЕП.\"За пет години с Вас в ЕП ние бранихме достойно българския интерес. За тези пет години не си търсихме политически семейства и похвали, не допуснахме и да се държат с нас като второ качество хора, допълни Джамбазки.В емоционално обръщение към присъстващите ген. Димитър Шивиков се обърна към всички българи: \"България има своите силни войводи и прекрасни девойки и жени. Трябва да сме горди с родината си. Ето защо на 26 май трябва всички да излезем и да отстоим Отечеството си с номер три в бюлетината.\"Думите му бяха подкрепени и от режисьора и общественик Андрей Слабаков, който за пореден път подчерта, че неговото семейство е България и категорично заяви: \"Ние не сме европейци - българи сме. И аз съм горд от това. Депутатите в Европарламента първо са българи, след това европейци. Не трябва да ни смятат за втора ръка, защото ние сме основатели на християнската цивилизация на този континент.\"Вторият в листата на ВМРО Юлиан Ангелов обобщи казаното от всички с думите: \"Ние доказахме, че лозунгът \"България над всичко\" за нас не е празна фраза. За мен, за нас, за хората в листата на ВМРО България винаги е била над всичко, защото ние браним истински Родината си.\"Ангелов отново се обърна към всички българи в неделя да гласуват с номер 3 в бюлетината.Събитието беше открито от Илия Луков с изпълнение на \"Къде си вярна ти любов народна\" и продължи със съвременната интерпретация на български народни песни от поп певицата Диа, с шопските песни на народните певици Лидия Ангелова и Бисера Иванова, с песните на местния църковен хор и завърши с дълго, хубаво българско хоро, поведено от знамето на ВМРО и танцьорите от ТФ \"Мездра\".", "date": "2019.05.24", "title": "ВМРО закри кампанията си с инициативата \"Да се хванем на хорото\""}
{"url": "https://news.bg/world/sasht-izpolzvat-darzhavnata-si-vlast-za-da-nakazvat-biznesi-nedovolstva-kitay.html", "text": "САЩ използват държавната си власт да наказват бизнеса, обяви китайското правителство, цитирано от световни агенции.Министерството на търговия на Китай категорично се обяви срещу използваната от САЩ държавна власт за наказване на компании. Ведомството пояснява, че Пекин също така не подкрепя износа на ограничителни мерки от страна на Вашингтон, като се надява, че САЩ ще прекратят ескалирането на продължаващия търговски конфликт.По-рано Министерството на външните работи на азиатската държава поиска от САЩ да представи доказателства, след като Вашингтон обяви, че  на Съединените щати. Китай също подчерта, че политиките на Вашингтон идват с \"всякакъв вид слухове\", след като в четвъртък държавният секретар на САЩ Майк Помпео заяви, че китайските технологични компании са свързани с управляващата комунистическа партия.Преди дни САЩ. Редица компании решиха да прекъснат отношенията си с китайския технологичен гигант. Клонът на \"Амазон\" в Япония е последният, който прекрати продажбата на устройства на Huawei в онлайн магазина си, след като големи мобилни оператори в Япония и Великобритания спряха поръчките на Huawei.", "date": "2019.05.24", "title": "САЩ използват държавната си власт, за да наказват бизнеси, недоволства Китай"}
{"url": "https://news.bg/society/rumen-radev-za-24-may-balgarskiyat-ezik-nasheto-spasenie-pismenostta-ni-nash-shtit.html", "text": "Днес България отбелязва Деня на българската просвета и култура и славянската писменост и се прекланя пред делото на светите апостоли Кирил и Методий. Балони в цветовете на трибагреника понесоха в полет буквите от българската азбука, а химнът \"Върви, народе възродени\" прозвуча във вдъхновяващо изпълнение на хора на Националното музикално училище.С вдъхновение нашите предци отредиха най-значимото място в нашия календар за празник на словото. В нашия български език народът ни е откривал своето спасение, българската писменост се е превърнала в наш щит. Това каза на тържественото честване пред Народната библиотека \"Св. Св. Кирил и Методий\" президентът Румен Радев.С днешната все по-напредваща глобализация всяка година угасват езици, а с тях изчезват култури. С всяка отнета дума си отива част от паметта на човешката цивилизация по думите на Радев.\"Нашата българска кирилица свързва милиони хора от различни държави и е нашият най-ценен дар към световното и културно наследство\", изтъкна държавният глава.Президентът благодари на генералния секретар на ЮНЕСКО Одри Азуле, че е приела поканата да сподели празника на българската писменост. Тази визита той приема като признание за приноса на България към световното културно богатство. Радев изрази признателност към всички онези, приели просветата, науката и прогреса за своя пътеводна светлина.От своя страна генералният директор на ЮНЕСКО обяви, че химнът на празника ни звучи по изключителен начин и отразява характерните ценности на българите - знанието, науката и просветата. Тези ценности са коз за бъдещото развитие на страната според Азуле.\"Малко народи имат привилегията да честват празник като днешния и стоят в основата на писменост. Днес повече от всякога се нуждаем от учителите, заради вас вярваме в светлите ни бъднини\", посочи министърът на образованието и науката Красимир Вълчев.Невежеството ражда заблуди и страх, а това поражда напрежение според столичния кмет Йорданка Фандъкова. Празникът на думите е и празник на смисъла, каза още тя.Белоградчишкият епископ Поликарп отслужи тържествен водосвет пред паметника на Светите братя Кирил и Методий. \"Да вземем една малка частица от днешния ден и да я приложим в дните си - това са трите добродетели вярата, надеждата и любовта\", призова епископ Поликарп.Нека бъдем достойни наследници и да предадем делото на Кирил и Методий и на идните поколения, за да бъде България водеща в културното и просветното дело, настоя още той в словото си.На тържественото честване на празника присъстваха Негово светейшество патриарх Неофит, вицепрезидентът Илияна Йотова, генералният директор по образованието на ЮНЕСКО Одри Азуле, която пристигна у нас по покана на президента Румен Радев, представители на правителството и Столична община, посланици, представители на Българска академия на науките, Софийски университет \"Св. Климент Охридски\", както и от Националната художествена академия и стотици ученици, учители и студенти.", "date": "2019.05.24", "title": "Румен Радев за 24 май: Българският език - нашето спасение, писмеността ни - наш щит"}
{"url": "https://news.bg/world/tereza-mey-podade-ostavka-otteglya-se-na-7-yuni.html", "text": "Премиерът на Великобритания Тереза Мей обяви, че подава оставка на 7 юни, пише \"Гардиън\".По време на изключително емоционално обръщение към нацията пред \"Даунинг стрийт\" 10, завършило със сълзи, Мей съобщи дългоочакваната новина, че подава оставка като лидер на Консервативната партия. Тя се оттегля на 7 юни, петък. Процесът по избор на нов лидер ще започне на следващата седмица.Тя отбеляза, че се е борила да направи Великобритания страна, която работи за мнозинството, а не за малцина, а също така да изведе държавата от ЕС. Мей допълни, че е направила най-доброто, за да изпълни волята на британския народ за Брекзит.\"Направих всичко по силите си да убедя депутатите да подкрепят това споразумение...за съжаление не успях да го направя\", изрази тя разочарованието си. Мей поясни, че винаги ще има източник на голямо съжаление, че не е успяла да изведе страната от Общността. Тя знае, че Консервативната партия ще продължи да служи на хората за много години напред. Според нея важността на поста премиер е да се бори с \"изгарящата несправедливост\" - фраза, която използва в началото на управлението си.Според нея консенсус за Брекзит може да бъде постигнат само ако всички страни са готови на компромис.Мей обяви, че е било чест да бъде \"втората жена премиер, но със сигурност не и последната\". Премиерът отбеляза още, че е било чест да има тази възможност да служи на страната, която обича.Тереза Мей ще продължи да бъде премиер до избора на нов лидер.\"Не напускам с лоши чувства\", увери тя в края на изявлението и се оттегли разплакана.Медии коментират, че това е тъжен и горчив край на управлението на втората жена премиер на Великобритания след Маргарет Тачър.Оттеглянето й на 7 юни означава, че тя ще бъде премиер по време на държавната визита на президента на САЩ Доналд Тръмп във Великобритания. Тереза Мей се опита три пъти да прокара споразумението с ЕС за Брекзит, но и трите пъти беше отхвърлено от британския парламент, което отслаби Консервативната партия и увеличи призивите за оставка на премиера. През последните дни се увеличиха спекулациите за оставката на Мей. На  на Мей. На  изменената сделка. На 15 януари 432 британски депутати срещу 202 гласуваха Мандатът на Тереза Мей е един от най-късите в историята на Великобритания. Тя управлява 2 г. и 315 дни.", "date": "2019.05.24", "title": "Тереза Мей подаде оставка, оттегля се на 7 юни"}
{"url": "https://news.bg/crime/dezhurni-prokurori-priemat-signali-za-evroizborite-ot-dnes-do-nedelya.html", "text": "Дежурни звена от прокурори и служители ще работят на 24, 25 и 26 май във всички районни и окръжни прокуратури, в Софийска градска прокуратура и в Специализираната прокуратура.Сигнали за престъпления във връзка с произвеждането на избори за членове на Европейския парламент от Република България могат да се подават до дежурния прокурор в съответната прокуратура.Дейността на дежурните звена е в изпълнение на Указанията за организацията на работа и осъществяване на контрол за законосъобразност на прокуратурата при провеждане на избори и референдуми, утвърдени със заповед на главния прокурор на Република България Сотир Цацаров.Във Върховна касационна прокуратура също работи дежурно звено на 24, 25 и 26 май.Телефоните и електронните адреси за подаване на сигнали за престъпления при провеждане на изборите за членове на Европейския парламента, можете да намерите - .", "date": "2019.05.24", "title": "Дежурни прокурори приемат сигнали за евроизборите от днес до неделя"}
{"url": "https://news.bg/crime/v-plovdiv-razkriha-ubiystvo-na-52-godishna-zhena-izvarsheno-predi-blizo-10-godini.html", "text": "В Пловдив разкриха убийство от преди близо 10 години, с прякото съдействие на служители от ГДНП и Института по психология в МВР.На 30 септември 2009 г. във Второ РУ в Пловдив е образувано досъдебно производство срещу неизвестен извършител във връзка с грабеж на 52-годишна жителка на града.Според сигнала, при кражбата на дамската й чанта, срещу потърпевшата е приложена физическа сила и тя е прободена с нож в тялото.След получената средна телесна повреда няколко дни по-късно жената починала в болница.В края на 2018 година съвместната работа дава положителен резултат и 32-годишният извършител на грабежа е установен.Проведеното с него полифизиографско изследване в Института по психология на МВР доказва, че той е прекият автор на престъплението.На 22 май тази година, с постановление на Окръжната прокуратура, мъжът е привлечен като обвиняем, взета му е мярка за неотклонение \"задържане под стража\" за срок до 72 часа. Работата на разследващите по цялостното документиране на случая и изясняване на всички факти и обстоятелства продължава.", "date": "2019.05.24", "title": "В Пловдив разкриха убийство на 52-годишна жена, извършено преди близо 10 години"}
{"url": "https://news.bg/politics/sotsialni-platformi-i-golemi-kompanii-prizovavat-evropeytsite-da-glasuvat.html", "text": "Социални медии и интернет платформи, използвани от милиони европейци, ще напомнят на своите потребители да гласуват на европейските избори, съобщава представителството на Европейския парламент.Facebook, Google, Twitter и Snapchat са сред платформите, които предлагат допълнителни услуги, за да припомнят на европейците да гласуват и да гарантират, че изборите не са компрометирани онлайн.Google предлага специални функции за кандидатите за евродепутати и напомня на хората да гласуват.Facebook напомня на потребителите си за изборите в навечерието им, а в самия изборен ден предлага бутон \"Аз гласувах\". Платформата също така увеличи усилията си в борбата с фалшивите новини.Instagram предоставя специални стикери, които водят към сайта на Европейския парламент за изборите.Потребителите на Snapchat от цяла Европа, които са на възраст, на която имат право да гласуват, ще получат видео послание от Team Europe, което им напомня да гласуват.Twitter предоставя специални емотикони към хаштаговете #EUelections2019 и#thistimeimvoting на различни езици.Компании от цяла Европа също се включиха в призивите към европейците да гласуват на изборите за Европейски парламент от 23 до 26 май.Компанията Lime, която предлага електрически скутери и велосипеди под наем за споделено придвижване на кратки разстояния, ще предложи безплатно придвижване с нейните скутери за избирателите в Австрия, Белгия, Дания, Франция, Германия, Гърция, Полша, Португалия, Испания и Швеция.В подкрепа на Европа и европейския дух DHL осветиха в синьо сградата на централата си в Бон, Германия.Германският футболен гранд Байерн (Мюнхен) освети своя стадион Allianz Arena с цветовете на европейското знаме.В подкрепа на по-високата избирателна активност на европейските избори Луфтханзаизписа призива \"Кажете да на Европа\" на един от своите самолети, извършващ полети между различни европейски държави.Повече от 426 милиона граждани в ЕС имат право на глас между 23 и 26 май.", "date": "2019.05.24", "title": "Социални платформи и големи компании призовават европейците да гласуват"}
{"url": "https://news.bg/energy/malki-vei-proizvoditeli-obvinyavat-darzhavata-che-oblagodetelstva-nay-golemiya-vetropark-u-nas.html", "text": "Министерството на енергетиката и Комисията за енергийно и водно регулиране (КЕВР) облагодетелстват ветропарк ВтЕЦ \"Свети Никола\" с 50 милиона евро на година. Това твърдят близо 300 малки производители на електроенергия от възобновяеми енергийни източници (ВЕИ). Те уточняват, че най-големият ветропарк у нас ВтЕЦ \"Свети Никола\", който се намира край село Българево в Североизточна България, е построен с помощта на схема за подпомагане - финансов инструмент от Европейската банка за възстановяване и развитие (ЕБВР), и е въведен в експоатация през 2010 г.Схемата за подпомагане е получена преди влизане в сила на Закона за енергията от възобновяеми източници (ЗЕВИ), което според малките производители означава, че НЕК следва да прилага Закона за енергетиката, който се прилага към малките семейни ВЕИ-та, а КЕВР да ги контролират.Уточнява се, че инсталираната мощност на ветропарка край Българево е 156 MW - тоест 7 пъти по-голям от цялата мощност на всичките 274 фирми, неправомерно засегнати от новата разпоредба в Закона за енергетиката.По информация от електронната платформа на Агенцията за устойчиво енергийно развитие (АУЕР) ветропаркът е собственост на \"Ей И Ес Гео Енерджи\" ООД, ЕИК 175155987.От подаваната месечна информация в АУЕР било видно, че собственикът на ВтЕЦ \"Свети Никола\" е пропуснал да декларира схемата за подпомагане, която е ползвал за изграждането на обекта.По изчисления на протестиращия щаб на малките ВЕИ производители, ако от ВтЕЦ \"Свети Никола\" се изземат годишно толкова средства на мегават, колкото годишно неправомерно се изземват от незаконно засегнатите малки 273 ВЕИ фирми, то икономията за българската енергетика ще възлизат в порядъка на над 50 милиона евро на година.Протестният щаб счита, че Министерство на енергетиката и КЕВР прилагат чадър над големите централи с подпомогнати инвестиции чрез схеми за подпомагане.\"Парите по тези схеми идват главно от механизми, ЕБВР, ЕИБ и други финансови инструменти, които не разкриват бенефициентите си поради \"банкова тайна\". Пълният списък обаче е наличен в Министерство на енергетиката, които са администратори на схемите за подпомагане според ЗЕВИ. Вместо да го изпрати за прилагане до НЕК ЕАД, КЕВР и ЕРП дружествата, министър Петкова упорито го крие, тъй като в този списък попадат част от най-големите олигарси-производители на възобновяема енергия у нас - крупни чуждестранни инвеститори, или български фирми близки до властта\", посочват от протестиращия щаб.Напомнят, че според доклад на Министерството на енергетиката, само до края на 2009 г. по една от схемите за подпомагане са финансирани над 80 големи ВЕИ централи, за които вече 4 години параграфа не се прилага.\"За съжаление, държавата в лицето на МЕ упорито отказва да отговори кои са те, тъй като това би засегнало прекалено много лични финансови интереси\", подчертават малките ВЕИ фирми.Те напомнят, че чуждестранните инвеститори са защитени и от международни договори, относно взаимно насърчаване и взаимна защита на инвестициите. \"Министерството на енергетиката и НЕК нямат воля да приложат към тях съшития с бели конци закон, тъй като те разполагат с необходимите финансови средства да водят продължителни дела в своя защита, за разлика от засегнатите малки български фирми\", смятат протестиращите.Според тях големият въпрос е защо държавата допуска чуждестранните инвеститори да са поставени в по-благоприятно положение отколкото българският бизнес.\"Умишленото неприлагане на закона от страна на Министерството на енергетиката и КЕВР, води до по-високи цени за бита и промишлеността, които за съжаление се плащат не от премиера Борисов, министър Петкова и Иван Иванов от КЕВР, а от целокупния български народ\", изтъкват още малките ВЕИ производители.Те обещават, че утре ще осветлят доказателства, че Министерството на енергетиката е излъгало Европейската комисия в нотификацията за схемите за подпомагане, като е прикрило обстоятелството, че конкретни фирми получават преференциална цена.", "date": "2019.05.24", "title": "Малки ВЕИ производители обвиняват държавата, че облагодетелства най-големия ветропарк у нас"}
{"url": "https://news.bg/world/pretendentite-za-posta-na-mey.html", "text": "Премиерът на Великобритания . По този повод \"Гардиън\" представя претендентите за поста на Мей:Борис ДжонсънЕдин от най-популярните политици в Консервативната партия. Бившият външен министър е фаворит за поста министър-председател на Великобритания. Социологически проучвания за вестник \"Таймс\" показват, че Борис Джонсън е първият избор с 39%, а далеч зад него е Доминик Рааб с 13%. В последно време Джонсън е относително тих, освен редовната му колонка във вестник \"Дейли телеграф\", но това вероятно е целенасочено.Доминик РаабБившият министър за Брекзит е основният съперник на Борис Джонсън за поста лидер на Консервативната партия и премиер на Великобритания. Той е част от ядрото на торите.Джереми ХънтВъншният министър на Великобритания Джереми Хънт е поставян на трета позиция за лидерския пост на Консервативната партия.Майкъл ГоувМинистърът по околната среда не е направил нещо специално, за да се свлече в списъка, но вероятно не е направил много, за да затвърди позицията си на върха на Консервативната партия. Твърд поддръжник на Брекзит, но остана лоялен на правителството на Мей докрай.Андреа ЛедсъмБившият лидер на Камарата на общините се оттегли от битката за лидерската позиция през 2016 г., за да отстъпи място на Мей. Сега тя възнамерява да влезе в надпреварата, но е разглеждана като аутсайдер.Останалите, които се споменават са: вътрешният министър Саджид Джавид; здравният министър Мат Хенкок; военният министър Пени Мордон; министърът по въпросите на международното развитие Рори Стюарт; бившият министър на труда и пенсиите на Великобритания Естер Маквей; Лиз Тръс - главен секретар на финансовото министерство; министърът на труда Амбър Ръд и Джеймс Броукъншир.", "date": "2019.05.24", "title": "Претендентите за поста на Мей"}
{"url": "https://news.bg/politics/dzhambazki-i-v-sledvashtiya-ep-shte-sam-protiv-pregovori-za-chlenstvo-na-turtsiya.html", "text": "Още преди да стана български предеставител в Европейския парламент, ние от ВМРО-БНД организирахме редица прояви, за да покажем, че Турция няма място в Европа. Успяхме да съберем 330 000 подписа от български граждани, които не желаят югоизточната ни съседка да бъде равноправен член в европейското семейство. След като станах представител в Европейския парламент, още в началото на мандата не спирах да защитавам тезата, че Турция не е европейска държава и представлява заплаха за Европа. За съжаление, в Турция ислямизацията на този етап надделява над заветите на Кемал Аттатюрк за светската република. Това е конкретна и осезаема заплаха за региона. Смятам, че препоръката на Европейския парламент за прекратяването на преговорите с Турция е победа, която макар и постигната в края на мандата, е в полза на Европа и страната ни.Разбира се, че не. На първо място, аз съм български представител в ЕС и ще защитавам интересите на Родината, както и нейната национална сигурност. Ислямът, привнесен от Турция в циганските гета и по Родопите завърши с присъди, едната ефективна. Беше ясно, че Турция, чрез ДПС и ДОСТ помагат на нашата съседка да контролира част от страната ни, но ние от ВМРО-БНД успяхме да следим тези процеси и браним България със всички сили и средства. За това има ясни и конкретни доказателства. Беше ясно, че проектът ДОСТ е проект на турските тайни служби и аз писах сигнали на нашите служби за това на тази партия да бъде отказана регистрация. За съжаление, това стана и с моите съратници чувстваме за наш дълг да отидем и да блокираме българо-турската граница, за да не успее Турция да прехвърли хора и средства и една такава протурска партия да получи мандат в Българския парламент. Ние от ВМРО-БНД сме тези, които бяхме твърде против това външният министър на Турция да се бърка във вътрешните работи на страната ни, като след едно изказване заяви, че лично Турция е оказала натиск за Закона за вероизповеданията в България. Ето защо, отидохме пред турското посолство в София и поискахме обяснение за тази наглост.Ще дам и няколко още по-пресни примера. В разгара на кампанията за евроизбори, Ердоган отново си позволи да дава заявки за възобновяване на преговорите за членство. Направи го нагло. Ден след това, посланикът на Р Турция в България направи изказване, че в българските училища трябва да се изучава турски език. А малко след това председателят на ДПС Карадайъ обеща да бъдат раздавани учебници по турски език в \"техните училища\". Това е провокация. България не е турски вилает и ние от ВМРО няма да допуснем подобни позорни предложения да бъдат допускани до каквото и да е публично обсъждане. Като външна граница на ЕС, ние сме длъжни да противостоим до край на всякаква външна намеса, както на българския политически живот, така и по отношение на политиката на ЕС.Категоричен съм, че е опасна. Нека не забравяме, че по време на българското председателство на Съвета на ЕС, един от приоритетите на страната ни беше темата Западни Балкани. Макар и някои от страните на Балканския полуостров все още да не са членове на ЕС, това не означава, че те не са в Европа. Инвестициите, а заедно с това турският интерес и радикалният ислям в Западните Балкани застрашават европейското бъдеще на региона. Интересен е фактът, че според Ердоган \"Турция е Босна и Босна е Турция, завещана от дедите му.\" Нека не забравяме също така и идеологията на Стратегическата дълбочина и неоосманизма, завещан като програма от Чавушоглу на съвременна Турция, а именно възстановяване териториите на Османската империя. Чрез различни мюсюлмански фондации от Балканските държави бяха набрани бойци в Ислямска държава, които понастоящем са се върнали именно през Турция по родните места. Това са конкретни примери за турскката заплаха. Те не се ограничават до Балканите обаче. Нека не забравяме и кампанията за референдума, даващ повече власт на президента, която диктаторът Ердоган проведе в Западна Европа, сред турските общности там. Нека не забравяме, че с подкрепата на турската държава беше изградена най-голямата джамия в Холандия.ЕС трябва да разбере, че ние сме външна граница за Съюза. Ердоган достатъчно дълго извиваше ръцете на Европа, заплашвайки, че ще пусне талази с нелегални мигранти през границата. Не трябва да се поддаваме на шантаж. Решението е просто. Разполагане на силна армия около оградата на българо-турската граница и недопускане на нелегални имигранти по пътя към Европа. Ние сме доказали, че знаем как се бранят граници, и фактът, че мигрантският поток не минава през България от години, е доказателство. Трябва да се спрат и средствата от ЕС за Турция. Препоръката за прекратяването на преговорите за членство на Турция в ЕС е факт и аз ще продължавам да защитавам именно тази теза по въпроса.", "date": "2019.05.24", "title": "Джамбазки: И в следващия ЕП ще съм против преговори за членство на Турция"}
{"url": "https://news.bg/tourism/angelkova-shte-populyarizira-kulturata-i-istoriyata-na-topolovgrad.html", "text": "\"Очертах нови възможности, с които да популяризираме древната култура и история в района на община Тополовград\", обяви министърът на туризма Николина Ангелкова за 24 май в Тополовград и допълни, че ще се привличат повече български и чуждестранни посетители. Районът има многовековна история от времето на траките, и паметници на културата, които заслужават да бъдат показвани, допълва тя. По думите й, в Регистъра на фестивалите и събитията на министерството, ще бъде включен фестивалът на любителските комедийни театри \"Велко Кънев\". По този начин, министерството ще представя инициативите и ще подпомага усилията за привличане както на повече българи, така и на чуждестранни туристи в района.Ангелкова поздрави гостите и жителите на града и обясни, че е важно всички да помним и уважаваме учителите си, след което министърът е удостоена от кмета Божин Божинов със званието \"Почетен гражданин на град Тополовград\".", "date": "2019.05.24", "title": "Ангелкова ще популяризира културата и историята на Тополовград"}
{"url": "https://news.bg/world/orban-nareche-manfred-veber-slab-lider.html", "text": "Унгарският премиер Виктор Орбан нарече Манфред Вебер \"слаб лидер\". Той направи коментара няколко седмици, след като оттегли подкрепата си за кандидата на Германия и на Европейската народна партия за председател на Европейската комисия, информира \"Политико\".\"Ако искате да сте лидер, трябва да се борите за убежденията си\", обяви Орбан в интервю за \"Билд\". \"Що се отнася какво виждам, Манфред Вебер е свестен човек, но не е готов да се бори за ценностите си\", смята унгарският лидер.Премиерът на Унгария, който е част от Европейската народна партия, отбеляза, че само външно могат да се различат Вебер и кандидатът на социалистите за председател на Европейската комисия Франс Тимерманс. Според него Вебер \"вече не е консервативен политик\".По-рано този месец Орбан оттегли подкрепата си за Вебер, като разкритикува Германия, която е обещала да не поема управлението на Комисията, ако успеха му зависи от подкрепата на управляващата партия на Унгария ФИДЕС.Това изявление е \"такава обида към унгарския народ, към унгарските избиратели, че Вебер е нетърпим като кандидат\", оплака се Орбан пред \"Билд\". Той все още се разглежда като член на ЕНП, макар че Орбан коментира и германския канцлер Ангела Меркел, която обяви, че до края на 2021 г. се оттегля от политиката.\"Ангела Меркел все още не е напуснала, но вече липсва\", каза той и добави, че не може да повярва, че тя се оттегля, \"докато не види с очите си\".\"Като цяло ние тук говорим за най-големия боец в Европа, който засенчи толкова много хора през последните години. Всеки, който я подценява, греши. Откакто обяви, че ще се оттегли, Европа изобщо не е ръководена. Европа се нуждае от силен германски канцлер с ясни и категорични идеи. Това е истината, харесва ли ни или не\", смята той.", "date": "2019.05.24", "title": "Орбан нарече Манфред Вебер \"слаб лидер\""}
{"url": "https://news.bg/world/na-ostrova-poiskaha-predsrochni-izbori-sled-ostavkata-na-mey.html", "text": "Лидерът на Лейбъристката партия на Великобритания Джереми Корбин приветства решението на премиера Тереза Мей да се оттегли от властта. Корбин коментира, че тя най-накрая е приела, че не може да управлява страната и разделената и разпадащата й се партия, информират медии.Той призова следващия лидер на Консервативната партия да свика предсрочни избори и да \"остави народа сам да реши бъдещето на страната\".Консервативната партия напълно провали страната за Брекзит и не е способна да подобри живота на хората или да се справи с най-належащите въпроси, подчерта Корбин и поясни, че \"последното нещо, от което страната се нуждае\", е седмици на \"борба\" между торите, което може да доведе до липса на премиер.Първият министър на Шотландия Никола Стърджън също призова за организиране на предсрочни избори и втори референдум за членството на Великобритания в ЕС. Тя смята, че оставката на Мей \"няма да разреши бъркотията около Брекзит, която торите създадоха\". Стърджън благодари на Мей за работата й въпреки \"дълбоките разногласия\".Бившият външен министър Борис Джонсън призова за обединение на страната и напускане на ЕС.Евроскептикът Найджъл Фараж написа в \"Туитър\", че е трудно да не се съчувства на Мей, но политически погрешно е разтълкувала настроението на страната и Консервативната партия.\"Двама лидери на торите си отидоха, чиито инстинкти бяха про-ЕС. Партията трябва да научи урока си или умира\", предупреди той.Лидерът на Демократичната юнионистка партия Арлин Фостър благодари на Мей за готовността й да признае нуждите на Северна Ирландия.Председателят на Либералните демократи Винс Кейбъл коментира, че твърде често Мей е правила компромиси с евроскептиците в Консервативната партия за сметка на страната.\"Премиерът е прав да признае, че администрацията й достигна края на пътя си. Тъжно е, че нейните компромиси през последните три години твърде често бяха с крайнодясното крило на нейната партия вместо да обедини страната\", написа политикът в \"Туитър\".", "date": "2019.05.24", "title": "На Острова поискаха предсрочни избори след оставката на Мей"}
{"url": "https://news.bg/crime/shefat-na-rayonno-upravlenie-aets-kozloduy-e-noviyat-direktor-na-mvr-montana.html", "text": "Пламен Томов е временно преназначен на длъжността директор на Областна дирекция на МВР- Монтана, със заповед на вътрешния министър, съобщава БНР - Радио Видин. Преди това, той е бил началник на Районно управление АЕЦ - Козлодуй при Областна дирекция на МВР - Враца.Рокадата е след като досегашният директор, старши комисар Ивайло Антонов се оттегли по собствено желание.Вчера стана ясно, че шефът на полицията в Монтана е подал оставка след , по информация от партията.В сряда,  през последните седмици.\"Държа, тъй като още от самото начало сме създали необходимата организация със съответните нормативни документи\", заяви по -рано вътрешният министър Младен Маринов по повод обвинението на БСП.", "date": "2019.05.24", "title": "Шефът на Районно управление АЕЦ-Козлодуй е новият директор на МВР-Монтана"}
{"url": "https://news.bg/disasters/sedmina-zaginali-na-everest-zaradi-zadrastvane-ot-hora-kray-varha.html", "text": "Още трима алпинисти са загинали на връх Еверест, с което броят на жертвите достига седем души за седмица - повече от общия брой жертви за цялата минала година, информират световните осведомителни агенции.Тримата са загинали от изтощение, докато са слизали от върха вчера.Това става на фона на задръстванията в близост до върха, след като рекорден брой хора са предприели изкачването въпреки призивите за ограничаване на броя на разрешителните за катерене.Непал е издал 381 разрешителни, като всяко от тях струва 11 000 долара за пролетния алпинистки сезон на най-високия връх в света.Уточнява се, че двама катерачи от Индия - 52-годишният Калпана Дас и 27-годишният Нихал Багуан - са загинали, докато са се връщали от върха вчера.Местен организатор на изкачвания е заявил за \"Франс прес\", че Багуан е бил \"блокиран в трафика в продължение на повече от 12 часа и е бил изтощен\".65-годишен австрийски катерач е загинал от северната страна на върха - откъм Тибет.Индиец и американец са загубили живота си в планината в сряда, докато ирландският професор Сиймус Лоулес се смята за мъртъв, след като е паднал на 16 май.Известно е, че петима души са загинали на Еверест и един на Лхотце през пролетния благоприятен сезон за изкачване през миналата година.Броят на хората, които са се изкачили на Еверест през 2019 г., може да надхвърли миналогодишния рекорд от 807 души, достигнали до върха.Нарастващият брой хора, които се качват - и умират - на Еверест, доведе до призиви за ограничаване на разрешителните.Бен Фогъл, авантюрист и телевизионен водещ, който се е изкачил на върха през миналата година, призова за \"лотария по подобие на тази за Лондонския маратон за разрешителни за изкачване\" в публикация в \"Туитър\".", "date": "2019.05.24", "title": "Седмина загинали на Еверест заради задръстване от хора край върха"}
{"url": "https://news.bg/world/do-sredata-na-yuli-shte-e-izvesten-noviyat-premier-na-velikobritaniya.html", "text": "Новият премиер на Великобритания ще бъде избран до средата на юли, обявиха от Комитет 1922, който представлява депутатите от Консервативната партия, пише \"Гардиън\".Номинирането на кандидати ще продължи до края на първата седмица на юни, а след това ще започнат гласуванията.Очакваме процесът да завърши до края на юни и да имаме нов премиер до средата на юли, отбелязват от Комитет 1922 г.Междувременно се спекулира, че председателят на Комитет 1922 г. Греъм Брейди може да се кандидатира за лидер на Консервативната партия.Бизнес лидерите на Острова изразиха опасенията си, че избирането на нов лидер на торите ще удължи несигурността и ще окаже влияние върху инвеститорските решения.Международната рейтингова агенция \"Мудис\" предупреждава, че след  рискът от \"твърд\" Брекзит е още по-голям.Президентът на Франция Еманюел Макрон поиска разяснение от Лондон за Брекзит, а Испания смята, че е невъзможно да се предотврати Брекзит без сделка.", "date": "2019.05.24", "title": "До средата на юли ще е известен новият премиер на Великобритания "}
{"url": "https://news.bg/world/sadyat-boris-dzhonsan-lagal-za-tsenata-na-chlenstvoto-v-es.html", "text": "Бившият британски външен министър Борис Джонсън може да бъде съден заради лъжи.Бизнесмен заведе дело. Той е казал, че страната плаща по 350 милиона паунда седмично на Брюксел. Според адвокатк, тази сума не е вярна и Джонсън е знаел добре това, но я е повторил публично няколко пъти.Тези думи са били изречени от него в кампанията преди референдума за Брекзит през 2016 година, когато бе кмер на Лондон.Както е известно, Джонсън е сред известнте поддръжници на Брекзит.Припомняме, че през май Джонсън обяви, че планира да се бори за пост в Консервативната партия.Джонсън e водещият кандидат да смени премиера Тереза Мей като лидер на торите.Мей обеща да се оттегли, ако сделката й за Брекзит бъде прокарана в парламента, но медии съобщават, че тя може да се изправи пред вот на доверие, ако не подаде оставка преди лятото, без значение от резултата в парламента.", "date": "2019.05.24", "title": "Съдят Борис Джонсън, лъгал за цената на членството в ЕС"}
{"url": "https://news.bg/world/desetki-ubiti-ot-bandi-v-nigeriya.html", "text": "Най-малко 20 души са били убити от въоръжени банди в Нигерия.Това е станало в северния рамирен щат Катсина, намиращ се в близост до границата с Нигер, съобщиха световните информационни агенции.Полицията арестува 70 заподозрени по случая.Припомня се поредицата нападения и отвличания на джихадистки групировки като \"Боко Харам\" в страната, които продължават и днес.Те убиха 30 000 души и изселиха 2 млн. други от домовете им.", "date": "2019.05.24", "title": "Десетки убити от банди в Нигерия "}
{"url": "https://news.bg/crime/razpitvat-sina-na-stoyan-zaykov-proveryavat-versiyata-che-e-izbyagal-v-gartsiya.html", "text": "Стивън, синът на издирвания от полицията за двойното убийство в Костенец Стоян Зайков, е сред основните свидетели, на чийто показания разчитат разследващи, предаде \"24 часа\".Двамата са поддържали връзка, често са пътували заедно и правили преходи в Рила.Работи се обаче и по версия, че Зайков е успял да избяга в Гърция след убийството на братовчед си Валентин Петров, който бе намерен мъртъв в дома си на 14 май. Заради липсата на взлом се предполага, че укривал братовчед си. Зайков може и да го е подкупил, тъй като ден преди разстрела на Милена изтеглил спестяванията си - 28 хил. лв.Припомняме, на 10 май 38-годишната Милена Шишкова беше до дома си. До момента предположенията на полицията са, че убиецът е бившият й партньор Стоян Зайков.Въпреки засилените мерки за сигурност дни по-късно беше извършено и второ убийство.По-късно беше намерено оръжие от едно от двете убийства. - ловна пушка.В петък, 17 май, по време на парламентарния контрол вътрешния министър Младен Маринов заяви в кулоарите на парламента, че хора, евентуално От Костенец главният секретар поясни, че Главният секретар Ивайло Иванов Стоян Зайков , откъдето бе получен сигнал, че е забелязан. Търсенето и там остана без успех.", "date": "2019.05.24", "title": "Разпитват сина на Стоян Зайков, проверяват версията, че е избягал в Гърция "}
{"url": "https://news.bg/world/samaras-merkel-iskashe-gartsiya-da-napusne-evrozonata.html", "text": "Германският канцлер Ангела Меркел искаше Гърция да напусне еврозоната. Това заяви бившият гръцки премиер Андонис Самарас (\"Нова демокрация\"), цитиран от \"Спутник\".Той направи съобщението в интервю за \"Скай\".Това се е случило през 2012 година, докато страната се бореше с последствията от икономическата криза и понасяше строгите икономии, налагани от кредиторите, за да получи Атина спасителните заеми.Самарас е убеден, че страната му е изпълнила коректно всички условия, за да получи заема.Тя е отправила по време на управлението му предложение за временен \"Грекзит\" или напускане на ЕС, но той не се е съгласил.Меркел добавила, че има план Б, който да помогне на Атина в този случай.В никакъв случай няма да оттегля Гърция от еврото, да забравим този разговор, е заявил той.Според него, ако това предложение не бе запазено в тайна, би причинило сътресения на пазарите.", "date": "2019.05.24", "title": "Самарас: Меркел искаше Гърция да напусне еврозоната "}
{"url": "https://news.bg/world/14-zaginali-pri-vazdushni-udari-v-afganistan.html", "text": "Най-малко 14 цивилни са загинали при въздушни удари в Афганистан. Те са жени и деца.Броят на загиналите продължава да нараства.Ударите са били извършени между 20 и 22 май в провинциите Хелманд и Кунар.Не е ясно кой ги е извършил, но се припомня, че най-често са дело на САЩ. От Мисията на ООН съобщиха за трагедията в социалните мрежи и призоваха държавите да се придържат към международното право и задълженията си.Припомняме, че на Мисията на ООН за подпомагане в Афганистан (UNAMA), взривни устройства са убили 53 цивилни и оставили 269 души ранени през първите три месеца на тази година, което е с 21% повече в сравнение със същия период на миналата година.Цифрите не включват жертви от самоубийствени атентати.Талибаните, които бяха премахнати от властта от ръководените от САЩ сили през 2001 г., водеха кървав бунт срещу подкрепяното от западната държава правителство.Проправителствените сили се борят за борба с въоръжената група, която управлява почти половината от разкъсваната от войната страна.Цивилните неведнъж са били замесени в сблъсъците, като статистическите данни на ООН показват повече от 32 000 убити и 60 000 ранени през последните 10 години.", "date": "2019.05.24", "title": "14 загинали при въздушни удари в Афганистан "}
{"url": "https://news.bg/politics/prognozite-za-evroizborite-na-26-may.html", "text": "Само след два дни ще гласуваме, за да изпратим своите представители в Европейския парламент, които ще защитават нашите интереси в голямото европейско семейство в следващите пет години. News.bg направи обзор на проучванията на социологическите агенции за вота на 26 май.Различните агенции представят данните си по различен начин, затова от проучванията изваждаме само данните за партиите, които към 26 май имат шанс да изпратят евродепутат. Повече можете . В началото на годината, много преди започването на предизборната кампания: Какви резултати прогнозират агенциите и какъв процент от българите възнамеряват до отидат до урните на 26 май? 2019 годинаКъм 15 януари агенцията предвижда, че 4 политически партии биха вкарали евродепутат при избирателна активност около 52%.*Към 26 май \"Обединените патриоти\" се явяват поотделно. 2019 година30% от българите не възнамеряват да гласуват на евровота. 35% пък са категорични, че ще отидат до урните. Останалите са под въпрос. Агенцията предвижда 3 партии да вкарат депутати в ЕП.*Преди патриотичната схизма.**Партиите от \"Реформаторския блок\" се явяват към 26 май в различен формат.39% от гражданите заявяват, че твърдо са решили за коя партия/коалиция ще гласуват на евроизборите и ще го направят. 30% се колебаят. Засечената избирателна активност е около 45%.Агенцията предвижда избирателна активност от 42%, а в ЕП депутати биха вкарали 3 партии.40% категорично заявяват, че ще отидат да гласуват. 32.6% посочват, че по-вероятно ще гласуват, 13.3% - по-вероятно няма да гласуват. Категорично отказали се да се разходят до урните са 12.8%. Според данните 3 партии биха вкарали евродепутати.Декларираната активност е около 45%, а в ЕП депутати вкарват едва 2 политически сили.44.3% от българите категорично заявяват, че няма да гласуват, а 3 партии биха вкарали български представител в ЕП.15.4% от българите не биха отишли до урните, а 20.7% заявяват, че все още не са решили за кого да гласуват. Според проучването 3 партии ще изпратят представител в ЕП.41% от българите възнамеряват да гласуват, а 31.2% не са решили за коя политическа сила да дадат своя глас. 12.5% са категорични, че няма да гласуват или не биха подкрепили никого. Социологията предвижда 2 или 3 партии с представители в ЕП.35% от българите със сигурност ще гласуват. 32.3% се колебаят, а 32.7% със сигурност няма да отидат до урните. Гласовете се разпределят между 3 партии.37% от българите заявяват, че няма да гласуват в тези избори, а според избирателната активност 4 партии биха вкарали представители в ЕП след 26 май.43% от анкетираните сочат, че твърдо са решили за коя партия да гласуват, а 30% - се колебаят. 27% не могат да преценят. Само 3 партии биха минали бариерата от 5.88%.34% заявяват, че категорично ще гласуват. 28% казват по-скоро да. 12% по-скоро не биха отишли до изборните секции, а 18% са категорични, че няма да гласуват. 8% не могат да отговорят. И според това проучване в ЕП влизат само представители на 3 родни партии.57% от българите са заявили, че ще гласуват със сигурност, а 14.3% - че няма да гласуват. Според тези, които ще отидат до изборните секции, 54.1% заявяват категорично, че са готови с избора си за кого биха гласували, а 25.8% - все още не са решили.Социологията след започването на предизборната кампания на 26 април: Какви резултати прогнозират агенциите и какъв процент от българите възнамеряват до отидат до урните на евровота?, 3 май 2019 годинаСпоред проучването със сигурност ще гласуват 32.9%. Колебаещите се са 30.4%, а тези, които заявяват, че със сигурност няма да гласуват - 36.7%. 4 български партии биха вкарали евродепутат.  2019 година36% заявяват, че категорично ще гласуват, а 33% - по-скоро ще гласуват. Останалите 31% по-скоро няма да гласуват или категорично отхвърлят отиването до урните.3 партии вкарват еверодепутати.50.9% от българите вече категорично са избрали за кого да дадат своя глас. 14% се колебаят, а 9.9% не са особено сигурни и могат да променят решението си. 25.2% не са решили за кого да гласуват. 3 партии биха излъчили евродепутат.9 дни преди евровота 33.8% от българите сигурност биха гласували на изборите. 36.5% заявяват, че се колебаят, а 29.7% категорично няма да се възползват от правото си на глас. 4 партии биха изпратили евродепутати.41% от българите декларират, че ще гласуват на предстоящите евроизбори. Въпреки това агенцията прогнозира избирателна активност, близка до тази на последните избори за Европейски парламент - около 35%. Спрямо данните в ЕП депутати биха изпратили 3 или 4 партии.35% от респондентите са избрали за кого да гласуват, 16% пък все още не са взели решение, а 9% са направили този избор по време на кампанията. Три партии са със сигурни места в Брюксел, а четвърта - на ръба. 2019 година49% от българите заявяват, че ще отидат да гласуват. 13% пък категорично отказват да го направят. 27% са \"на кантар\" и по-скоро биха отишли до урните, а при 11% везната се накланя в другата посока. 3 партии са със сигурна позиция за място в ЕП, а 2 партии все пак имат възможност. 2019 г.Броят на тези, които са убедени, че ще гласуват, нараства от 33.8% на 37.5%. Увеличава се и броят на тези, които със сигурност ще пропуснат евроизборите - от 29.7% на 33.6%. Колебаещите се са приблизително 29% от всички гласоподаватели в страната. Прогнозната избирателна активност е 37.5%. 4 партии биха изпратили евродепутати.Агенцията предвижда избирателна активност от 35-36%, или около 2.1 милиона души. В новия състав на ЕП представители ще изпратят 4 родни партии. Предвижданата избирателна активност е между 33 и 35%, или между 2.1 и 2.3 милиона българи, които ще отидат до секциите. Данните поставят 4 партии в позиция \"към Брюксел\".Агенцията предвижда избирателна активност около 33%, или 2.2 милиона българи. Според данните формулата на влизащите в ЕП е \"3+1+евентуални шансове за още две формации\". ", "date": "2019.05.24", "title": "Прогнозите за евроизборите на 26 май"}
{"url": "https://news.bg/int-politics/yunker-ubeden-istoriyata-shte-dokazhe-che-merkel-beshe-prava-za-bezhantsite.html", "text": "Отиващият си председател на Европейската комисия (ЕК) Жан-Клод Юнкер похвали германския канцлер Ангела Меркел за политиката ѝ за приемане на бежанци.\"Ангела Меркел направи правилното нещо през есента на 2015 г. и историята ще докаже правотата ѝ\", коментира той в интервю за германския в. \"Билд\".\"Ако тя беше затворила германската граница, Австрия и Унгария щяха да рухнат под тежестта на бежанците. Това е истината\", убеден е Юнкер.Запитан дали германският канцлер е водил или е разделил Европейския съюз, председателят на ЕК отговорил: \"Можете да направите много неща от Берлин, това е вярно. Но отделно взет човек не може нито да води, нито да разделя ЕС. В Европа винаги имате нужда от надеждни съюзници и много приятели, ако искате да постигнете нещо.\"Въпреки че Германия не е била \"бързоходна моторна лодка\", а по-скоро \"бавен танкер\" в ЕС, в решаващи моменти Меркел и други \"светли умове\" са събрали \"нещата и хората заедно\", подчерта още Юнкер.", "date": "2019.05.24", "title": "Юнкер убеден: Историята ще докаже, че Меркел беше права за бежанците"}
{"url": "https://news.bg/culture/horat-na-sofiyskite-momcheta-s-parva-nagrada-ot-mezhdunaroden-festival.html", "text": "Хорът на софийските момчета при читалище \"Цар Борис ІІІ - 1928\" с диригент проф. д-р Адриана Благоева спечели Първа награда в категория \"Детски и младежки хорове\" на 38-мото издание на Международния хоров конкурс за църковно-славянска музика \"Хайнувка\" в Полша.Фестивалът се проведе от 15 до 19 май в гр. Бялисток и беше под почетния патронаж на президента на Полша Анджей Дуда. Фестивалните концерти са били отразени от Полската национална телевизия и Полското национално радио.В петте категории на конкурса участваха общо 27 хорови състава от България, Молдова, Грузия, Русия, Гана, Беларус, Украйна, Латвия, Сърбия, Полша, Естония и Словакия.В състезателната концертната програма на състава бяха включени разнообразни произведения от български и чужди композитори. В рамките на фестивала Хорът на софийските момчета изнесе още два концерта в Бялисток и близки населени места.Освен в Полша, на 20 май в катедралата \"Св. Анна\" в Будапеща Хорът на софийските момчета изнесе самостоятелен концерт по повод 24 май, празника на българската просвета и култура, организиран от Българския културен институт в Будапеща.Хорът на софийските момчета при читалище \"Цар Борис ІІІ - 1928\" е първият в България момчешки хор, създаден през 1968 г. В Хора на софийските момчета пеят деца от различни софийски училища на възраст от 8 до 15 години.", "date": "2019.05.24", "title": "Хорът на софийските момчета с първа награда от международен фестивал"}
{"url": "https://news.bg/interviews/s-gaydata-v-ratse-se-chuvstvam-silna.html", "text": " Да, аз тача изключително много традициите ни, не само фолклора, защото смятам, че те са корените, без които не можем да стоим здраво стъпили на земята, изправени и по някакъв начин дори защитени, поне аз намирам убежище винаги там и се чувствам така. За първи път чух гайда по телевизията, после брат ми засвири, на 5 годинки. Аз на 11, когато по стечение на обстоятелствата се наложи да ходим на уроци в Пловдив. Смятам, че да свиря на този инструмент е било предопределено. Дори не помня как и кое точно е провокирало желанието ми. Чувствам се силна, по особен начин, когато държа гайдата си в ръце. Този български инструмент е попил цялата енергия на Балкана и сякаш като свиря, той ме зарежда. Много врати ми е отваряла гайдата! Близките ми винаги са ме подкрепяли! Пътят не беше лек, но човек като не знае какво го чака, просто върви напред и... каквото дойде.Промяната от живота в големия град си каза своето. Заживях с брат си след като завършихме съответно аз 6-ти клас, а той 5-ти. Трябваше бързо да порасна. Трябваше да преодолея детските си страхове, защото ми беше \" поверен\" и той. Да бъда и кака, и майка на моменти дори. Започнах да пея по заведенията на 16 години, за да помагам на родителите си, да издържам себе си и него. Завърших училище \"Любен Каравелов\" в Пловдив, в което има музикална паралелка, със специалност гайда. Същата година бях приета и в АМТИИ (Академия за музикално, танцово и изобразително изкуство) - гр. Пловдив със специалност Педагогика на обучението по музика. Веднага след това бях поканена и приех да пея в оркестър \"Канарите\" от 2006 до 2008 г. Имам един албум с тях \"Живот на сцена\". След 2008 г започна самостоятелната ми кариера. Издадох самостоятелен албум - \"Тракийско слънце\". Започнаха участия, пътувания и работа в различни заведения. Живях в доста градове. И до днес пътувам! Да, имам любими песни, такива, които винаги ще бъдат в сърцето ми. Най-ярко светят наследствените ми от дядо Груйчо Дочев - тракийски народен певец, от първите солисти на фолклорен ансамбъл Филип Кутев.Тези, които не носят фолклора в сърцето си, бих поканила на едно свое участие. Имала съм дори скоро във Велинград такъв случай. Малко преди да тръгна след участието, получих поздравления за веселата вечер от гости на хотела, в който пях. Сред тях имаше и семейство рокаджии, които също с вълнение ме поздравиха и казаха, че толкова деликатно и премерено съм поднесла програмата, че много им харесало, а те слушали само рок.На сцената, като певица стъпих за първи път на 5 години в читалището в Харманли. После родителите ми са ни водили на какви ли не фестивали и конкурси с брат ми Тихомир. Сега сцените са много и всякакви. Пея и на много сватби в цяла България, където също се придържам към традициите. За щастие има и много млади хора, на които това им харесва. За мен успехите на сцената са винаги, когато ме изпращат с аплодисменти и поздравления. Благодарствените им думи ме зареждат изключително много и се чувствам удовлетворена изцяло. Предимно суперлативи чувам и ми казват, но знам, че няма как да се харесам на всички, а и не се старая. Сигурният провал знаем, че е точно това - \"Да се опитваш да се харесаш и да угодиш на всички\". Трудно ми е да кажа кое хоро ми е любимо, но може би най-ярко, още от дете ми се е запечатало \"На пояс\".Никога не съм се страхувала да се отдам на тази страст, дори не съм се сещала за това. Фолклора дори бих нарекла зоната ми на комфорт.Да, занимавам се с благотворителни каузи. Пяла съм на няколко концерта за болни деца, през юни ще пея и на благотворителен бал за набиране на средства за социално слаби абитуриенти в Плевен, а бездомните животни са ми една болка и слабост, която всеки ден ме вълнува. В момента участвам дейно в изграждането на спасителен център за кучета и котки в гр. Козлодуй със сдружение \" Верен приятел\". Главата на сдружението, Тони Атанасов, е човек с голямо сърце, който със съпругата си Силвия са отдали живота си, за да спасяват животни. Вярвам им безрезервно и за това съм до тях. Смятам, че трябва да има повече такива добри хора. За нещастие всеки ден сме свидетели на насилие и това ме измъчва.Определено аз се изградих през последните 10 години във всяко отношение и тази, която съм днес определено ми харесва повече. Ще продължавам да надграждам, както в личен план, така и в професионален. Смятам, че съм от хората, които внасят светлина в живота на другите и искам да бъда такава и за напред. Всичко се е променило през тези 10 години. Постигнах нещата, които съм искала до момента. Чувствам се по-зряла, по-разумна, по-смирена. В бъдеще си пожелавам все по-широка аудитория, по-голяма публика, още по-престижни сцени и благодарни хора, на които да пея, да чувствам удовлетворение и увереност, че вървя по правилния път!", "date": "2019.05.24", "title": "С гайдата в ръце се чувствам силна"}
{"url": "https://news.bg/education/zrelostnitsi-se-ozhaliha-ot-palen-s-greshki-izpit-po-angliyski-ezik.html", "text": "Зрелостници са недоволни от матурата по английски език, която се проведе вчера. Те настояват чрез подписка в интернет изпитът да бъде ревизиран. Завършващите гимназисти са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език.Започва проверка на ключа за отговори спрямо въпроса, обяви пред Би Ти Ви зам.-министърът на образованието Таня Михайлова. Тя допълни обаче, че била нужна конкретика.\"Добре е на имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси\", допълни Михайлова.Зам.-министърът обясни, че процесът по съставянето на въпросите за матурата бил сложен и минавал през няколко етапа.\"11 ученици са с анулирани работи на първия зрелостен изпит, а пет са анулираните на втория. Причините са различни - преписване, използване на мобилни комуникации, нарушаване на анонимността\", поясни Таня Михайлова.", "date": "2019.05.24", "title": "Зрелостници се ожалиха от пълен с грешки изпит по английски език"}
{"url": "https://news.bg/politics/koy-se-strahuva-ot-vazrazhdane-i-zashto-beshe-poiskan-zatvor-za-kostadin-kostadinov.html", "text": "В края на предизборната кампания за европейския вот ставаме свидетели на невиждана досега атака от страна на платени от външни сили слуги на колониалния режим в България, срещу една най-бързо развиващата се партия в страната.Срещу \"Възраждане\" заедно тръгнаха така наречената \"Асоциация на европейските журналисти\" (НПО в състав от 3 души, издържани от американската фондация \"Америка за България\" и Сорос), коалиция \"Демократична България\" (включваща както редица плитко погребани политически трупове, така и едни от най-престъпните лица на криминалния български преход), българоезични медии, издържани или от фондация \"Америка за България\" или директно от американското посолство, така и обикновени грантаджии и редови национални предатели, превърнали продаването на своя народ и държава в своя зле платена професия.Кое изплаши и същевременно сплоти марионетките на колониалния режим? Колкото и невероятно да звучи, политическата мафия в България се изплаши от един десетсекунден клип? Ние от \"Възраждане\" си позволихме да изразим възмущението и погнусата си от абсолютно прогнилата и корумпирана политическа класа, довела нацията ни до състоянието на най-бързо измиращата в света, а българската държава до треторазреден колониален коптор, използвайки сцена от художествено произведение, между другото с автор сегашния украински президент. Интересната подробност, която обаче не беше отчетена от родните петоколонници на Вашингтон, е че същият използва в Украйна именно тези кадри по време на предизборната си кампания. Срещу него обаче - ни вопъл, ни стон. Защо така бе, другари бойкикевци, атанасовци и прочие знайни и незнайни евроатлантически гномове!? Впрочем, ясно е защо. Защото той е от добрите, евроатлантическите комсомолци. За другите стандартът е друг. Правилно сте разбрали, ние не сме като тях. Не сме и като вас. Ние от \"Възраждане\" обичаме страната и народа си и не слагаме националните ни интереси, след тези на задграничните господари. Защото нямаме такива. Пак за разлика от вас.В своята уплаха колониалните марионетки стигнаха до там, че да искат разпускане на партията ни и затвор за нашия водач. Тук вече зле прикритият либерален фашизъм на самонабедилите се \"демократи\" стигна връхната си точка и разкри истинската им същност. Същите тези \"борци за справедливост\" явно нямат нищо против партиите, провели 30-годишния престъпен преход, който се превърна в истински геноцид за народа ни. Който разруши живота и надеждите ни, който унищожи старините на родителите ни и ограби бъдещето на децата ни. Защото за тяхното разпускане не настояват. Не настояват за затвор и за престъпниците, които бяха начело на тези партии през всички тези години. Защо ли!? Защото и те бяха едни от тях. Защото и те крадоха! Защото и те продаваха интересите ни, на всеки, който ги поиска.Да сте видели някой да е поискал разпускане на ДОСТ, ДПС или другите етнически антиконституционни партии? Някой да е поискал от главния прокурор да вкара в затвора Доган или Местан? А разпускане на СДС заради престъпната приватизация? А затвор за Иван Костов заради създаването на криминалната политическа корупция? А разпускане на НДСВ, БСП, ГЕРБ, ВМРО и другите подобни, докарали страната до трета национална катастрофа и погубили или изгонили от България повече българи отколкото са погубили турците по време на петвековното турско робство?Не, на тях Бойко Борисов, Иван Костов, Сергей Станишев, Симеон Сакскобургготски, Красимир Каракачанов и цялата останала шайка на прехода не им пречат. Техният проблем се казва Костадин Костадинов. И тук вече са прави, защото той и \"Възраждане\" тепърва ще се превръщат в проблем за гореизброените и не само за тях. Защото ние никога не сме управлявали, но сме твърдо решени да търсим отговорност! И от тях, и от вас и от всички други предатели, паразитирали върху гърба на родината ни с десетилетия.Ако не знаете, Костадинов със затвор трудно можете да го уплашите. Това е човек, който вече е бил задържан и арестуван, заради принципите и политическите си убеждения. Нещо непознато за вас.Разбираме защо ви пречи и партия \"Възраждане\".Защото е единствената политическа сила в България, която не е контролирана от задкулисието.Защото единствена заявява, че не иска България да се съобразява с чужди господари, били те от Запад или Изток.Защото настоява за свобода, независимост и суверенитет на страната ни.Защото е единствената партия, която иска пълна ревизия на прехода и наказание за виновните.Защото е единствената политическа организация в България, която открито се обявява срещу диктата на Брюксел и срещу двойните стандарти на дементиралата политическа върхушка, управляваща ЕС.Защото само ние се обявихме твърдо и открито против санкциите срещу Русия и пожелахме тяхната безусловна отмяна, защото тези санкции вредят най-много на България и Европа.Защото именно ние бяхме първите в България, които се обявиха срещу прокарването на Истанбулската конвенция и политиката на третия пол. Защото защитаваме нормалността и правото на децата ни да растат сигурни и спокойни, че няма да попаднат в някоя от легалните педофилски мрежи на новия европейски Вавилон, цинично маскирани като защита правата на подрастващите.Защото единствени можем да възродим България! А вас, това ви плаши. Искате тя да бъде слаба и потисната, тъй като много добре осъзнавате, че в противен случай, просто няма да имате място в нея.Помните ли тези стихове на великия български поет Иван Вазов:Припомнете си ги. Защото много скоро \"Възраждане\" ще управлява България и на всички вас ще ви се налага да отговаряте за своите престъпления пред нашата Родина. Така че имате основание да се страхувате от нас. Никого няма да забравим и на никого няма да простим!", "date": "2019.05.24", "title": "Кой се страхува от Възраждане и защо беше поискан затвор за Костадин Костадинов?"}
{"url": "https://news.bg/tech/spacex-razpolaga-60-internet-satelita-v-orbita.html", "text": "Американската частна космическа компания SpaceX започна разполагането в орбита на своята сателитна система за широколентов интернет.Ракетата носител Falcon-9, която беше изстреляна от космодрума \"Кейп Канаверал\" в американския щат Флорида тази нощ, е натоварена с 60 сателита, способни да предоставят на потребителите на Земята високоскоростна интернет връзка.Компанията на предприемача Илон Мъск има за цел в крайна сметка да изпрати в орбита близо 12 000 космически апарата за мрежата си \"Starlink\".SpaceX е една от няколкото комерсиални компании с разрешение за големия проект, свързан с интернет.Сред другите компании, участващи в проекта, са британският стартъп OneWeb, която започна разполагането на сателити през февруари с шест експлоатационни апарата.Компанията за онлайн търговия \"Амазон\" също има амбиции на този пазар. Тя работи по проект за 3200 сателита, известен като \"Проект Кайпер\".Всички концепции предвиждат кръжащи апарати в ниска околоземна орбита на по-малко от 2000 км над повърхността на планетата. Това ще минимизира забавянето или закъснението на интернет връзките.Falcon излетя от \"Кейп Канаверал\" в 22:30 часа местно време (5:30 часа българско време).Разполагането на сателитите в проекта Starlink беше успешно завършено малко повече от час след излитането на ракетата носител, уточниха от SpaceX.SpaceX запази в тайна голяма част от действията си по плана за широколентов интернет на стойност милиарди долари.Всеки един от сателитите тежи 227 кг, като разполага с множество антени и една слънчева решетка.Това беше \"един от най-трудните инженерни проекти, които някога съм виждал да бъдат правени\", изтъкна Мъск и предупреди, че много неща могат да се объркат в ранните етапи на разполагането на сателитната система.", "date": "2019.05.24", "title": "SpaceX разполага 60 интернет сателита в орбита"}
{"url": "https://news.bg/world/irlandiya-i-chehiya-izbirat-evrodeputati.html", "text": "Изборите за Европейски парламент продължават втори ден. След вчерашните гласувания във Великобритания и Холандия, днес гражданите на Ирландия и Чехия ще изберат евродепутати.В Чехия гласуването ще продължи два дни - 24 и 25 май.Гражданите на Ирландия, където подкрепата за ЕС се увеличи заради Брекзит, започнаха да гласуват тази сутрин, преброяването ще започне в събота. Освен за евродепутати, ирландците ще гласуват на референдум дали да бъдат внесени промени в конституцията по въпроса за развода и на местни избори.Основните партии в Ирландия предимно водиха кампания за затвърждаване на мястото на страната в европейския проект.Две от 13-те места за Ирландия в Европейския парламент не са сигурни заради отлагането на Брекзит. Ирландия получава две от 27-те места за Великобритания, които ще бъдат разпределени сред 14 страни членки, когато Обединеното кралство напусне ЕС. Великобритания участва на изборите и ще изпрати свои депутати на първото заседание на парламента на 2 юли. В резултат на това две места в Ирландия са под въпрос.Ако одобрят промените за развода, това означава, че ще се намали периодът на издаване на официалните документи за раздяла на двойката.В Ирландия също ще се проведе плебисцит за пряко избиране на кметове на градовете Корк, Уотърфорд и Лаймерик.3 200 000 милиона ирландци имат право на глас.\"Фине Гейл\" се очаква да спечели най-много места - 4. Партията спечели толкова през 2014 г. \"Фиана Фейл\" е втора с 2 места; Независими кандидати -2 места; \"Шин Фейн\" - 2 места и Зелената партия - 1 място.Днес и утре чехите избират 21 места в Европейския парламент. Над 8 милиона души имат право на глас. През 2014 г. избирателна активност е била 18%.Популистката партия АНО се очаква да спечели 6 места, следвана от Чешката пиратска партия с четири места, Гражданската демократична партия - 3 места и други.", "date": "2019.05.24", "title": "Ирландия и Чехия избират евродепутати "}
{"url": "https://news.bg/education/borisov-pred-shefkata-na-yunesko-obrazovanieto-e-osnoven-prioritet-na-balgariya.html", "text": "България ще изведе образованието като основен приоритет в проекта на Национална програма за развитие 2030. Това е уверил министър-председателят Бойко Борисов по време на срещата си с генералния директор на ЮНЕСКО Одри Азуле, съобщават от пресцентъра на правителството.Фокус на разговорите са били приоритетите на политиката на българското правителство в областта на образованието и науката и на сътрудничеството с ЮНЕСКО. \"Най-важният фактор за доброто образование са учителите, затова изпълняваме ангажимента си за увеличение на техните заплати\", акцентирал премиерът.Той посочил, че правителството полагало усилия за осигуряване на високо качество на образователния процес и учебната среда. \"Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания\", похвалил се още министър-председателят.От своя страна Одри Азуле е поздравила България за това, което е постигнала в областта на образованието и науката, като е благодарила и за подкрепата на страната ни в ООН за превенцията срещу екстремизма и антисемитизма.Борисов и Азуле са обсъдили и сътрудничество в сферата на подводната археология, на каквато е особено богат районът около остров Свети Кирик и Юлита край Созопол.Премиерът напомнил, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея \"Лувър\" в Париж през 2014 г.", "date": "2019.05.24", "title": "Борисов пред шефката на ЮНЕСКО: Образованието е основен приоритет на България"}
{"url": "https://news.bg/world/tramp-nansi-pelosi-se-pobarka.html", "text": "Тя призова за \"намеса\" за спасяване на нацията от него. Той я нарече \"побъркана\".Враждата между президента на САЩ Доналд Тръмп и председателя на Камарата на представителите на САЩ Нанси Пелоси придоби нови размери след няколко персонални атаки.Грозната размяна на обиди поставя под въпрос дали Тръмп и демократите ще успеят до изборите през 2020 г. да свършат някаква сериозна работа по въпроси като финансиране на правителството, имиграцията, националната сигурност и други.\"Бих искал семейството му или администрацията му, или подчинените му да се намесят за доброто на страната\", призова Пелоси на пресконференция и добави, че се моли за него и за страната.\"Може би той иска да си вземе отпуска\", продължи тя. Запитана дали е притеснена за здравето на държавния глава, тя отговори утвърдително.Тръмп от своя страна отговори пред журналисти, че се е побъркала.\"Побърканата Нанси...гледах Нанси и вчера тя се побърка\", смята той и каза за себе си, че е \"изключително здрав дух\".\"Когато този \"изключително здрав дух\" започне да действа повече като президент, ще бъда радостна да работя с него за инфраструктурата, търговията и други въпроси\", написа Пелоси в \"Туитър\".По-рано тази седмица Тръмп  след като председателят на Камарата на представителите каза преди това, че американският лидер \"прикрива\" разследването на Русия.", "date": "2019.05.24", "title": "Тръмп: Нанси Пелоси се побърка"}
{"url": "https://news.bg/society/vitseto-jotova-prosvetata-i-kulturata-prevarnaha-balgarskata-darzhava-v-duhovna-imperiya.html", "text": "\"Просветата и културата ни направиха народ, а българската държава превърнаха в духовна империя.\" С тези думи вицепрезидентът Илияна Йотова е поздравила за  и на славянската писменост Основно училище \"Св. св. Кирил и Методий\" в село Обручище, община Гълъбово. Вицепрезидентът е била официален гост на честването на 160-годишнината от създаването на школото.По думите ѝ делото на Светите братя Кирил и Методий не само е създало свещените букви и славянската писменост, а е посяло познанието, отстояло е култура и ценности, които българската държава е разпространила към другите славянски народи.Илияна Йотова изтъкнала, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение.\"Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина\", подчертала тя.По думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще.Вицепрезидентът благодари на учителите за тяхната отдаденост. \"Мисията ви е много трудна в днешното технологично и забързано време - не само да давате знания, но да изграждате добри хора, критично мислещи личности\", посочи Илияна Йотова.Според вицепрезидента признанието за учителското дело не се състои само в цифрите. То е в успехите на учениците. \"Трябва да върнем на учителя полагащото му се достойно място в обществото. Да възпитаме децата си в уважение към учителя\", призова Илияна Йотова.", "date": "2019.05.24", "title": "Вицето Йотова: Просветата и културата превърнаха българската държава в духовна империя"}
{"url": "https://news.bg/bulgaria/a-b-v-g-2.html", "text": "България празнува 24 май - Ден на българската просвета и култура и на славянската писменост.Светският празник за Св. Св. Кирил и Методий, който се развива като специфично българско явление, бележи началото си през Възраждането.Свързва се по традиция с училищните тържества, които са били организирани на 11 май, когато Църквата отбелязва празника на двамата свети братя.Първи известия за празнуването на Кирил и Методий на 11 май във възрожденската ни книжнина, намираме в \"Христоматия славянского язъка\" от 1852г. на Неофит Рилски.През 1857 г. денят на светите братя е почетен в българската църква \"Св. Стефан\" в Цариград, заедно със служба и за св. Иван Рилски. На следващата година, 1858г. този ден е отпразнуван и в Пловдив с тържествена служба в църквата \"Света Богородица\", а след това учителят Йоаким Груев произнася вълнуващо слово за живота и делото на Кирил и Методий.В словото си, произнесено по случай 24 май 2003 година пред Народната библиотека \"Св.св. Кирил и Методий\", академик И. Юхновски обаче разказва за сборник с арменски пътеписи от 1813 г., в който е открито описание от един свещеник, свидетелстващ, че на 22 май 1803 г. го завели в Шумен \"на празник на писмеността на българите\" и той видял \"как те пели тъжни песни и после играли хоро\". Така сега знаем, че първото известно ни светско честване на Кирил и Методий у нас е точно от преди повече от 200 години. Това е един от най-дълго честваните празници в държавата ни, като го задминава само Баба Марта, за който има данни, че се отбелязва още от IX век.В средата на ХІХ век празникът се чествал и в Русия, и в България, във връзка със започналата борба за църковна независимост. От 1863 г. 11 май се установява като църковен празник на светите равноапостоли Кирил и Методий. В София празникът бил организиран от учителя Сава Филаретов.След Освобождението 11 май става всеучилищен празник на славянските първоучители. Тогава възниква и идеята за празничен химн. В Русе, през1892 г. Стоян Михайловски, тогава учител в Мъжката гимназия, написва химна \"Върви народе възродени\". През май 1901г. учителят от Петокласното Ловчанско училище Панайот Пипков написва музиката към текста.С въвеждането на григорианския календар през 1916 г. празникът, отбелязван от държава и Църква, се чества на един ден - 24 май. След 1969 г. се провежда изкуствена секуларизация чрез отделяне на църковния от светския календар, затова днес вече си имаме два празника - църковен (11 май) и светски (24 май).Денят на св.св.Кирил и Методий е един от първите официални празници на възродената българска държава, превърнал се в празник на цялостния духовен живот и днес, в светлината на традицията, празникът 24-ти май обединява минало и бъдеще, за да обогати настоящето.За официален празник 24 май е обявен с решение на 9-то Народно събрание на 30 март 1990 г.", "date": "2019.05.24", "title": "А, Б, В, Г..."}
{"url": "https://news.bg/press/pitat-sina-na-stoyan-zaykov-kade-mozhe-da-e-bashta-mu-proveryavat-golemi-vei-ta-za-skap-tok.html", "text": "Проучване. \"Дума\":АФИС: БСП води пред ГЕРБ с 1,2%Преднина от 1,2% на БСП пред ГЕРБ показва последното проучване на социологическа агенция АФИС. Според допитването, направено сред 1 604 души в периода 10 - 15 май, БСП ще спечелят евроизборите с 25.7%, а ГЕРБ ще заемат втора позиция с 24.5%. ДПС биха заели трето спрямо данните, а \"Воля\" изпреварват ВМРО.Агенцията обаче акцентира, че разликата между първите две политически сили е в рамките на допустимата статистическа грешка. Предвид това и разликата в степента на мотивираност на поддръжниците на партиите, агенцията \"по никакъв начин\" не може ясно да заяви, че победителят на предстоящите избори е предизвестен.С други думи кръгът на \"заподозрените\" призьори в следващия Европейски парламент се изчерпва с трима сигурни играчи и двама под въпрос, пишат от АФИС.Данните на агенцията свидетелстват за сравнително висока декларативна нагласа за участие на пълнолетните български граждани в предстоящите европейски избори. От 1 604 интервюирани лица 1 008 заявяват готовност да отидат до урните. Това предпоставя избирателна активност от 62.8%.Искания. \"Сега\":Фармацевтите отново искат по-нисък ДДС върху лекарствата\"Крайно време е размерът на ДДС върху финансираните с публични средства лекарства у нас да бъде преосмислен. Той трябва да е между 5 и 8%, ако не бъде премахнат изцяло\", коментира проф. д-р Илко Гетов, председател на Българския фармацевтичен съюз пред \"Блумбърг ТВ-България\".Гетов припомни, че България има една от най-високите ставки върху лекарствата в ЕС. \"От 2010 г. настояваме лекарствата, платени с публични средства, да бъдат или с по-нисък данък, или да бъдат освободени от ДДС. Няма как хазартът и туристическите услуги да са освободени от ДДС или с редуцирана ставка, а лекарствата да бъдат облагани с 20%\", допълни той. Според него намалението на данъка трябва да бъде валидно за медикаментите по лекарско предписание, тъй като в този случай пациентът няма право на избор, докато тези без лекарско предписание са въпрос на лични предпочитания. Ако ДДС бъде редуциран, ще се увеличат средствата в бюджета на НЗОК за медикаменти, които институцията плаща, каза още Гетов.В последните години подобна препоръка имаше и от Световната банка, внасяни са дори и законопроекти, но парламентът ги отхвърля.Разследване. \"24 часа\":Питат сина на Стоян Зайков къде може да е баща муСинът на дирения за две убийства Стоян Зайков-Чане - 14-годишният Стивън, е една от основните надежди на разследващите да намерят баща му. Двамата често пътували в Рила и разследващите го питат къде го е водил татко му и какви маршрути са използвали за преходите си.Детето ходи всеки ден, придружено от полицаи, в къщата им в кв. \"Полето\" в Костенец, за да храни животните, които семейството гледа. Разпитите са неформални, за да не се стресира ученикът. Той е и най-близкият до Зайков човек.43-годишният мъж, издирван за убийството на бившата си жена Милена Шишкова и братовчед си Валентин Петров, е скаран с родителите си. Те са под полицейска закрила, тъй като има риск Чане да тръгне да им отмъщава.От убийството на Милена на 10 май от Зайков няма и следа въпреки масираното полицейско присъствие в Костенец. Разследващите предполагат, че той се крие в района, защото го познава добре. В Рила той се спотайвал 2 месеца, за да не бъде вкаран в затвора по присъда за кражба.Строителство. \"Дума\":Второ срутване за два дни по новия булевард във ВарнаЗа по-малко от два дни новият булевард във Варна пропадна два пъти. След като поройния дъжд във вторник срути тротоар на двуетажно кръстовище, днес скална маса се изсипа върху локалното платно.Само няколко часа преди втория инцидент, премиерът Бойко Борисов заяви пред Нова тв, че качеството на булеварда, за чийто ремонт бяха изхарчени над 113 млн. лева, е отлично. Минах онзи ден, говорих с хората. Когато падна големият дъжд в София на Южната дъга, един се возеше с лодка. В Германия, в Австрия при наводнения карат водни ски и канута\", беше коментарът на премиера. \"Стихия. Природа\", обобщи той.Вчера стана известно, че кръстовищата и трасето на току-що ремонтирания булевард са били \"недовършени\", въпреки че движението по тях е било позволено. Информацията бе потвърдена и от пресцентъра на местната администрация, след като седмици наред тя оставяше без внимание медийните публикации и сигнали на граждани за проблема. Булевардът, чието трасе е дълго малко над 3 км, беше отворен за движение на 25 март при изненадващо посещение на Бойко Борисов. Пред медиите, спешно свикани именно на кръстовището, премиерът нареди на кмета на града Иван Портних: \"Кажи им да пускат движението!Проверка. \"Монитор\":Проверяват големи ВЕИ-та за скъп токГолеми производителите на зелена енергия, сред които може да попаднат и централите на Иво Прокопиев, ще бъдат проверявани за скъп ток. Това стана ясно след срещата днес в министерството на енергетиката на протестиращите от малки ВЕИ-та, част, от които вече са фалирали, с министър Теменужка Петкова, председателя на парламентарната комисия по енергетика в НС Валентин Николов, шефа на КЕВР Иван Иванов и зам.-министъра на земеделието Лозана Василева.На брифинга след нея Иван Иванов информира, че е поискал от всички ерепета в страната да отговорят какъв е статутът на фирмите, които според протестиращите, получават двойно субсидиране, защо те не са били посочени от ерепетата и по каква причина е било счетено, че не попадат под разпоредбата на параграф 18 от ЗЕВИ. \"Там, където се установи, че има такива дружества комисията незабавно ще се произнесе със съответно решение\", обеща той и допълни, че в момента преференциалната цена на централите на протестиращите е 104 лв. за мегаватчас.", "date": "2019.05.24", "title": "Питат сина на Стоян Зайков къде може да е баща му; Проверяват големи ВЕИ-та за скъп ток"}
{"url": "https://news.bg/world/sasht-povdigat-17-novi-obvineniya-na-asandzh.html", "text": "Министерството на правосъдието на САЩ внесе нови 17 обвинения срещу съоснователя на Уикилийкс Джулиан Асанж, предадоха световните информационни агенции.САЩ твърдят, че Асанж неправомерно е публикувал имена от класифицираните източници и е заговорничил и подпомагал бившия военен анализатор Челси Манинг в получаването на достъп до класифицирана информация.В момента той излежава присъда от 50 седмици затвор във Великобритания за нарушаване на гаранцията, след като посолството на Еквадор загуби търпение и покани столичната полиция да го арестуват миналия месец.И , и екстрадицията на Асандж, което означава, че Обединеното кралство трябва да реши коя държава има предимство.На 13 май заместник-директорът на швейцарската прокуратура Ева-Мари Першон заяви, че страната ще възобнови случая в доклад за предполагаемо изнасилване, направено им на 17 август 2010 година.При вземането на това решение министърът на вътрешните работи на Великобритания Саджид Джавид трябва да вземе предвид сериозността на престъпленията и датата, на която е издадена всяка заповед, съгласно закона за екстрадицията във Великобритания.", "date": "2019.05.24", "title": "САЩ повдигат 17 нови обвинения на Асандж "}
{"url": "https://news.bg/world/sasht-ne-mogat-da-potvardyat-za-himicheska-ataka-v-idlib.html", "text": "Съединените щати на този етап не могат да потвърдят дали химическо оръжие е било използвано при последните атаки в провинция Идлиб в Сирия и продължават разследването, заяви говорителят на Държавния департамент Морган Ортагус пред репортери в четвъртък, предаде \"Спутник\".Събрани са голям брой свидетелства на очевидци и данни за пострадали, каза той.Във вторник Държавният департамент на САЩ заяви, че Вашингтон събира информация за това дали е бил употребен хлор в Северозападна Сирия на 19 май. Той добави, че САЩ виждат доказателства, че сирийското правителство може да използва химическо оръжие.В сряда обаче специалният представител на САЩ за Сирия Джеймс Джефри призна пред Конгреса, че САЩ не могат да потвърдят скорошните съобщения, че в Идлиб са използвани химически оръжия.В петък руското министерство на отбраната съобщи, че бойците от терористичната група от Фронта Нусра се готвят за атака в Идлиб.Ръководителят на руския център за сирийско помирение, генерал-майор Виктор Купчишин, каза във вторник, че терористи, действащи в зоната за обезвреждане на Идлиб, притежават значително количество отровни вещества, за да ги използват в организирани провокации, насочени към обвинения. сирийската армия от \"химически атаки\" срещу цивилното население.По данни на ООН, над 150 хиляди души са напуснали Идлиб и Хама, за да се спасят от бойните действия.Припомняме, че миналата година бе разследвана ", "date": "2019.05.24", "title": "САЩ не могат да потвърдят за химическа атака в Идлиб"}
{"url": "https://news.bg/regions/barziyat-vlak-ot-sofiya-za-gorna-oryahovitsa-prodalzhi-po-patya-si.html", "text": "Бързият влак № 2641 от София за Горна Оряховица, който престоя в участъка между гарите Роман и Кунино , замина от гара Роман в 22:18 часа.Това съобщиха от пресцентъра на БДЖ.За пътниците от влака бе осигурена вода.Припомняме, че при инцидента няма пострадали.Поради създадената ситуация закъсняха един международен влак от Русе за София с 25 мин. и един бърз влак от София за Силистра с 22 минути. Няма предпоставка за закъснение на други влакове.", "date": "2019.05.24", "title": "Бързият влак от София за Горна Оряховица продължи по пътя си "}
{"url": "https://news.bg/world/beliyat-dom-planira-da-zaobikoli-kongresa-i-da-prodade-bombi-na-sauditska-arabiya.html", "text": "Администрацията на президента на САЩ Доналд Тръмп планира да заобиколи Конгреса и да позволи продажбата на муниции за 7 милиарда долара на Саудитска Арабия и Обединените арабски емирства (ОАЕ), пише \"Ню Йорк таймс\", позовавайки се на източници, запознати с плана.Според информацията планът включва да се задейства клауза при извънредни случаи в Закона за контрол над износа на оръжие, която ще позволи на Белия дом да заобиколи Конгреса, ако е свързано с националната сигурност на САЩ.Сенатор Кристофър Мърфи първи съобщи новината в \"Туитър\". Той разкритикува предложението.\"Чувам, че Тръмп може да използва неясна вратичка в Закона за контрол на оръжията и да съобщи нова голяма продажба на бомби за Саудитска Арабия (тези, които те хвърлят в Йемен) по начин, по който ще попречи на Конгреса да възрази. Може да се случи тази седмица\", написа той в социалната мрежа.", "date": "2019.05.24", "title": "Белият дом планира да заобиколи Конгреса и да продаде бомби на Саудитска Арабия"}
{"url": "https://news.bg/world/tereza-mey-obyavyava-datata-na-ostavkata-si-veroyatno-ot-10-yuni.html", "text": "Днес се очаква премиерът на Великобритания Тереза Мей да обяви, че ще подаде оставка като лидер на Консервативната партия, пише \"Гардиън\".Вестникът отбелязва, че решението ще бъде обявено на фона на сериозните тревоги сред центристките министри в кабинета, че кандидатите за министър-председател ще трябва да обещаят \"твърд\" Брекзит.Съюзници на Мей вярват, че тя ще обещае да се оттегли до 10 юни след държавната визита на президента на САЩ Доналд Тръмп и след това ще остане временно на поста до избора на нов лидер.Източник от \"Даунинг стрийт\" заяви, че се очаква да обяви датата на оставката си на среща със сър Греъм Брейди, председателят на Комитет 1922 на депутатите от Консервативната партия, тази сутрин, но ще остане на поста до избора на нов лидер.\"Но всичко е много променливо\", поясни източникът.", "date": "2019.05.24", "title": "Тереза Мей обявява датата на оставката си, вероятно от 10 юни"}
{"url": "https://news.bg/society/borisov-razgleda-mecha-na-kan-kubrat-i-nastoya-che-zavetat-mu-e-retsepta-za-uspeshna-balgariya.html", "text": "Благодаря, че след като възложих на министъра на културата, говорих и с президента Путин, когато бях там, българите имат възможност да видят пръстена и меча на хан Кубрат.Това е заявил премиерът Бойщко Борисов преди предстоящото днес официално откриване на изложбата \"Мечът на кан Кубрат\" в Националната галерия. Изложбата се осъществява в рамките на Дните на Ермитажа в София.Борисов напомнил за делото на хан Кубрат и за смисъла на снопа, завещан от него, символизиращ съединението.\"Това е единственият изход на една нация да бъде успешна\", категоричен бил Борисов и напомнил, че Българското председателство на Съвета на ЕС също е преминало под мотото \"Съединението прави силата\".Борисов изразил надежда, че ще бъде възможно да се направи официална отливка на меча за България. \"Надявам се на вашето разрешение, ще бъдем щастливи и ще го приемем като знак на приятелство\", обърна се премиерът към заместник-директора на Държавния Ермитаж проф. Георги Вилинбахов.В галерията са експонирани временно два от най-емблематичните за българската история предмета - мечът на кан Кубрат и пръстенът с монограм. Пръстенът и мечът са част от съкровище, открито през 1912 край с. Малая Перешчепина, на брега на р. Ворскла в околностите на днешния украински град Полтава.Цялата находка се състои от около 800 предмета, от които голяма част са златни, а други - от сребро. През 1984 германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат. Артефактите от времето преди създаването на българската държава, са от изключително значение за историческата наука, но и за историята на изкуството.Борисов разгледал и изложения в галерията портрет на княз Александър I Батенберг, който, заедно с други ценни предмети, принадлежащи на княза, българската държава откупи на търг във Виена.", "date": "2019.05.24", "title": "Борисов разгледа меча на кан Кубрат и настоя, че заветът му е рецепта за успешна България"}
{"url": "https://news.bg/world/salvini-gotov-sam-da-pregovaryam-s-merkel-i-makron-za-promyana-na-pravilata-na-es.html", "text": "Вицепремиерът на Италия и лидер на партия \"Лига\" Матео Салвини заяви, че е готов да работи с германския канцлер Ангела Меркел и френския президент Еманюел Макрон за промяна на правилата на ЕС, за да се позволят по-ниски данъци, съобщават медии.Салвини поясни, че не е възможно да се намали данъчната тежест при съществуващите правила на ЕС, а Рим не иска да увеличава дълга си.Той коментира и състоянието на управляващата коалиция в Италия. Салвини отбеляза, че не е заинтересован от правителствени рокади, но добави, че очаква \"по-голямо сътрудничество\" с Движение \"Пет звезди\" на Луиджи ди Майо от следващия понеделник.Миналия месец коалицията беше пред риск да се разпадне, след като Ди Майо обвини коалиционните си партньори, че се опитват да свалят правителството. Салвини отговори, че правителствената криза е \"само в главата на Ди Майо\".", "date": "2019.05.24", "title": "Салвини: Готов съм да преговарям с Меркел и Макрон за промяна на правилата на ЕС"}
{"url": "https://news.bg/world/tramp-naredi-na-sluzhbite-da-satrudnichat-pri-razsledvaneto-na-prichinite-za-ruskata-saga.html", "text": "Президентът на САЩ Доналд Тръмп нареди на разузнавателните агенции да сътрудничат на главния прокурор Уилям Бар, за да се установи как е започнало разследването на Русия за намеса на американските президентски избори през 2016 г.Американският лидер е наредил на разузнавателните агенции \"бързо и напълно\" да сътрудничат на Бар при разследването на извършените подслушвания по време на предизборната кампания преди три години.\"Днес, по молба и препоръка на главния прокурор на САЩ, президентът Доналд Тръмп нареди на разузнавателната общност бързо и напълно да сътрудничи на разследването на главния прокурор за дейности за наблюдение по време на президентските избори 2016 г.\", се казва в съобщение на говорителя на Белия дом Сара Сандърс.\"Главният прокурор също получава пълни правомощия да разсекрети информацията, която се отнася до това разследване, в съответствие с дългогодишните стандарти за работа с класифицирана информация. Днешните действия ще помогнат да се гарантира, че всички американци ще научат истината за събития, които са се случили и предприетите действия по време на последните президентски избори и ще възстановят доверието към нашите държавни институции\", се допълва в съобщението.Бар е поискал от Джон Дърам, прокурор на САЩ в Кънектикът, да установи дали събирането на разузнавателна информация за предизборната кампания на Тръмп е било в съответствие със законите на страната.През миналия месец главният прокурор заяви пред членове на Конгреса, че той вярва, че кампанията на Тръмп през 2016 г. е била подложена на шпионаж. По думите му въпросът е дали шпионажът е бил законен, което той смята да разбере. Той не разкри подробности, но обяви, че ще събере екип, който да проучи как е започнало разследването, проведено от специалния прокурор Робърт Мълър.Джон Дърам, който е разследвал нередности и корупция сред държавни служители, няма да действа като Мълър, който беше специален прокурор. Но ще му бъде възложена задача да разбере дали властите са действали законно, когато са събирали разузнавателна информация през 2016 г. Тръмп и поддръжниците му обвиняват ФБР и правосъдното министерство в незаконно следене на кампанията му.", "date": "2019.05.24", "title": "Тръмп нареди на службите да сътрудничат при разследването на причините за руската сага"}
{"url": "https://news.bg/politics/s-poslanie-pazete-mira-papa-frantsisk-posreshtna-karayancheva-vav-vatikana.html", "text": "С посланието \"Пазете мира, разпространявайте мира\" папа Франциск посрещна във Ватикана българската парламентарна делегация, която е в Рим по повод 24 май.Главата на римокатолическата църква прие на аудиенция в Апостолическия дворец и подари на председателя на Народното събрание Цвета Караянчева метална статуетка с гълъб, който държи маслинова клонка. В основата на статуетката пише \"Пазете мира, разпространявайте мира\".Караянчева му подари реплика на парламентарния звънец, с който е открито Учредителното събрание и фототипни издания на Търновската и Сребърната конституции.\"Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта \"Мир на земята\", която произнесе по време на посещението си в България, лично подписана от него за всички българи с послание за мир, благоденствие и разбирателство между хората\", обясни Караянчева.Председателят на парламента изразява благодарност към папа Франциск за визитата му в страната, по време на която той отправи важни послания като обединение, обич и разбирателство между народите.\"Разказах му за мирното съжителство между различните етноси в България и благодарих за възможността днес да изразя своето уважение и благодарност, че той посети България и отправи тези послания именно от нашата страна, която е с богата култура, невероятна природа и фолклор\", допълни тя.По време на срещата, папа Франциск благодари за гостоприемството и за сърдечното и топло отношение на българския народ, показано по време на посещението му в България.\"Вие сте народ с много дълга история и дълбока вяра\", заяви той и допълни, че българите почитат традицията, която гледа към бъдещето.\"Бях развълнуван много от тези 249 деца, които получиха първо причастие в Раковски\", посочи папа Франциск и добави, че е впечатлен от личността на Българския патриарх Неофит, който e човек на вярата и смирението.\"Папа Франциск ме развълнува с познанията, които има за светите братя Кирил и Методий и за България, както и с отношението си към патриарх Неофит\", коментира Караянчева.Тя уточни, че е разказала на главата на Римокатолическата църква за неделното училище в Кърджали, където живеят християни и мюсюлмани, взаимно се уважават и заедно празнуват празниците си.\"Важно е да работим за децата и младите хора, да ги възпитаваме да почитат доброто и да могат да правят добро\", подчертава тя.След аудиенцията, председателят на българския парламент разговаря с Държавния секретар на Ватикана Пиетро Паролин и му подари копие на златната маска на одриския цар Терес, намерена в близост до Шипка.Караянчева отправи поздрави към всички българи по повод 24 май - Денят на славянската писменост и българската просвета и култура. Заедно с българските парламентаристи тя поднесе цветя на паметника на патриарха на българската литература Иван Вазов в италианската столица.", "date": "2019.05.24", "title": "С послание \"Пазете мира\", папа Франциск посрещна Караянчева във Ватикана"}
{"url": "https://news.bg/politics/13-partii-8-koalitsii-i-6-nezavisimi-kandidati-se-boryat-za-evroparlamenta-v-balgariya.html", "text": "Централната избирателна комисия - ЦИК информира, че в изборите за членове на Европейския парламент от Република България на 26 май, участие ще вземат 13 партии и 8 коалиции, регистрирали кандидатски листи, както и 6 независими кандидати.Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633.Избирателните секции в лечебни заведения, домове за стари хора или други специализирани институции за предоставяне на социални услуги, плавателните съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден.ЦИК напомня на избирателите, че в изборния ден в Република България гласуването започва в 7 часа и приключва в 20 часа.Извън страната изборният ден започва в 7 часа местно време и приключва в 20 часа местно време.Когато в 20 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията.Само тези избиратели се допускат до гласуване след 20 часа, но не по-късно от 21 часа (извън страната това е съответното местно време).", "date": "2019.05.24", "title": "13 партии, 8 коалиции и 6 независими кандидати се борят за европарламента в България"}
{"url": "https://news.bg/world/ako-ne-spite-dobre-prez-noshtta-ne-vlizayte-v-politikata-savetva-yunker.html", "text": "Председателят на Европейската комисия заяви, че Брекзит \"представлява голяма вреда за всички нас\", но не му пречи да спи, информира \"Политико\".Месеци наред всеки ден по много часове отделях за преговорите за постигане на плавен Брекзит. Но не и през нощта. Ако не се наспивате добре, трябва да стоите далеч от политиката, посъветва Жан-Клод Юнкер пред \"Билд\".Запитан дали е сънувал премиера на Великобритания Тереза Мей и Брекзит, той отговори отрицателно.По време на интервюто Юнкер коментира различни теми и хора, с които е работил през годините.Той описа канцлера Ангела Меркел като \"интелигентна жена, и вие можете много да се смеете с нея. Но ние също имахме много разногласия\".За унгарския премиер Виктор Орбан той каза: \"В средата на 90-те г. аз бях един от най-големите му почитатели. Той беше толкова смел\", но сега \"той не само предизвиква ЕС, но и го обезсилва\".\"Ако всеки действа толкова егоистично и националистически като Виктор Орбан, повече няма да има ЕС. Но мнозинството иска ЕС. Заради това Орбан няма да успее\", смята Юнкер.Запитан да коментира президента на САЩ Доналд Тръмп, Юнкер заяви: \"Ако преговаряш здраво, той ще те уважава. Ако спориш с него, той ще те уважава\".\"Преди срещата се чудех какво може да заинтригува Доналд Тръмп по отношение на вътрешната политика. Тогава му предложих предимно внос на американски втечнен газ и соя за Европа, което тогава беше много важно за неговите гласоподаватели фермери. Накрая той ме целуна в Овалния кабинет\", сподели той срещата си с Тръмп през миналия юли.Междувременно Юнкер повтори пред германската телевизия ARD, че ЕС се е провалил, тъй като не се е намесил на референдум за Брекзит през 2016 г., предаде Би Би Си.\"Тук ние се провалихме, защото не заехме необходимата позиция. Въздържането не е позиция\", призна той.Запитан дали ЕС трябваше да се \"намеси\" на референдума на Острова, той отговори утвърдително. Юнкер също се съмнява кой може по-добре да се справи по темата за Брекзит от премиера Тереза Мей, която ", "date": "2019.05.24", "title": "Ако не спите добре през нощта, не влизайте в политиката, съветва Юнкер"}
{"url": "https://news.bg/int-politics/za-zelenski-petitsiyata-za-negovata-ostavka-e-vits.html", "text": "Началникът на администрацията на президента на Украйна Володимир Зеленски, Андрей Богдан, обяви, че разглежда петицията за оставката на държавния глава като \"виц\", отбелязвайки, че няма основания за отговор.\"Законът предвижда случаите, когато правомощията на президента се прекратяват, а такива петиции не са основание за тяхното прекратяване\", коментира Богдан в ефира на телевизия \"1+1\".По-рано беше съобщено, че петицията е събрала повече от 25 000 гласа, които са необходими тя да бъде разгледана от държавния глава. Нейният автор твърди, че Зеленски \"всъщност няма подкрепа от 73% от избирателите\", тъй като само е консолидирал протестния вот на украинците.На 30 април Централната избирателна комисия на Украйна официално призна Зеленски за победител в президентските избори. Във втория тур той беше подкрепен от 73,22 на сто от избирателите.В понеделник се състоя официалното встъпване в длъжност на Зеленски. След това той от трибуната на Върховата рада (украинския парламент) обяви нейното разпускане. Той насрочи предсрочните парламентарни избори за 21 юли. Редовните парламентарни избори бяха планирани за октомври.", "date": "2019.05.24", "title": "За Зеленски петицията за неговата оставка е \"виц\""}
{"url": "https://news.bg/world/ostavkata-na-mey-ne-promenya-pozitsiyata-na-es-za-brekzit-obyavi-ek.html", "text": " не променя позицията на Европейския съюз за Брекзит, обяви Европейската комисия, цитирана от \"Политико\".Председателят Юнкер проследи съобщението на премиера Мей тази сутрин без да се радва. Председателят много харесва и високо оценява работата си с премиера Мей и както каза преди, Тереза Мей е смела жена, към която има голямо уважение, коментира говорителят на Комисията Мина Андреева и добави, че Юнкер е готов да установи нови отношения със следващия премиер на Обединеното кралство, като в същото време няма да прекрати разговорите си с Тереза Мей.Що се отнася до позицията на ЕС за Брекзит, Андреева повтори: \"Няма промяна\". Тя поясни, че ЕС работи на базата, че Великобритания ще напусне Общността на 31 октомври. По думите й Брюксел ще бъде подготвен за всякакъв сценарий.", "date": "2019.05.24", "title": "Оставката на Мей не променя позицията на ЕС за Брекзит, обяви ЕК"}
{"url": "https://news.bg/world/nyama-danni-za-postradali-balgari-pri-eksploziyata-v-lion.html", "text": "Към 21 ч българско време нямаме информация за пострадали българи при експлозията в Лион. Посланик Ангел Чолаков е разговарял с представители на българската общност във френския град.Те са го информирали, че постоянно живеещите ни сънародници там са живи и здрави.Очакваме официална информация от управлението на полицията.По последни данни 13 души са ранени.", "date": "2019.05.24", "title": "Няма данни за пострадали българи при експлозията в Лион"}
{"url": "https://news.bg/world/atentatorat-v-lion-mazh-s-velosiped.html", "text": "Атентаторът в Лион по всяка вероятност е мъж с велосипед, съобщи в. \"Фигаро\".Вестникът се позовава на източници от полицията. Силите на реда обявиха, че бомбата е била поставена от мъж на велосипед, който изглеждал малко над 30-годишен. В момента полицията го издирва, като използва за разпознаването му запис от охранителна камера.Пакетът, освен взрив, е съдържал винтове и болтове. Бомбата е бил заложена пред хлебопекарна на ъгъла на две улици.Взривът е станал около 17:30 часа местно време на пешеходната улица \"Виктор Юго\" между реките Сона и Рона в историческия център на Лион.Най-малко 13 души са ранени. Те са без опасност за живота. В болница са настанени 11 от 13-те пострадали. Би Би Си разкри, че сред ранените има и момиче на 8 години, което е получило повърхностно нараняване.Веднага след взрива районът бе отцепен. Властите изпратиха сапьори, които да проверят дали няма заложени други бомби.", "date": "2019.05.24", "title": "Атентаторът в Лион: Мъж с велосипед"}
{"url": "https://news.bg/education/maya-manolova-darenieto-na-knigi-bez-dds.html", "text": "Омбудсманът Мая Манолова ще започне кампания за премахване на ДДС върху дарението на книги. Това обяви тя навръх 24 май - Ден на българската просвета и култура и на славянската писменост, съобщиха от екипа ѝ.\"Мисля, че няма по-подходящ ден от днес и в навечерието на 1 юни - Ден на детето, да започнем заедно кауза, посветена на книгата - най-силното и най-могъщо оръжие срещу пълзящата сянка на бездуховието и несвободата\", е написала тя във Фейсбук страницата си.Манолова обяснила, че е била сезирана от български издатели, които, по техните думи, \"отдавна поставят този важен въпрос, но срещат само тишина. И безразличие\".\"Нямам обяснение защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата. Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко\", завършила Мая Манолова.", "date": "2019.05.24", "title": "Мая Манолова: Дарението на книги без ДДС"}
{"url": "https://news.bg/culture/ivan-nalbantov-poluchi-askeer-za-tsyalostno-tvorchestvo.html", "text": "По тpадиция в Деня на бългаpcката пpоcвета и култypа Академия \"Аскеер\" вpъчи cвоите нагpади за поcтижения в театpалното изкуство през изтеклия сезон.Наградите \"Аскеер\" се връчват за 29-и път. Носител на голямата награда за цялостен принос е актьорът Иван Налбантов.Актьор и поет, преподавател по сценична реч в НАТФИЗ. Вече над 50 години той играе на сцената на театър \"Българска армия\". В този сезон участва в постановките \"Да разлаем кучетата\", \"Железният светилник\" и \"Тайната вечеря на Дякона Левски\", уточнява бТВ.Тази година имаше промяна в регламента и отличените са избрани от комисия, в която влизат всички членове на артистичната трупа на театър \"Българска армия\". По техния избор с най-много номинации водят представленията \"Дебелянов и ангелите\", \"Бащата\", \"Опит за летене\" и \"Наблюдателите\".Спектакълът \"Дебелянов и ангелите\" от Александър Секулов на Драматичен театър Пловдив спечели наградите за най-добро представление и за режисура.За постановката си Диана Добрева получи отличието за режисура, съобщи БНТ.Най-добрият актьор в главна роля е Валентин Ганев за Лаймън Фелт в \"Спускане от връх Морган\", а за най-добра актриса беше отличена Радина Кърджилова за ролята ѝ на Сара в \"Любовникът\". И двете представления са на Народния театър \"Иван Вазов\".За поддържащи роли бяха наградени Ирини Жамбонас за ролята ѝ на Елизе в \"Аз обичам, ти обичаш, тя обича\" и Стоян Младенов за ролята на Ансел Смит в \"Килър Джо\" - в Малък градски театър \"Зад канала\".Ненчо Костов получи наградата в категория \"Изгряваща звезда\" за ролята на Дебелянов в спектакъла \"Дебелянов и ангелите\".", "date": "2019.05.24", "title": "Иван Налбантов получи \"Аскеер\" за цялостно творчество"}
