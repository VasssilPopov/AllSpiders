{"url": "https://news.bg/crime/sadat-otstrani-ot-dlazhnost-kmeta-na-septemvri.html", "text": "Специализираният наказателен съд отстрани от длъжност кмета на Септември Марин Рачев, предаде БНТ.Съдът уважи искането на прокуратурата, като заедно с кмета отстрани и Станой Милов, който заемаше поста на специалист по инвеститорски контрол.В мотивите към решението се посочва, че ако останат на своите постове, двамата обвиняеми могат да повлияят на разпита на свидетели, както и да манипулират документи, засягащи хода на разследването.Отстраняването на Марин Рачев и Станой Милов е за неопределен период от време.Прокуратурата или обвиняемите могат да поискат да бъдат възстановени, ако изясняването на истината е приключило. Определението не е окончателно и може да бъде обжалвано в 3-дневен срок.Марин Рачев изрази готовност да обжалва решението на съда.\"За мен решението не съответства на доказателствата, които се представиха в днешното заседание и на закона, заради това ще обжалваме решението в законоустановения срок.\" - заяви той.\"Мотивите, които прочете съдът за отстраняване на кмета на община Септември означават, че започва практика, при която все едно кое длъжностно лице, щом бъде привлечено към отговорност за престъпление, свързано със службата му, може да бъде отстранявано и ще бъде отстранявано.\" - коментира адвокатът Васил Василев.", "date": "2018.02.05", "title": "Съдът отстрани от длъжност кмета на Септември"}
{"url": "https://news.bg/world/germaniya-prekratyava-politikata-na-strogi-ikonomii-v-evropa.html", "text": "Консерваторите на канцлера Ангела Меркел и социалдемократите в Германия приключиха преговорите по темата за Европа със споразумение за инвестиране на повече средства в еврозоната и прекратяване на мерките за строги икономии.Това заяви председателят на Германската социалдемократическа партия Мартин Шулц, цитиран от \"Ройтерс\".\"Днес ние приключихме консултациите в сферата на Европа\", написа Шулц в социална мрежа.\"\", добави той.Партиите пропуснаха наложения от тях краен срок за постигане на споразумение за подновяване на коалицията, който изтече в неделя. Но двете страни обявиха, че са постигнали напредък и че оставащите различия могат да бъдат преодолени.Според преговарящите от Германската социалдемократическа партия шансовете да се постигне споразумение още днес са 50 на 50.", "date": "2018.02.05", "title": "Германия прекратява политиката на строги икономии в Европа"}
{"url": "https://news.bg/int-politics/nad-800-mln-dolara-potanali-v-pentagona.html", "text": "Агенцията за отбранителна логистика на Пентагона не е документирала над 800 млн. долара в строителни проекти, съобщава \"Политико\", след като са се сдобили с вътрешния одит, извършен от одиторската фирма Ernst & Young.\"Ангажираме се да разрешим съществените слабости и да засилим вътрешния контрол около операциите на Агенцията за отбранителна логистика\", увери ген.-лейтенант Даръл Уилямс, който е началник на агенцията.Агенцията за отбранителна логистика функционира като агенция за подкрепа на бойните действия на САЩ с над 26 хил. служители по целия свят. Тя подпомага придобиването на оръжия от страна на военните и др. военни логистични дейности.През януари американският военен министър Джеймс Матис настоя, че американските военни имат нужда от инвестиции, за да изпълнят целите си, свързани с националната сигурност на САЩ.", "date": "2018.02.05", "title": "Над 800 млн. долара \"потънали\" в Пентагона"}
{"url": "https://news.bg/comments/pishete-uchebnitsi-ne-prenapisvayte-istoriyata.html", "text": "Един професор обвини БСП и левите в България във \"войнстващ анахроничен антифашизъм\". Ще спестим името на хабилитираното лице. Няма да остане в историята на науката. Не се брои активната му роля в реабилитацията на най-мрачния период от историята на Европа - фашизма. Защото когато антифашизмът бива обявен за анахронизъм, то неговият естествен антипод би трябвало да търпи ренесанс.Срещнатото с истеричен възторг от определени нàучни кръгове вкарване на \"престъпленията на комунистическия режим\" в учебните програми, сълзливите мероприятия в деня за памет на жертвите на същия и молебена, отслужен пред паметника до НДК от някакъв алтернативен поп, вдигнаха вълната на антикомунизма до познати от началото на 90-те размери. Яхната с особен ентусиазъм от управляващата партия ГЕРБ. Разбираемо поради моралното и интелектуалното им скудоумие. Ненормално, когато се опитваш да сложиш знак за равенство между един тоталитарен режим и неговите извращения и антифашистката борба на милиони граждани не само в Европа, но и в света.Народният съд и неговите злодейства влизат в учебниците, избитите по негов вердикт влизат, лагерите и те. Радват се професори по какво ли не от висши училища от някакви затънтени краища на родината. И вероятно биха се затруднили да отговорят на простичките въпроси, които така и не са намерили място в новите програми за 10. клас.Кой магистрат обоснова юридически мъченическата гибел на премиера Стамболийски? Кой съд произнесе смъртните присъди на жертвите на априлските нощи 1925? И не падна ли тогава от ръцете на правителствени убийци (с царска милост) цветът на българската интелигенция. Кои бяха магистратите, добавили към най-тежкото наказание - смърт, посмъртно обезобразяване на трупове чрез рязане на глави и разнасянето им из градове и села за сплашване? А горенето на цели махали и ликвидирането на деца - в кое наказателно право е предвидено? Подлежеше ли на обжалване присъдата на Стойне (7-годишен) Иван (9), Надежда (12), Димитринка (11), близначките Ценка и Цветанка (13), къде бяха адвокатите им със своите защитни пледоарии? Когато поднасяме цветя пред барелефа на величеството Борис ІІІ, трябва ли да заклеймим \"терориста\" Вапцаров, разстрелян в негово име?7526 имена на жертви на комунистическия режим са изсечени на паметника. И сред наистина репресираните без вина, затваряни без съд, унищожавани без присъда, нелепо се четат имената на герои на \"белия терор\" 1925, превратаджии, полицейски и жандармерийски началници, генерали и офицери, вярно служили на Цар и Отечество (в този ред!), агенти на Обществената безопасност, активисти на щпицкомандите, от които 1941-1944 проплака дете в майка. Така наред с мъката по жертвите волно или неволно се реабилитират палачите.Нито БСП, нито някоя друга лява партия никога не си позволи да героизира извергите и садистите, извършвали беззакония в арестите на ДС, в \"Белене\", \"Куциян\", Ловеч. Дистанцирането и осъждането на техните престъпления започна далеч преди днешните антикомунисти да се събудят такива, след като предната вечер са си легнали с партиен билет под възглавницата. В БСП и лявата общност никой не седна да си пренаписва биографиите, не измисли минало на дядовците и бащите си. Не се отрече. Някои тръгнаха към промяната. Несъгласните си отидоха с достойно вдигната глава (\"Иска ми се до края да си остана политкомисар...\" - Веселин Андреев, интервю от 1986). Някои и до днес - на възраст близо век, оцелели след въдворяване в \"трудов лагер за евреи\" и смъртна присъда по Закона за защита на държавата - не се срамуват да се наричат антифашисти и ремсисти (Анжел Вагенщайн).Докато техните опоненти, дошли наготово на опразненото от т.нар. традиционна десница пространство на антикомунизма, направиха невъзможното, за да се забрави тяхното минало. На членове на БКП (Цецка Цачева, Борисов), на доносници на ДС (Георги Марков), на кандидат априлски поети (Спас Гърневски), на чеда на местен партиен актив (Плевнелиев). Едни гузно мълчат, други си измислят дядовци или аристократично детство, по-неизобретателните - неслучили се дисидентски митинги, трети са най-кресливи в общия хор, та дано заглушат хвалебствените строфи от миналото.Никой до днес не пожела да прочете докрай и безпристрастно трудните страници на най-новата българска история. И да ги затвори. Защото винаги е удобно да имаш някой и друг скелет в гардероба. Когато те обладае политическа дисфункция - да го вадиш. Не всеки ден ти пада от небето Истанбулска конвенция, която да мяташ във вентилатора, за да отклониш вниманието от болезнените теми. Жертви на кървавия червен терор, лагери, политически репресии в такива моменти са изключително вървежни.Но когато учебните програми по история се пишат според идеологическа целесъобразност незнайно от кой (признание на министър Вълчев) - незнайно как, къде и срещу колко хабилитиран гл. ас., доц., проф. по не-знам-какво-си, когато една част от истината се смотава под черджето, а друга се преекспонира, това е опасно. Най-малкото създава дискомфорт и на учители, и на ученици. На първите, защото трябва да обясняват уж обективно нещо, което вече е получило своята еднозначна квалификация в помагалото, одобрено от МОН. На вторите - защото \"истината\", която им поднася учебника, често пъти се разминава диаметрално с онова, което са чули у дома. Не че последното е непременно докрай освободено от лични оценки и емоции.Фактите са свещени, коментарите - свободни. Това трябва да е основният принцип при подготовката на учебното съдържание. С уточнение - коментарите трябва да се правят с уговорката - мнение, гледна точка, позиция. По възможност от авторитетни разномислещи специалисти, които не липсват, но днес са силно заглушени от многословното празномислие на псевдоекспертите.Със своето изказване за анахронизма \"антифашизъм\" онзи професор опасно измества границата на нормалното идеологическо противопоставяне. Някога в Германия всичко започнало с \"Бирен пуч\", за да свърши с \"Кристална нощ\". По софийските улици днес маршируват факелни шествия в памет на \"приятеля на Райха ген. Луков\", за които още не знаем в какво може да се изродят. Във Вълков марш (добре че осъденият от Народния съд и нереабилитеран ген. Иван Вълков е предпочел бащиното си име, а не фамилията - Юрдеков - щеше да звучи несериозно: Луков и Юрдеков маршове). Или издигане на паметник на \"черния капитан\" Кочо Стоянов в двора на Военната академия. А примери в бившите соцстрани не липсват - носталгия по Бандера в Украина, спорно законодателство за Холокоста в Полша, възхвала на ветераните от СС в Прибалтийските републики...Някога Добри Чинтулов по друг повод бе казал \"догде е мъничка змията, елате да се съберем - с крака да ù строшим главата...\". А неофашизмът в България вече не е малка змия. Освен сред хулиганстващата маса с факлите той намира подкрепа сред академичните (колкото и измислени да са) среди, популяризация в медийното пространство, легитимация в парламентарното говорене. А уморените да помнят не забравят, че след шествията идват кладите от книги, жълтите звезди, Закона за защита на държавата, Бухенвалд и Освиенцим...И не се опитвайте да пренаписвате историята. Децата днес са достатъчно информирани, имат достъп до фактите, свой поглед над нещата, начин на мислене - формиран от семейство, среда и училище. Вече не може да ги манипулирате като пионерчета от средата на 50-те. Забравете идеологемите. Това бе основна грешка на оплювания от вас режим. А собствените си биографии може да фризирате както ви се хареса. Те не са интересни никому. Но не прекалявайте. Не сте първи. Още по времето смазващата свободата на словото тоталитарна система един поет посмя да напише епиграма:\"Някога, преди да дойде края,бе откраднл полицейска чùзма.А сега търчи да го признаятза борец против фашизма...\"", "date": "2018.02.05", "title": "Пишèте учебници. Не пренаписвайте историята"}
{"url": "https://news.bg/world/do-mesetsi-davat-start-na-nova-evropeyska-wi-fi-mrezha-za-aviopasazherite.html", "text": "До юни 2018 г. ще бъде поставено начало на нова европейска Wi-Fi мрежа, която ще обслужва клиентите на самолетните превозвачи, обявиха компаниите, които стоят зад проекта, информира \"Ройтерс\".Германската телекомуникационна компания Deutsche Telekom и фирмата Inmarsat работят върху разработването на Европейска авиационна мрежа. Тя ще включва 300 станции със сателит във всяка страна членка на ЕС, като целта на проекта е да предостави покритие във всички 28 държави членки на съюза.Към момента европейските авиопревозвачи разчитат само на сателитни системи за предоставяне на интернет услуга на самолетите в региона.Двете компании обявиха, че оборудването за Европейска авиационна мрежа е малко, леко и лесно за монтиране, което го прави подходящо за нискотарифни компании и за самолети на малки разстояния.Първият купувач е IAG, който държи самолетните превозвачи British Airways, Iberia, Vueling и Aer Lingus, но не е ясно кога точно ще се проведат първите полети с новата мрежа.Услугата трябваше да бъде пусната преди около шест месеца, но проблеми на американската компания SpaceX забавиха началото й. Inmarsat трябваше да се обърне към Arianespace за изпращането на сателит в орбита.Все повече самолетни компании започват да предлагат Wi-Fi, за да удовлетворят исканията на клиентите си.Според Routehappy 82 авиопревозвача в света предлагат Wi-Fi, което е със 17% повече в сравнение с миналата година.", "date": "2018.02.05", "title": "До месеци дават старт на нова европейска Wi-Fi мрежа за авиопасажерите"}
{"url": "https://news.bg/int-politics/desetki-tsivilni-izbiti-pri-vazdushni-udari-na-silite-na-asad.html", "text": "Силите на режима на сирийския президент Башар Асад са избили 28 цивилни при въздушни удари в контролирания от бунтовниците анклав Източна Гута, който се намира близо до столицата Дамаск, докато конфликтът в Сирия се ожесточи на няколко фронта, а цивилните платиха тежка цена, отбелязва \"Франс прес\".В Източна Гута живеят около 400 хил. души, които са обсадени от правителствените сили, като хората изпитват остър недостиг на храна и лекарства.Районът беше определен като един от четирите зони за деескалация в Сирия, но живеещите там са изправени пред засилени бомбардировки през последните седмици.\"Десетки въздушни удари удариха няколко района в Източна Гута\", изтъкна Рами Абдел Рахман, който е шеф на Сирийския център за наблюдение на човешките права, чието седалище е във Великобритания.Най-смъртоносните удари днес са поразили пазар в град Байт Сауа, избивайки 10 цивилни, включително две деца.Още деветима цивилни, двама от тях деца и един местен спасителен работник, са били убити в Арбин.Други деветима цивилни са загинали при удари в останалата част от обсадения район, а още десетки хора са били ранени.Серията бомбардировки бяха извършени, след като от Агенцията на ООН за децата предупредиха за тежките опасности за децата във военните зони в Близкия изток.Най-малко 83 деца са били избити в конфликти в региона през януари, включително 59 само в Сирия.А четири сирийски деца са били сред най-малко 16 бежанци, които са измръзнали до смърт при снежна буря, докато са се опитвали да избягат в съседен Ливан.В Арбин кореспондентът на АФП е видял безжизнените тела на малки деца, лежащи на пода на местната болница.", "date": "2018.02.05", "title": "Десетки цивилни избити при въздушни удари на силите на Асад "}
{"url": "https://news.bg/world/lepnaha-oshte-125-g-zatvor-na-bivshiya-lekar-na-natsionalniya-otbor-na-sasht-po-gimnastika.html", "text": "Бившият лекар на националния отбор на САЩ по спортна гимнастика Лари Насър е осъден на допълнителни 40 до 125 г. затвор за сексуални посегателства срещу гимнастички, съобщават \"Ройтерс\" и АП.По-рано той получи две доживотни присъди за сексуално посегателство срещу момичета от националния отбор на САЩ по спортна гимнастика и от Мичиганския университет.През миналия месец той получи до 175 г. затвор.Последната присъда в Мичиган е предимно символична, защото 54-годишният вече е осъден да прекара живота си в затвора. Преди да излежи тези присъди Насър ще прекара 60 г. във федерален затвор по обвинения в детска порнография.Преди произнасянето на присъдата Насър се опита да се извини на жертвите, заявявайки, че е невъзможно да опише колко съжалява за стореното от него.", "date": "2018.02.05", "title": "Лепнаха още 125 г. затвор на бившия лекар на националния отбор на САЩ по гимнастика"}
{"url": "https://news.bg/regions/plovdivchanin-oshamari-sauchenik-na-dashterya-si.html", "text": "46-годишният Васко В. от Пловдив се намира в ареста за 72 часа, след като набил ученик в училище в район \"Източен\", където е ученичка неговата дъщеря.На 2 февруари 2018 г. обвиняемият Васко В. отишъл в училището на своята дъщеря. Той влязъл в сградата, като заявил, че иска да разговаря с директора.В един от коридорите срещнал съученик на дъщеря му, за когото знаел, че е в конфликт с нея. Васко ударил няколко шамара на детето, което паднало на земята, след което дори го изритал.При намесата на учители от училището Васко В. се държал агресивно и отправил обидни реплики и заплахи.Детето е било прегледано, като не са констатирани травматични увреждания.Обвиняемият Васко В. е задържан за срок от 72 часа с постановление на наблюдаващия прокурор. 46-годишният пловдивчанин е привлечен по обвинения за хулиганство, извършено с особена дързост и цинизъм - престъпление по чл. 325 ал. 2 във връзка с ал. 1 от Наказателния кодекс.", "date": "2018.02.05", "title": "Пловдивчанин ошамари съученик на дъщеря си"}
{"url": "https://news.bg/world/avtorat-na-dosieto-za-tramp-poluchil-informatsiya-ot-lagera-na-klintan.html", "text": "Комисията по правни въпроси към Сената на САЩ публикува документ, в който се твърди, че Кристофър Стийл, авторът на досието за Тръмп, е написал друг непубликуван меморандум, изготвен с информация, която е получил от източници, близки до Хилари Клинтън, съобщават агенции.Достатъчно тревожно е, че кампанията на Клинтън е финансирала работата на господин Стийл, се отбелязва в документа на комисията и се допълва, че още по-голяма тревога буди това, че свързани с Клинтън са предоставили информация на Стийл, което поставя под въпрос доверието към него.През януари двама сенатори от Републиканската партия обявиха, че са сезирали правосъдното министерство да разследва Стийл за лъжесвидетелстване. Кристофър Стийл е бивш агент на британското разузнаване, който е бил нает от Fusion GPS да изготви досие за Тръмп за възможни връзки с руски официални представители. По-рано се появи информация, че кампанията на Клинтън и Националният комитет на Демократическата партия съвместно са финансирали досието.", "date": "2018.02.05", "title": "Авторът на досието за Тръмп получил информация от лагера на Клинтън"}
{"url": "https://news.bg/politics/40-organizatsii-prezidentat-zasilva-razdelenieto-v-obshtestvoto.html", "text": "\"Г-н Президент, Европа е територия на свободни държави, които уважават гражданите си и техните права без колебание!\". Това се казва в отворено писмо до президента Румен Радев от над 40 неправителствени организации по повод желанието на президента да не бъде ратифицирана Истанбулската конвенция.Те посочват, че с позицията си срещу Конвенцията за борба с насилието над жени и домашното насилие, президентът задълбочава разделението в обществото.Те настояват Радев да изиска официален превод на Конвенцията, който да бъде консултиран с експерти и професионалните общности на лингвисти, социолози,  консенсус по ключови термини и начините, по които предлагат да се използват в законодателството и обществото ни от тук нататък.Сред неправителствените организации, подписани под писмото са и Фондация \"Х&Д Джендър перспективи\", както и Българския хелзинкски комитет. Те се противопоставят на заявената от президента на 1 февруари 2018 г. позиция по повод дебатите, свързани с ратификацията на Конвенцията на Съвета на Европа за превенция и борба с насилието над жени и домашното насилие.\"Считаме, че като Президент на Републиката, Вашата роля е да бъдете , по която обществото ни е с противоречиви позиции\", се казва в писмото. Според неговите автори, изказването на президента може да преследва други цели от това да се дадат гаранции и механизми за защита на жертвите на насилие.\"Това, което е изключително притеснително, е избухналата омраза, заплахите за насилие към наши колеги и откритото дамгосване на всички, включително жертвите на насилие, като опасни и врагове, които обслужват чужди, вредни за България интереси. Това подбуждане в обществото на ксенофобски настроения срещу тези, които се борят за равенство и социална справедливост, е неморално и преминава всякакви граници!\", пишат от организациите.\"Смятаме, че плурализмът, свободата на изразяване и гражданското участие са ключови ценности и важни принципи от нашето демократично развитие, които всяка българска институция следва да отстоява и прилага ежедневно на практика\", пишат организациите.Те се опасяват, че президентът може да представи своята позиция като позиция на българското общество. Вие трябваше да бъдете пръв в това да въведете тон на спокойна дискусия и дебат, пишат от неправителствените организации. За съжаление, вместо разговори по същество за начините за въвеждане на високите стандарти на Конвенцията, обществото беше манипулативно вкарано в друг дебат, установен и обслужващ други интереси, които целят насаждане на повече страх и повече разделение.\"Уважаеми господин Президент, не залагайте на карта живота на милиони жени и деца в България заради изкривената истина. Конвенцията на Съвета на Европа за превенция и борба с насилието над жени и домашното насилие не е зле написан документ, който допуска неясноти и най-различно тълкуване! Ако беше такъв, тя нямаше да бъде подписана от 44 държави и от Европейския съюз, както и ратифицирана от 28 държави в Европа, 17 от които - членки на ЕС\", мотивират се от организациите.Подписалите писмото са:", "date": "2018.02.05", "title": "40 организации: Президентът засилва разделението в обществото"}
{"url": "https://news.bg/economics/prouchvat-kakvi-kadri-tarsyat-rabotodatelite.html", "text": "От Агенцията по заетостта започват проучване на своята електронна страница за потребностите на работодателите в България от кадри, съобщиха от АЗ.Представителите на бизнеса могат да посочват директно в on-line анкетен формуляр обхвата, професиите, компетенциите, знанията и уменията на търсените от тях работници и специалисти.В анкетата въпросите са свързани с търсеното професионално направление или област на висшето и средното образование, с конкретни професии от утвърдения от МОН Списък на професиите за професионално образование и обучение /СППОО/, както и с търсенето на кадри без специална квалификация. Анкетата е разработената от Агенцията по заетостта.Работодателите ще имат възможността да отбелязват и т.нар. \"меки умения\", които е необходимо да притежава техният персонал, както и очакванията си за вид и обхват на търсени професии в по-дългосрочен план - след 3 до 5 години.Потребностите на работодателите ще се проучват два пъти в годината - през февруари и през август. Въз основа на събраната емпирична информация ще се определят по-нататъшните приоритети на областната и националната политика в сферата на образованието, обучението и насърчаване на заетостта.Анализът на потребностите на бизнеса от работна сила ще подпомогне правилното насочване на усилия и ресурси към мерки за подобряване срещането на търсената и предлагана работна сила.Информацията от анкетите ще се обобщава на областно ниво от експертен екип с представители на държавната и местна власт, национално представените организации на работодателите и синдикатите, браншови и други организации.Анкетният формуляр ще може да се попълва до 28 февруари 2018 г. на електронната страница на Агенцията по заетостта в рубриките \"Проучване за потребностите от работа сила\" и \"На фокус\", а на следващ етап - и на електронните страници на областните администрации в страната, допълват от Агенцията.", "date": "2018.02.05", "title": "Проучват какви кадри търсят работодателите"}
{"url": "https://news.bg/int-politics/imeto-na-makedoniya-i-gavkaviyat-ruski-tsinizam.html", "text": "Спорът между Гърция и Македония  не е просто някаква обикновена междусъседска свада. Той може да окаже въздействие върху стабилността в цяла Югоизточна Европа.Македония носи същото име като една гръцка провинция, а на Атина това не ѝ харесва, поради което вече от години блокира сближаването на северната си съседка с ЕС и с НАТО. В резултат на това Македония за дълго влезе в една авторитарно-националистическа спирала, която почти доведе до разпадането на страната. А ако Македония се разпадне, последиците за ще бъдат необозрими. в Македония създаде основата за ново раздвижване в спора за името. Но това раздвижване може да бъде блокирано, ако - под впечатлението на големите националистически демонстрации - Атина отново реши да се запъне. Такова развитие ще зарадва едного извън Гърция: Кремъл, който иска да предотврати приемането на Македония в НАТО.В спора за името Москва действа с обичайния си гъвкав цинизъм. Досега горещо обичаше македонските националисти, днес обаче външният министър Лавров препоръчва на гърците да не се съгласяват с никакъв компромис.", "date": "2018.02.05", "title": "Името на Македония и гъвкавият руски цинизъм"}
{"url": "https://news.bg/health/otnovo-e-povisheno-nivoto-na-uran-vav-vodata-v-haskovsko.html", "text": "Отново е увеличено нивото на уран във водата в Хасково, информираха от РЗИ Хасково.Ограничава се употребата на питейната вода в село Малки Воден, община Маджарово за питейни нужди и приготвяне на храна от населението, пишат от РЗИ.Видно от приложения протокол се установяват завишени стойности по показател \"естествен уран\" в пробата вода от село Малки Воден, община Маджарово - 0.032 ± 0,005mg/l (при норма 0,03mg/l). Изследванията са извършени в ДИЛ \"ЕВРОТЕСТ-КОНТРОЛ\" СОФИЯ, застраховат се от РЗИ.От местната здравна инспекция успокояват, че водата може да бъде ползвана без ограничение за хигиенни цели /къпане и миене/, но лекари не съветват вода с уран да бъде ползвана дори и за такива нужди.На управителя на ВиК - Хасково е било връчено предписание да осигури на населението в селото отговаряща на нормите вода за пиене.През пролетта на 2017 година в региона минаха на воден режим именно заради завишени нива на уран. С настъпването на лятото и съпътстващото го засушаване показателите се върнаха в норма, а от местната власт обявиха и планове за нови сондажи, които да са с по-малък риск от замърсяване.", "date": "2018.02.05", "title": "Отново е повишено нивото на уран във водата в Хасковско"}
{"url": "https://news.bg/bulgaria/stolichani-izlyazoha-na-protest-sreshtu-zamarsyavaneto-na-vazduha.html", "text": "Граждани от столичните квартали \"Западен парк\", \"Овча купел\" и \"Красна поляна\" излязоха на протестно шествие срещу мръсния въздух в София, предаде БНТ. Участниците в акцията настояват за ефикасно и бързо решаване на проблема.Протестиращите се спряха пред сградата на Столичната община, като заявиха, че искат да дишат чист въздух. Те определиха като геноцид замърсяването на въздуха в столичния град. Според тях не колите са основният проблем, а нерегламентираното изгаряна на отпадъци, както и използването на твърдо гориво за домакински нужди. Специално внимание обърнаха на продължаващото изсичане на дървета в Западния парк.От Столичната община обещаха да вземат мерки с изсичането на дървета от Западния парк и обявиха, че ще се монтират повече измервателни устройства, с които да се придобие реална картина за чистотата на въздуха в София.От началото на декември досега са наложени глоби за 140 хиляди лева на обекти, които нерегламентирано изгарят отпадъци.Днес нормите за замърсяване с фини прахови частици не бяха превишени, като това най-вероятно се дължи на силния вятър през последните дни. Не се очаква наднормено замърсяване и през следващите два дни.Шествието приключи пред Националния дворец.", "date": "2018.02.05", "title": "Столичани излязоха на протест срещу  замърсяването на въздуха"}
{"url": "https://news.bg/world/balgariya-e-na-55-o-myasto-po-varhovenstvo-na-zakona-sasht-na-19-o-rusiya-na-89-o.html", "text": "България е на 55-о място по върховенство на закона в световния рейтинг за 2017/2018 г., съставен от неправителствената организация World Justice Project (WJP). В са обхванати 113 държави. Рейтингът, който се публикува на всеки две години, е основан на 44 показателя. Оценката на страните се извършва по скала от 0 до 1.На първото място в класацията е Дания с резултат 0.89, а на последното Венецуела с 0.29. Резултатът на България е 0.53. Това е спад от 0.01 на фона на предходния рейтинг, който обаче се измерва в отстъпление с две места надолу.Следващите 5 държави след Дания също са членки на ЕС: Норвегия, Финландия, Швеция, Холандия, Германия. След тях са Нова Зеландия, Австрия, Канада, Австралия.Топ 20 се допълва съответно от Великобритания, Естония, Сингапур, Япония, Белгия, Хонг Конг, Чехия, Франция. САЩ са на 19-о място, а на 20-ото е Южна Корея.От европейските страни единствено Русия и Турция са след 80-ото място, като заемат съответно 89-а и 101-а позиция.Сред страните от ЕС единствено България и Унгария са след 40-ото място. Португалия е на 21-о, Испания на 23-о, Полша на 25-о, Словения на 26-о, Румъния на 29-о, Италия на 31-о, Хърватска на 35-о, Гърция на 39-о.В класацията не са обхванати Литва, Лавтия, Словакия, Ирландия, Кипър и Малта. Унгария е на 50-о място.Сред балканските страни, които не са членки на ЕС, най-високо е Босна и Херцеговина - 56-о място, следвана от Македония - 57-о, Албания - 68-о, Сърбия - 76-о.От европейските страни в класацията присъстват също Украйна и Молдова, които се нареждат непосредствено след Сърбия, съответно на 77-о и 78-о място.Показателите за определяне на рейтинга на държавите са разделени в 8 категории: ограничаване на правомощията на властовите институции, отвореност и прозрачност на управлението, нива на корупцията, състояние на човешките права, правов ред и сигурност, прилагане на нормативните актове в работата на съдебната система.", "date": "2018.02.05", "title": "България е на 55-о място по върховенство на закона, САЩ на 19-о, Русия на 89-о"}
{"url": "https://news.bg/int-politics/obyaviha-izvanredno-polozhenie-na-maldivite-1.html", "text": "На Малдивите е обявено извънредно положение за срок от 15 дни на фона на политическата криза в страната, предаде Би Би Си.Правителството вече замрази работата на парламента и нареди на армията да противодейства на евентуален опит на Върховния съд за импийчмънт на президента Абдула Ямин.Силите за сигурност влязоха в сградата на Върховния съд, а бившият президент на островната държава - Мамун Абдул Гаюн, е задържан.Преди това съдът постанови, че Гаюн и няколко опозиционни лидери трябва да бъдат освободени, но президентът отказа да уважи съдебното решение.Гаюн управлява страната от 2013 г.Извънредното положение дава на службите за сигурност допълнителни правомощия да извършват арести.", "date": "2018.02.05", "title": "Обявиха извънредно положение на Малдивите"}
{"url": "https://news.bg/tourism/zalichiha-18-turisticheski-druzhestva.html", "text": "Заличени са 18 дружества, регистрирани като туроператори и туристически агенти. Това е станало със заповед на министъра на туризма Николина Ангелкова.Преди заличаването е имало мотивирано предложение на Експертната комисия по регистрация на туроператори и туристически агенти (ЕКРТТА). Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите. Такова е изискването според Закона за туризма. Ако удостоверението не е получено, съответно дружеството няма право да извършва туроператорска и/или турагентска дейност, поясняват от ведомството.Със заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на настоящата заповед.Заличените дружества няма да бъдат премахнати от Националния туристически регистър (НТР), но ще бъде отразена заповедта за заличаването им. Така потребителите ще получават информация дали туроператорът и турагентът са коректни и извършват дейност, спазвайки Закона за туризма.", "date": "2018.02.05", "title": "Заличиха 18 туристически дружества"}
{"url": "https://news.bg/world/london-zahapa-tramp-nikoy-ne-iska-zdravna-sistema-s-28-miliona-neosigureni.html", "text": "Великобритания реагира гневно на съобщение на американския президент Доналд Тръмп в \"Туитър\", който атакува британската здравна система, съобщава АФП.Според агенцията това е още един удар по вече обтегнатите американско-британски отношения, който поставя под съмнение дали Тръмп ще направи официална визита на Острова тази година.Тръмп написа в социалната мрежа, че демократите настояват за универсална здравна система, подчертавайки, че британското здравеопазване е разбито и не работи.\"\", написа Тръмп в \"Туитър\" и добави, че демократите искат голямо увеличение на данъците за лошо и общо здравеопазване.В събота хиляди хора участваха в демонстрация в Лондон в подкрепа на финансираната от държавата Национална здравна служба.Възможно обяснение на отправената от Тръмп критика е появата на британския евроскептик Найджъл Фараж, личен приятел на американския лидер, пред Fox News по-рано днес, където говори за британското здравеопазване.Британският здравен министър Джереми Хънт разкритикува коментара на президента на САЩ.\"\", подчерта министърът., продължи Хънт.Според лидера на Лейбъристката партия Джереми Корбин \"здравеопазването е човешко право\".", "date": "2018.02.05", "title": "Лондон захапа Тръмп: Никой не иска здравна система с 28 милиона неосигурени"}
{"url": "https://news.bg/regions/sanktsii-zaradi-zamarsyavane-za-4-stroezha-v-stolitsata.html", "text": "От проверени 21 строежа на територията на София на 4-ри са съставени актове за административно нарушение. Това показват засилените проверки на Столичния инспекторат за замърсяване от строителни обекти на територията на столицата.Санкционирани са фирми, извършващи строителна дейност в районите \"Триадица\", \"Витоша\" и \"Красно село\".Актовете са за непочистена ходова част на камионите и неизгредена плътна строителна ограда на обекта. Целта е да се предотврати замърсяване на пътните платна и въздуха в града.Продължават и проверките на Столичния инспекторат на пунктове за вторични суровини за нерегламентирано използване на отпадъци за отопление и изискванията за чистота. Инспекторите са проверили 4 пункта за вторични суровини в район \"Люлин\". Там не са констатирани нарушения.Рано сутринта неизвестен извършител е изхвърлил строителен отпадък пред 145 детска градина в район \"Красно село\". Започнато е почистване на района и извозване на строителните отпадъци.", "date": "2018.02.05", "title": "Санкции заради замърсяване за 4 строежа в столицата"}
{"url": "https://news.bg/int-politics/litva-skochi-sreshtu-razpolaganeto-ot-rusiya-na-raketi-iskander-v-kaliningrad.html", "text": "Литва обвини Русия в разполагането на балистични ракети, на които могат да се монтират ядрени бойни глави, в анклава си Калининград на Балтийско море, след като отношенията между Москва и Запада се сринаха до най-ниската си точка във времената след края на Студената война, съобщава \"Франс прес\".Русия преди изпрати ракети \"Искандер\" в Калининград за военни учения, но президентът на Литва Далия Грибаускайте заяви, че този път те са били разположени за постоянно.Говорейки пред журналисти, Грибаускайте предупреди, че разполагането на ракетите в руския анклав, който граничи с членките на НАТО Полша и Литва, представлява опасност за \"половината\" столици в Европа.Москва разположи ракети \"Искандер\" за учения в анклава си Калинград през 2016 г., разтревожвайки намиращите се в близост страни членки на НАТО.Специалните служби на Литва обявиха наскоро, че разполагане за постоянно на ракети \"Искандер е \"неизбежно\", добавяйки, че Москва вероятно ще го \"представи като отговор на действията на НАТО\".Междувременно председателят на Комисията по отбрана към руския парламент потвърди разполагането на ракети \"Искандер\" в Калининград, посочвайки, че Москва е предприела мерки в отговор на струпването на военни сили в намиращите се в близост страни.\"Разположихме балистични ракети, да. Разполагането на чужда военна инфраструктура автоматично е включено в списъка с цели за приоритетно унищожение\", подчерта Владимир Шаманов.През миналата година НАТО разположи четири многонационални батальона в Полша и прибалтийските страни като сдържаща сила срещу евентуален руски авантюризъм, докато американските военни изпратиха противоракетна система \"Пейтриът\" в Литва за учения.Прибалтийските страни се надяват, че НАТО ще се договори за допълнителни възможности за противовъздушна отбрана за региона по време на срещата на върха на западния военен алианс през юли.Същевременно САЩ са в процес на продажба на намиращата се в близост Полша на противоракетна система \"Пейтриът\", ход, който вероятно ще разгневи Русия.", "date": "2018.02.05", "title": "Литва скочи срещу разполагането от Русия на ракети \"Искандер\" в Калининград "}
{"url": "https://news.bg/politics/darzhavniyat-glava-pokani-maltiyskiya-biznes-u-nas.html", "text": "\"България е привлекателно място за инвестиции със своята политическа, макроикономическа и финансова стабилност. Много бих се радвал малтийският бизнес да има по-добро присъствие в България.\"Това заяви държавният глава Румен Радев пред представителите на частния сектор по време на закриването на бизнес форум, в който взеха участие 150 представители на български и на над 50 малтийски компании и институции. Форумът е част от двудневната официална визита на президента на Република Малта Мари-Луиз Колейро Прека.Според президента Румен Радев двете държави имат неизползван потенциал за задълбочаване на връзките в икономиката, туризма и науката между двете страни.\"Бъдеще в двустранните си отношения имат тези държави, които са свързани не само от интереси, но и от ценности\", подчерта още президентът и отбеляза многобройните фактори, които свързват България и Малта - двете държави споделят общи позиции в рамките на ЕС, а народите им са изправени пред едни и същи предизвикателства.\"Малта е входната врата на Европа към Северна Африка, а България - към Близкия изток. Нашите народи имат хилядолетна история и богати култури\", заяви Румен Радев и отбеляза, че и България, и Малта се стремят към мир, стабилност, разбирателство и прогрес.С думи на благодарност държавният глава се обърна към президента на Малта за гостоприемството на островната страна към седемте хиляди български граждани, които успешно се интегрират към малтийското общество и допринасят за развитието на икономиката на страната.На форума беше отбелязан устойчивият икономически ръст и в България, и в Малта, който създава предпоставки за последващо засилване на търговско-икономическия обмен, както и за формулирането на общи позиции в рамките на Европейския съюз. \"Имаме висок ръст на икономиките си, а също и силен глас в ЕС, който настоява за повече сигурност, повече солидарност и повече справедливост в общността\", заяви българският държавен глава.Президентът на Малта определи двете страни като географски стратегически точки, които са мостове, свързващи култури и континенти. \"Това ключово геополитическо местоположение е допълнителна възможност за стимулиране на икономическите контакти и нови потенциални партньорства в много сектори. Нашите пазари ще се разрастват и задълбочават съвместно в интерес на нашите народи\", заяви Мари-Луиз Колейро Прека. По думите на малтийския президент, образованието и науката, професионалната квалификация, иновациите и туризма следва да бъдат ключови сектори за обмен на кадри и експертиза, които ще донесат не само повече инвестиции, но и ще сближат народите на България и Малта.В присъствието на двамата президенти по време на бизнес форума, който се проведе в Националната художествена галерия в София, бяха подписани меморандуми за сътрудничество между Изпълнителната агенция за насърчаване на малките и средните предприятия и Trade Malta, между Българската търговско-промишлена палата и Малтийската търговска палата, между Бургаската търговско-промишлена палата и Търговската палата на Гозо, както и споразумение между Университета за национално и световно стопанство (УНСС) и Средиземноморската академия за дипломатически науки.", "date": "2018.02.05", "title": "Държавният глава покани малтийския бизнес у нас"}
{"url": "https://news.bg/crime/politsai-izzeha-antichni-moneti-i-ukrasheniya.html", "text": "При спецоперация полицаите иззеха голямо количество антични предмети на територията на Хасковска област, съобщиха от МВР.Операцията е проведена 1 февруари. Акцията е реализирана от служители на Сектор \"Престъпления, свързани с културно - исторически ценности\" в ГДНП и колегите им от ОДМВР - Хасково под ръководството на Окръжната прокуратура - Хасково.В полицията имало сигнал за мъж, който държи и предлага на черния пазар културно-исторически ценности.В хода на операцията са извършени претърсвания в жилище в Симеоновград, както и на високопроходим автомобил, ползвани от С.С. /59 г./ от същия град. Оттам са открити и иззети 360 антични монети, 30 украшения и части от въоръжение - предмети с културно-историческа стойност, както и металотърсач. Мъжът е арестуван.По случая е образувано досъдебно производство, а работата по него продължава под наблюдението на прокуратурата. Работата по случая продължава.", "date": "2018.02.05", "title": "Полицаи иззеха антични монети и украшения"}
{"url": "https://news.bg/regions/5-godishno-rusnache-postrada-na-pamporovo.html", "text": "5-годишно момченце от Русия е в кома. То е ударено от сноубордист в курорта Пампорово, съобщи смолянската полиция, цитирана от БНР.Тежкият инцидент е станал в понеделник по обяд на мястото, където се пресичат ски пистата и пистата за сноуборд.Момченцето е било . 15-годишен сноубордист от София е правил скок на указано за целта място и е паднал върху детето, като го ударил в гърба. Детето е откарано веднага в смолянската болница. То се преглежда със скенер.Малко по-късно от Районна прокуратура в Смолян съобщиха, че наблюдават досъдебно производство за неумишлено причиняване на средна телесна повреда на 5-годишно дете в района на курортен комплекс \"Пампорово\".По случая се води разследване - оглед на местопроизшествието. Предстои да бъде извършена съдебно-медицинска експертиза за причинените телесни увреждания на детето. В процес на изясняване са механизмът и причините, довели до инцидента. Действията по разследването се провеждат под ръководството на Районна прокуратура-Смолян.Припомняме, при инцидент на Боровец в петък загина 4-годишният син на транспортния министър Ивайло Московски.", "date": "2018.02.05", "title": "5-годишно русначе пострада на Пампорово"}
{"url": "https://news.bg/world/salah-abdeslam-se-zashtitava-s-malchanie.html", "text": "Последният оцелял заподозрян за , при които загинаха над 130 души, се изправи днес пред съда в Брюксел.По време на делото Салах Абдеслам запази мълчание, предаде \"Ройтерс\". Абдеслам заяви: \"Не искам да отговарям на никакви въпроси\", \"Запазвам мълчание, това е мое право. Моето мълчание не ме прави престъпник или виновен\", \"Съдете ме. Правете каквото искате с мен. Вярвам в Аллах. Защитавам себе си, запазвайки мълчание\".По време на процеса Салах Абдеслам се отправи към прокурорите - той им препоръча да се съсредоточат върху съдебномедицинските доказателства и експертизи, \"а не да задоволяват общественото мнение\". Подсъдимият добави и че мюсюлманите се съдят и третират по най-лошия начин. Съдилищата съдели мюсюлманите без милост, те нямали презумпция за невинност.Процесът срещу Абдеслам се гледаше при засилени мерки за сигурност. 28-годишният Абдеслам се появи в съдебната зала, след като сутринта беше ескортиран с конвой до сградата на съда. В съда той влезе с дълга черна коса и брада, напълно различен от чистия и обръснат млад мъж, чиято снимка заля Европа в периода на неговото издирване за кръвопролитните атаки в Париж.Салах Абдеслам беше помолен от съдията да се изправи и да се идентифицира. Абдеслам обаче остана седнал, заобиколен от двама маскирани белгийски полицаи. Тогава Абдеслам за първи път посочи, че не иска да отговаря на въпроси.След първата сесия по делото, по време на която беше разпитан неговият предполагаем съучастник, който призна, че се е борил за \"Ислямската държава\" в Сирия, както и че и двамата обвиняеми са присъствали по време на престрелка в Брюксел през март 2016 г., съдията отново помоли Абдеслам да проговори. Подсъдимият обаче отново запази тишина и категорично отказа да коментира делото.Процесът срещу Салах Абдеслам във Франция ще се гледа през следващата година.Мъжът не е получил обвинение за , която се случи 4 дни след задържането му. При атаката загинаха над 30 души.", "date": "2018.02.05", "title": "Салах Абдеслам се защитава с мълчание"}
{"url": "https://news.bg/world/svetovniyat-evreyski-kongres-prizova-balgariya-da-zabrani-lukovmarsh.html", "text": "Световният еврейски конгрес призова България да забрани неонацисткия Луковмарш, информира израелският вестник Israel Hayom.От организацията отбелязват, че 175 000 души по света и 2000 български евреи са се подписали под петиция, с която призовават българския премиер Бойко Борисов да отмени ежегодния марш в чест на крайнодесен лидер, който е подкрепил депортирането на 11 343 евреи в лагери на смъртта.Маршът е насрочен за 17 февруари 2018 г.Главният изпълнителен директор и вицепрезидент на Световния еврейски конгрес Роберт Сингер е връчил петицията по време на среща с Борисов през уикенда.Маршът е организиран всяка година от 2003 г. насам.Сингер е подчертал пред Борисов, че маршът е не само срещу евреите, но и срещу българския народ и демокрацията.", "date": "2018.02.05", "title": "Световният еврейски конгрес призова България да забрани Луковмарш"}
{"url": "https://news.bg/crime/godina-i-2-mesetsa-zatvor-za-podpomagane-migranti.html", "text": "Осъдиха мъж на година и два месеца затвор за подпомагане на мигранти да останат нелегално в страната и за възпрепятстване на сириец да си тръгне, съобщиха от прокуратурата.Подсъдимият Георги Враменцалиев е с общо наказание \"лишаване от свобода\" за срок от една година и два месеца, при първоначален строг режим.Споразумението е с характер на влязла в сила присъда и не подлежи на обжалване или протест.Според съда, на 04 април 2017 г., в апартамент в София мъжът е помогнал на сирийските граждани - М. С. и О. Ш. да се укрият в страната. За \"услугата\" получил 40 евро.На следващия ден той отказал да пусне да си тръгне и заключил металната входна врата на жилището пред единия от сирийците. Това също е определено като престъпление.", "date": "2018.02.05", "title": "Година и 2 месеца затвор за подпомагане мигранти "}
{"url": "https://news.bg/int-politics/kitay-sryaza-sasht-za-kritikite-im-za-otnosheniyata-mu-s-venetsuela.html", "text": "Подкрепата на Китай за Венецуела е от полза за обикновените хора и е масово приветствана. Това обявиха от китайското външно министерство, след като американското финансово министерство обвини Китай в оказване на помощ на правителството на венецуелския президент Николас Мадуро с непрозрачни инвестиции петрол срещу заеми, съобщава \"Ройтерс\".В реч в петък в Центъра за стратегически и международни изследвания високопоставеният служител на американското финансово министерство Дейвид Малпас коментира, че фокусът на Китай върху стоки за широко потребление и непрозрачни финансови споразумения е нанесъл щети, а не е помогнал на страните в региона.Неговата атака срещу ролята на Китай в подпомагането на венецуелското правителство дойде ден, след като американският държавен секретар Рекс Тилърсън, преди да започне 5-дневната си обиколка в Латинска Америка, изложи перспективата за военен преврат в богатата на петрол страна.Говорейки в Пекин, говорителят на китайското външно министерство подчерта, че финансовото сътрудничеството между двете страни е основано на търговски, печеливши и за двете страни принципи.Заемите на Китай са изцяло в съответствие с международните стандарти и са от полза за местните хора, добави говорителят.\"Това, което заявиха САЩ, е безпочвено и изключително безотговорно\", подчерта представителят на китайско външно ведомство.Сътрудничеството между Китай и Венецуела оказа подкрепа за изграждането на над 10 хил. евтини къщи, производство на електроенергия и разходите за домакински уреди за три милиона венецуелски домакинства с ниски доходи, посочи още той.\"Сътрудничеството между Китай и Венецуела благоприятства социално-икономическото развитие на Венецуела и беше приветствано и подкрепено от всички равнища на обществото\", коментира още говорителят.\"Стабилна Венецуела съответства на интересите на всички страни\", категорични са китайските власти. Китай през миналата седмица изтъкна, че САЩ не зачитат Латинска Америка, след като Тилърсън предупреди страните в региона да не разчитат прекомерно на икономическите връзки с Китай.Администрацията на американския президент Доналд Тръмп наложи индивидуални и икономически санкции на правителството на Венецуела заради нарушения на правата на човека и корупция. Мадуро обвини Вашингтон, че се опитва да го свали от власт, за да се домогне до петролното богатство на страната.Китай и Венецуела имат близки дипломатически и бизнес отношения, особено в областта на енергетиката.", "date": "2018.02.05", "title": "Китай сряза САЩ за критиките им за отношенията му с Венецуела"}
{"url": "https://news.bg/crime/gdbop-razbi-grupa-kolektsioneri-na-orazhiya-za-cherniya-pazar.html", "text": "В хода на спецакция на 1 февруари прокуратурата и ГДБОП са разбили група за преработка на оръжия в огнестрелни и продажбата им на черния пазар, действаща на територията на София и община Карлово.Днес Специализираната прокуратура повдигна обвинения спрямо 7 лица. Обвиненията са за участие в организирана престъпна група за преработване на обезопасени и газови оръжия в огнестрелни и незаконната им продажба.От събраните до момента доказателства става ясно, че групата започва да функционира на през месец май 2017 година. Установено е и че един от участниците в групата притежава оръжеен магазин в София, мъжът има и лиценз за търговия с оръжия. Той снабдявал групата с обезопасени и повредени оръжия, след което оръжията се поправяли и превръщали в бойни.За целта групата разполагала с специално пригодена и оборудвана за дейността работилница, поместена в жилищен блок в София. Собственикът на дома притежавал законно удостоверение за ремонт на оръжия.След като оръжията се преработвали или поправяли, те били пускани на черния пазар.И седемте участници в ОПГ имали разрешително за носене на огнестрелно оръжие. Това служело като параван за незаконната им дейност, обясняват от прокуратурата.Повечето мъже били регистрирани и като колекционери на оръжия.В хода на операцията по задържането на мъжете в жилищата на трима от тях са намерени огромен брой оръжия - пистолети от различни марки, пушки, автомати \"Калашников\", боеприпаси, тротилови пресовки. Солидно количесто пистолети, автомати патрони и бойни гранати са открити и при обиска на апартамента на друг член на групата.В багажника на колата на притежателя на оръжейния магазин са намерени и иззети 250 патрона. Само в един от участниците в престъпната група не са открити оръжия и боеприпаси.Всичките участници в групата бяха задържани за срок до 72 часа. Въпреки искането на прокуратурата за постоянен арест спрямо участниците в групата, съдът определи петима от задържаните да бъдат пуснати срещу парична гаранция от по 5 000 лв. Трима от участниците в групата останаха без мярка за неотклонение. Мотивите на съда за това са чистото съдебно минало на задържаните, тежки заболявания, както и недовършени експертизи, които трябва да докажат, че оръжията наистина са били преправяни.Очаква се прокуратурата да протестира това решение и отново да поиска постоянен арест спрямо всичките 7 участници в престъпната група.", "date": "2018.02.05", "title": "ГДБОП разби група \"колекционери\" на оръжия за черния пазар"}
{"url": "https://news.bg/world/germanskata-veriga-aldi-iztegli-paketirani-zelenchutsi-na-ostrova-zaradi-plah.html", "text": "Германската хранителна верига Aldi изтегли от продажба хиляди пакетирани замразени зеленчуци, след като потребител се оплака, че е открил част от плъх в пакет със зеленчуци, пише \"Гардиън\".60-годишната Пат Бейтмън заяви, че е забелязала гризача, след като нахранила двегодишното си дете и върнала пакета със зеленчуци в хладилника.Тя поясни пред \"Сън\", че е успяла да види плъха на дъното, тъй като пакетът е бил наполовина опразнен.Бейтмън, пенсиониран цветар от Югозападна Англия, добави, че е върнала пакета в местния магазин на германската верига, където са й предложили 30 британски лири отстъпка при следващо пазаруване. Неудовлетворена от отговора, тя се свързала с по-висш служител на Aldi и изпратила снимки с гризача. Бейтмън поясни, че след това от компанията увеличили компенсацията до 550 британски лири, но тя отново отказала., оплака се британката.\"Сън\" пише, позовавайки се на вътрешен документ на компанията, че е имало три оплаквания - две от здравното министерство и трето от потребител.Пакетите със зеленчуци са доставени от Agrifreez, Белгия. Преди Коледа са изпратени близо 40 000 пакета.От компанията обявиха, че са изтеглили продукта от продажба.През 2016 г. клиент в Нортуич е открил плъх в кисело мляко, закупено от Aldi.", "date": "2018.02.05", "title": "Германската верига Aldi изтегли пакетирани зеленчуци на Острова заради плъх"}
{"url": "https://news.bg/politics/plevneliev-vidya-dvoyni-standarti-v-deystviyata-na-radev.html", "text": "Президентът на България в периода 2012-2017 г. Росен Плевнелиев видя двойни стандарти в действията на наследника си Румен Радев по отношение на СЕТА, санкциите срещу Русия и Истанбулската конвенция.В отговор на въпрос каква е президентската институция една година след встъпването в длъжност на Румен Радев, Плевнелиев посочи, че гледа на президентската институция като на стратегическа.\"Аз съм добър човек по душа и съзнавам много добре, че президентската институция е висша представителна институция на българската държава и не ни отива по никакъв начин самите ние вътрешно да се караме, да си спретваме интриги\", посочи Плевнелиев.Същевременно той не скри своите забележки и критики към държавния глава. Плевнелиев похвали Радев за прочувствените му речи по време на различни патриотични мероприятия.\"Същевременно споделям своите дълбоки притеснения от начина, по който президентската институция действа в определени направления.Ще посоча три направления, в които аз виждам и имам своите дълбоки притеснения една година след като президентът Радев е там. Президентът Радев в няколко направления демонстрира двойни стандарти\", посочи Плевнелиев.Така според него не е добре за България демонстрирането на двойни стандарти в международен план. \"Ако вие демонстрирате двойни стандарти на международната сцена няма да сте силен фактор и ако стане трудно и тежко - няма кой да ви чуе\", предупреди Плевнелиев.\"Двоен стандарт бе демонстрирано, когато президентът Радев подкрепи санкциите срещу Русия\", коментира Плевнелиев и визира посещението на държавния глава в Полша и подписаното от него в Брюксел. \"Ако едно подписвате, а друго говорите - олеквате много на международната сцена. Това просто не е добре за България\", предупреди Плевнелиев.Двоен стандарт Плевнелиев видя и по отношение на СЕТА, споразумението с Канада. Според него Джъстин Трюдо - министър-председателят на Канада е един невероятен млад лидер на планетата, който демонстрира качества, ценности, морал. По думите му Р на Конституционния съд.\"По-добре българският държавен глава да излезе и да каже ясно - аз съм против това споразумение, но  е двоен стандарт\", коментира Плевнелиев. По думите му КС не е удобно извинение за това, че държавният глава или няма позиция, или ако има - той не я е артикулирал достатъчно ясно.Двоен стандарт Плевнелиев видя и по отношение на Истанбулската конвенция. Той настоя, че Истанбулската конвенция е за защита на жените и децата от насилие и в конкретния случай лъжата е победила истината със страшна сила. Такава манипулация, такива лъжи се изсипаха, чак и аз се погнусих от .\"В рамките на дебата видях двоен стандарт от гледна точка на БСП, която се превръща все повече в една антиевропейска партия. Не искам да е така и съм притеснен\", сподели Плевнелиев.Освен това Плевнелиев разкритикува Радев във връзка с откритото съглашателство на позициите по отношение на антикорупционния закон и на Истанбулската конвенция. \"Не му прилича на един български държавен глава да бъде партиен. Той трябва да бъде надпартиен\".По отношение на Истанбулската конвенция, Плевнелиев заяви, че е очаквал дебат по същество, но вместо това сме станали свидетели на партийно, партизанско противопоставяне. \"Със сигурност популизмът, а не истината победи\", коментира още Плевнелиев.Според него БСП най-малко трябва да си променят въпроса, за да е коректен към българските граждани. \"Истанбулската конвенция е за превенция и защита на жени и деца, а не за трети пол. За съжаление дебатът беше изкривен и манипулиран. Това е начин България да бъде отклонена от правия път\", коментира Плевнелиев.Той припомни, изказването на правосъдния министър е посочил, че , а същевременно президентът е заявил, че е против тази конвенция. \"Отлагането не е дебат по същество\", коментира действията на настоящия президент Румен Радев неговият предшественик Росен Плевнелиев.\"Да бъдеш държавен глава не е свързано с това да гледаш какъв ти е рейтинга. Държавният глава не остава в историята с рейтинга си. Държавният глава остава в историята с демократичното развитие, смислените проекти\", коментира Плевнелиев.Той разкритикува Радев, че не е продължил много от инициативите на предходните държавни глави.\"Един президент не си гледа рейтинга, той е морален стожер\", припомни Плевнелиев.Плевнелиев разкритикува липсата на дебат по същество по отношение на така наречената Истанбулска конвенция.В 90 държави по света няма една жена съдия, няма една жена в администрацията. \"Има жени под робство, има жени, които нямат право на образование, има жени, които нямат право да карат кола. За това става въпрос. Никой не излиза да ги говори тези неща, а просто си мерят популизма и рейтинга. С такава критика към обществения дебат в страната излезе президентът Росен Плевнелиев по време на отчета си за дейността си една година след като предаде поста на Румен Радев.\"Gender Equality по смисъла на ООН е равенство на половете. Никакъв трети пол. Затова Конституционният съд не е удобното извинение\", коментира Плевнелиев и посочи, че държавният глава също ходи в ООН, а и говори английски език.Росен Плевнелиев подчерта, че се борим за равенство между половете, а 1 млн. жени в България заявяват, че директно или индиректно са били жертви или свидетели на насилие.Плевнелиев поздрави министър-председателя Бойко Борисов, който е дал най-работещото решение - да се направи преглед на текстовете.Той бе категоричен, че не се състезава с наследника си Румен Радев. \"Надявам се той да напише една нова страница от българската история и тя да е позитивна, но в историята се влиза след десетки години. В историята не се влиза по поръчка. Трябва още много вода да изтече, много време да мине, да дойде обективната оценка и за мен, и за президента Радев\".\"Имам позиция. Аз съм активен гражданин, не съм активен политик, не се състезавам с никого от активните политици\", коментира Плевнелиев и допълни, че няма амбиции да се връща в политиката и ако се върне, ще се върне само като активен гражданин.\"Ако наистина се окаже, че България бъде отклонена от правия път, ако наистина се окаже, че с волни или неволни действия на българските политици - България в един момент остане в периферията на новата вълна на интеграция. Ако се окаже, че българските политици, вторачени в собствения си рейтинг са пропуснали да изградят нови партньорства и да изградят нови мостове навън. Ако ние пропуснем новата вълна на интеграция на промяна в света и специално в Европа - това за мен ще бъде национално предателство и затова ще си заслужава да се ходи по барикадите като активен гражданин. Не изключвам и този вариант\", коментира Плевнелиев.По отношение на дейността на правителството на Бойко Борисов, Плевнелиев заяви, че генерално то стои добре.\"Аз не вярвам, че има друга успешна формула при разпределението на баланса на силите в България. Поздравявам министър-председателя Бойко Борисов за това, че той пое един много тежък риск. Това е една много достойна позиция, която аз уважавам\".Добра оценка Плевнелиев даде и на управляващата коалиция, за начина на сформирането й - прозрачно, с управленска програма и коалиционно споразумение, което е обогатило по думите му демократичния процес в страната.Според него добрата рецепта за България не е в изолацията, а в интеграцията на България в ЕС. Затова и положителна оценка правителството получи за водената от премиера Бойко Борисов и външния министър Екатерина Захариева европейска интеграционна политика.Плевнелиев призна, че е имало двоумение дали да се кандидатира за втори мандат президент, но действията на Радан Кънев са наклонили везната в полза на това да не се кандидатира. По думите му тогава Радан Кънев е нямал някакъв дълбок замисъл или \"по-скоро той го провали, ако имаше някакъв стратегически план за действие\". Той отигра тясно партийния си интерес, посочи Плевнелиев, визирайки действията на Кънев по издигането на неговата кандидатура за президент. Плевнелиев припомни, че моментът е доминиран от неговото лично решение да се консултира с вътрешнополитическия ни елит след преживяната от семейството му загуба на най-големия му син. Подтикван от съмнения дали да се кандидатира той е сигнализирал за положението си световния елит, а и българския.\"Да, аз се двоумях. Моята лична драма нямаше как да бъде избегната. Самият аз си задавах въпросите при това, което се случи на мен и на семейството ми дали бих могъл в ситуацията, която се намирах тогава, сега съм в съвсем друга ситуация - сега летя на крилете на любовта, но тогава беше друго и си давах сметка - дали бих могъл и го споделих с всички световни лидери, с вътрешнополитическите\", коментира той.\"Аз съм щастлив тук в България, така че оставам тук в България\", увери Плевнелиев.В експозето си Плевнелиев очерта четири сфери на действие след разговорите си с президенти от ранга на Гаук и Обама за това какво прави един успешен и достоен президент след края на мандата си.Първата сфера е да остане активен на външнополитическата сцена, тъй като той продължава да бъде лице на страната по света. \"Срещнах се със стотици президенти, министър-председатели, участвах в десетки международни форуми. Доставя ми истинско удоволствие, считам че представлявам добре България по света и ще продължавам да го правя\".Плевнелиев визира членството си в Трилатералната комисия, членството в Европейския съвет за външна политика, Международния център за толерантност и диалог \"Низами Ганджеви\".Втората сфера на активност е вътрешнополитическата. Плевнелиев заяви: \"Не искам да се връщам в политиката, няма да се върна в активната политика, няма да бъда отново активен политик, но заявявайки, че не съм активен политик, аз оставам активен гражданин. Имам позиция. Оставам активен гражданин. Следя много внимателно какво се случва в държавата и съм готов да говоря и да действам, ако видя, че държавата се отклонява от правия път\".Плевнелиев визира посещенията в страната и лекциите си по темите свързани с индустриите на бъдещето.Продължава работата на фондацията на Плевнелиев \"Решения за бъдещето\". По думите му за миналата година фондацията е разполагала с 90 хиляди лева за дейността си - собствени средства и дарения. \"Всеки лев дарение е публичен\", коментира той.Президентът Росен Плевнелиев сподели, че подготвя своята книга, посветена на теорията му за студения мир. По думите му в момента се случва невиждана трансформация и глобална битка на преразпределяне на сферите на влияние.По думите му глобалната картина сега коренно се различава от тази от епохата на Студената война, каквато повечето изследователи като Хенри Кисинджър, например, с когото Плевнелиев е спорил.Той бе категоричен, че ние не навлизаме в нова студена война. \"Не споделям тази оценка\".По думите му ние сме в нов непознат етап на развитие - студения мир, за който са характерни всички прийоми на студената война - пропагандни войни, хибридни войни, кибер атаки, жестоко противопоставяне между ЕС и Русия, геополитически битки и боричкания и влияние. \"Това е нов непознат етап на развитие на човечеството\", коментира Плевнелиев. \"ЕС се сблъсква с нещо непознато досега. На този етап е изключително важно как сме позиционирани.\"По думите му десетки държави са били замразени - Грузия, Азербайджан, Украйна. \"На тях им бяха спретнати замразени конфликти\", обясни Плевнелиев и визира като автор на тези замразени конфликти основно Русия на Путин. Така държавите остават трайно нестабилни, но във орбитата на интереси.Плевнериев разкритикува формулата на отношение: \"Винаги с Германия, но никога срещу Русия\". Като изтъкна, че това не е неговото действие. Като президент той настоя, че е можел да звънне на Обама по всяко време, както и на канцлера Меркел.Ако в един момент останете в сивата зона, в някаква периферна зона на ЕС, който стартира нова фаза на интеграция. По думите му това вече се е случвало по време на Берлинския конгрес, когато България е била съсипана от сфери на влияние.\"Президентът Радев трябва да е много наясно с това, което прави. Аз бях много наясно, че не исках да допусна игра на велики сили в България затова тичах на запад със страшна сила. Исках България да бъде припозната, активна, обичана. Вярвам следвах и идеите на българските будители и революционери, които това ни казваха да бъдем равни на другите европейски народи, а не да ходим по казахските степи\", посочи Плевнелиев.", "date": "2018.02.05", "title": "Плевнелиев видя двойни стандарти в действията на Радев "}
{"url": "https://news.bg/world/berluskoni-obeshta-da-deportira-600-000-nelegalni-imigranti.html", "text": "Бившият премиер на Италия Силвио Берлускони обеща да депортира от страната 600 000 нелегални имигранти, ако дясноцентристката му коалиция спечели изборите на 4 март, пише \"Гардиън\".През уикенда крайнодесен екстремист рани шестима африканци.81-годишният Берлускони заяви в телевизионно интервю, че имиграцията е \"социална бомба, която е подготвена да избухне в Италия\". Според него стрелбата в Масерата е проблем пред сигурността.\"Имиграцията се превърна в спешен въпрос, защото след години на ляво правителство, има 600 000 мигранти, които нямат право да стоят. Връщането на контрола над ситуацията го разглеждаме като абсолютен приоритет\", добави Берлускони.Бившият лидер на страната обеща да инвестират повече ресурси в сигурност.\"\", закани се той.Берлускони нападна ЕС за мигрантската криза.Днес в Брюксел и в света за нищо не броят Италия, оплака се италианският политик и се закани да се промени ситуацията.", "date": "2018.02.05", "title": "Берлускони обеща да депортира 600 000 нелегални имигранти"}
{"url": "https://news.bg/health/gripnata-epidemiya-ostava-v-stara-zagora-ruse-i-montana.html", "text": "Грипът още властва в област Стара Загора, съобщиха от МЗ. Здравните власти отчитат лек спад през изминалата седмица 29 януари - 4 февруари 2018 г., но все още се намира в рамките на епидемичните стойности - 330,94 на 10 000 население.Остават в сила грипната епидемия и противоепидемичните мерки за лечебните заведения за болнична и извънболнична помощ.От Регионална здравна инспекция - Стара Загора продължава контролът на детските заведения, където не се допускат болни деца и персонал. Спазва се и противоепидемиченият режим в лечебните и здравните заведения, увериха от РЗИ.Отменят грипната епидемия в Софийска, Бургаска и Видинска област от понеделник - 05 февруари 2018 г.На територията на трите области отпада забраната за провеждане на детските и женските консултации, свижданията в лечебните заведения за болнична помощ и поставянето на имунизации. Грипната епидемия се отменя и на територията на община Габрово. На територията на община Сливен грипната епидемия се отменя от вторник, 06 февруари 2018 г.Удължават грипната епидемия в Монтана заради висока епидемична заболяемост до 11 февруари 2018 г. Занятия във всички учебни заведения в областта се преустановяват до 09 февруари, включително.Удължена е и грипната епидемия на територията на област Русе. Учебните занятия в областта се възстановяват от 07 февруари 2018 г. Всички останали противоепидемични мерки остават в сила до второ нареждане.С цел ограничаване на заболяемостта от грип на територията на общините Свиленград и Тополовград от 06 февруари 2018 г. до 09 февруари 2018 г., включително, се преустановяват детските и женски консултации. Временно се спират и имунизациите и профилактичните прегледи, плановите операции и свижданията в лечебните заведения.", "date": "2018.02.05", "title": "Грипната епидемия остава в Стара Загора, Русе и Монтана"}
{"url": "https://news.bg/int-politics/obviniha-navalni-v-napadenie-nad-politsay-po-vreme-na-protestite.html", "text": "Лидерът на руската либерална опозиция Алексей Навални е бил привикан за разпит от руското следствие заради твърдения, че е ударил полицай по време на протестна демонстрация.Навални, който е 41-годишен адвокат за борба с корупцията, заяви в \"Туитър\", че полицаи са връчили призовката в апартамента му в южната част на Москва в 7:30 часа местно време. По думите му, той е обвинен в нападение срещу полицай, докато е бил арестуван на протеста край Червения площад на 28 януари.Видео кадри от ареста на Навални по време на протеста показват, че той е проснат на паважа, преди да бъде завлечен и тикнат в патрулка на фона на сблъсъци между силите за сигурност и протестиращи. Той беше освободен без повдигане на обвинение още същата вечер, но по-късно каза, че очаква да бъде задържан отново преди президентските избори, които са насрочени за 18 март.Следователите са потвърдили, че Навални е бил привикан във връзка с разследване заради \"физическите наранявания\", претърпени от полицай по време на протеста на опозицията. Повече от 300 души бяха задържани в цяла Русия по време на протестите тогава.Руските власти не допуснаха Навални до участие в президентските избори заради осъдителна присъда за злоупотреба с държавни средства, която според него е изфабрикувана, за да му попречи да се изправи срещу Владимир Путин на изборите. Той призова за бойкот на, както той твърди, манипулираните избори, които няма съмнение, че ще доведат до нов 6-годишен президентски мандат за Путин.Двама от привържениците на Навални получиха присъди от седмица затвор по обвинение, че призовават хората да присъстват на неразрешени от властите опозиционни протести.", "date": "2018.02.05", "title": "Обвиниха Навални в нападение над полицай по време на протестите"}
{"url": "https://news.bg/world/tramp-nareche-top-demokrat-lazhets.html", "text": "Президентът на САЩ Доналд Тръмп използва \"Туитър\", за да нападне топ демократа Адам Шиф от Комисията по разузнаване към Камарата на представителите на САЩ.Тръмп обвини Шиф, че незаконно е допуснал изтичане на конфиденциална информация относно публикувания през миналата седмица меморандум, написан от председателя на Комисията по разузнаване Девин Нунес от Републиканската партия.Американският лидер също сложи демократа от Калифорния в списъка с \"най-големите лъжци и издайници във Вашингтон\", нареждайки го до бившия директор на ФБР Джеймс Коми, демократа Марк Уорнър от Комисията по разузнаване към Сената, бившия директор на ЦРУ Джон Бренън и бившия директор на Националното разузнаване Джеймс Клапър.\"\", призова американският президент в социалната мрежа.Шиф бързо отговори на обвиненията. Той призова Тръмп да си върши работата вместо да обижда хората.Доналд Тръмп също използва \"Туитър\" да нападне Демократическата партия във връзка с искането им за универсално здравеопазване. Тръмп подчерта, че демократите искат да увеличат данъците, за да финансират \"неперсонално\" здравеопазване, подобно на това във Великобритания.Всеки конгресен план за имиграцията, който не предвижда стена по границата на САЩ с Мексико, е \"пълна загуба на време\", написа Тръмп в \"Туитър\" във връзка с разкриването на двупартиен компромисен план.", "date": "2018.02.05", "title": "Тръмп нарече топ демократ лъжец"}
{"url": "https://news.bg/crime/obviniha-dvama-mladezhi-za-ubiystvoto-na-bezdomnik-v-aytos.html", "text": "Полицията задържа двама младежи за убийството на бездомник в Айтос.Окръжната прокуратура в Бургас в повдигнала обвинения спрямо двамата за това, че на 2 февруари в съучастие те умишлено са умъртвили 70-годишен мъж в изоставена постройка в Айтос.Според обвинението 20-годишният Желязко Д. и 16-годишният Ясен С. са убили бездомника умишлено. Преди това жертвата е била пребита - задържаните удряли мъжа с юмруци в главата. Бездомникът е убит с нож - тялото му е прободено 32 пъти.Оръжието, с което е извършено престъплението, е открито. По него са открити следи от жертвата и един от обвиняемите.Административният ръководител на Окръжна прокуратура - Бургас Красимира Кателиева заяви, че от събраните до момента доказателства и свидетелски показания става ясно, че убитият мъж не е предизвикал задържаните. Те нахлули в дома му и извършили престъплението за удоволствие.По думите на Кателиева обвинението е работно и може да бъде преквалифицирано.Директорът на Областната дирекция на МВР в Бургас старши комисар Калоян Калоянов заяви, че двамата обвиняеми са консумирали алкохол преди и след убийството. По думите му оръжието на престъплението е само едно, което означава, че двамата са се редували при нанасянето на смъртоносните удари.Калоянов добави, че жертвата е била в лежащо състояние - той не е проявил агресия.Стана ясно и че двамата арестувани младежи са без образование и работа, те имали криминални регистрации за кражби.Предстои прокуратурата да поиска двамата да бъдат задържани за постоянно.Това е вторият случай, в който младежи са обвинени са убийството на бездомник в рамките на 2018 година. На 22 януари двама младежи на 13 и 14-годишна възраст бяха  Красимир Куртев в Бургас. . В края на януари прокуратурата определи постоянен арест за 14-годишния младеж. Въпреки, че според държавното обвинение убийството е извършено в съучастие с 13-годишното малолетно момче, то не е обвинено, защото не носи наказателна отговорност. Мотивите за убийството на бездомника - жертвата се скарала с момчетата.", "date": "2018.02.05", "title": "Обвиниха двама младежи за убийството на бездомник в Айтос"}
{"url": "https://news.bg/economics/rabotodatelite-iskat-ostavkata-na-temenuzhka-petkova.html", "text": "Работодателите поискаха оставката на енергийния министър Теменужка Петкова.В открито писмо от Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ), обясняват, че министърът не може да се справи с проблемите в сектор \"Енергетика\".Работодателите мотивират искането си с изявлението на министър Теменужка Петкова пред Българската национална телевизия. В интервюто Петкова заяви: \"говори за \"свободен\" пазар на електроенергия, върху който държавата не можела да влияе, удобно пропускайки факта, че на същия този \"свободен\" пазар на практика участват само две дружества, собственост на държавата, чрез борса, също собственост на държавата\", пишат работодателите.Работодателите припомнят, че са сезирали Комисията за защита на конкуренцията във връзка с цените на електроенергията.На 28 февруари се организира мащабен протест срещу безобразията в енергетиката.", "date": "2018.02.05", "title": "Работодателите искат оставката на Теменужка Петкова"}
{"url": "https://news.bg/crime/zapochna-zasedanieto-po-iskaneto-za-otstranyavane-na-kmeta-na-septemvri.html", "text": "Специализираният наказателен съдът даде ход на делото по същество за отстраняване на кмета на Септември Марин Рачев.Прокуратурата поиска отстраняването му, защото според прокурорите по делото служебното положение на Рачев ще създаде пречки за обективно изясняване на обстоятелствата.По делото са налични доказателства, че Рачев не е упражнил достатъчно контрол върху лицето, на което е възложена дейност и от това са последвали щети.Другото обвинение е за сключена неизгодна сделка при придобиване на имот на по-висока цена от пазарната, за изграждане на компостиращо предприятие по програма, което обаче още не е изградено. Имотът е закупен от фирма на втора братовчедка на съпругата му, която е изменила предназначение на земята преди да знае за какво ще се ползва, за да отговаря на изискването за изграждане на компостиращото предприятие.Лицата, които ще бъдат разпитани по делото, са под пряко подчинение на кмета. Рачев, ако е на длъжност, може да повлияе на показанията на свидетелите, твърдят още прокурорите по делото. Според тях ако е на длъжност, Рачев може да си осигури доказателства, подкрепящи неговата теза.Според прокуратурата Станой Милов е лицето, което като инвеститорски контрол е издало протоколи, с които е удостоверил множество извършени СМР, а това не е било така.Неговото отстраняване се иска заради това, че може да унищожи или укрие документи, което ще затрудни делото.Адвокат Василев поиска да се остави без уважение молбата на прокуратурата за отстраняване на Марин Рачев. Според него няма обосновано предположение Рачев да е извършил действията от обвиненията. Имало 7 договора, които били извън сферата на обществените поръчки. Рачев като кмет не е човекът, подписал договорите, не той се е разпоредил да бъдат платени.Щетите от тези договори били измислени от АДФИ, твърди още адвокатът на Рачев.АДФИ се криели зад експерти, които твърдят, че скритите работи не са извършвани.Най-вулгарен, по думите на адвоката, бил случаят с доставката на 18 стълба за камери, които били толкова, но от АДФИ признали 7 стълба, защото били Г-образни и 4 м, а останалите 11 били прави и 6 м и не са признати. В поръчката нямало такова изискване за стълбовете. Според него това говорело за измислено обвинение, лишени от фактическа основа.Относно сключените договори с фирма на втората братовчедка на жената на Рачев, адвокатът заяви, че няма закон който да го забранява.За сделката със земя, Василев обяви, че общинският съвет е взел решението за закупуване, а кметът само е изпълнил решението.Марин Рачев заяви, че ако бъде отстранен много проекти ще спрат, като такъв е изграждането на улична мрежа. Той поиска да не го отстраняват, за да се защити обществения интерес, а не интересът на група хора.По-рано днес специализираната прокуратура внесе в специализирания съд искане за отстраняване от длъжност на Марин Рачев. Искане за отстраняване е постъпило и за Станой Милов - общински служител.В началото на заседанието адвокатът на Рачев Васил Василев заяви, че му е връчено предложение за отстраняване без изходящ номер, а после е призован да се яви в съда следобед, което според него лишавало клиента му от възможност да се защити като се ангажират доказателства.Вторият обвиняем Станой Милов - специалист инвеститорски контрол, чрез адвоката си, подкрепи възраженията на адвокат Василев.Съдът сметна, че за нуждите на производството лицата трябва да са , затова процедурата по призоваване е редовна и е осигурена възможност за запознаване с материалите по досъдебното производство.Дойчо Тарев - прокурор по делото заяви, че няма нарушаване на правата на обвиняемите. Според него кметът трябва да бъде отстранен от длъжност, за да не се пречи на следствените действия в общината.По повод подадената от Рачев молба за отпуска от 1 февруари до 2 април, Тарев заяви, че въпросният ден, в който е пусната молбата, от 6 сутринта са извършвани процесуални действия и претърсвания и няма как кметът да я е подписал.", "date": "2018.02.05", "title": "Започна заседанието по искането за отстраняване на кмета на Септември"}
{"url": "https://news.bg/int-politics/saakashvili-vse-po-blizo-do-ekstraditsiya-ot-ukrayna.html", "text": "Украинският опозиционен лидер Михаил Саакашвили обяви, че апелативен съд е отхвърлил жалбата му за защита срещу евентуална екстрадиция. Решението на съда той определи като политическо мотивирано, съобщава \"Ройтерс\".Бившият президент на Грузия влезе в Украйна през миналия септември, въпреки че беше лишен от украинското си гражданство в продължителен конфликт с властите в Киев, които той обвинява в корупция.Той е издирван в Грузия по четири обвинения, включително злоупотреба със служебно положение, които той твърди, че са изфабрикувани. Украинският съд потвърди по-ранно съдебно решение да му откаже статут на лице, нуждаещо се от допълнителна защита.\"Това е още едно решение на президента Петро Порошенко, а не на съда\", коментира Саакашвили в публикация във \"Фейсбук\" след оповестяването на присъдата.Неговият адвокат посочи, че определението на съда вероятно ще подготви почвата за заминаването на Саакашвили от Украйна.\"Всички трябва да бъдем подготвени за обстоятелството, че властите по незаконен начин ще вземат решение за задължителното му депортиране или евентуално екстрадиране\", отбеляза той във видеоматериал, публикуван от Саакашвили.През декември главният прокурор на Украйна Юрий Луценко заяви, че Саакашвили вероятно ще бъде екстрадиран.Саакашвили също така е изправен пред криминални обвинения в Украйна. Властите го обвиняват в оказването на помощ на престъпна организация, което той определя като измислено твърдение, целящо да подкопае кампанията му за свалянето от власт на Порошенко.", "date": "2018.02.05", "title": "Саакашвили все по-близо до екстрадиция от Украйна"}
{"url": "https://news.bg/regions/spasiha-dvama-mladezhi-ot-reka-arda.html", "text": "Спасиха двама младежи от придошлите води на река Арда, съобщи БНР. Младежът е на 20, девойката - на 16 години.Двамата останали изолирани на остров в реката край ардинското село Паспал. След подадения сигнал за помощ, екип на пoжарната ги изтеглил с въже.", "date": "2018.02.05", "title": "Спасиха двама младежи от река Арда"}
{"url": "https://news.bg/crime/nad-30-kg-heroin-sa-hvanati-na-mitnitsata.html", "text": "32 кг хероин са задържани от българските митничари, съобщи главният прокурор Сотир Цацаров, предаде БНР.Наркотикът е хванат тази нощ от българските митнически служби. Сотир Цацаров не даде повече подробности. Допълнителна информация се очаква следобед от Специализираната прокуратура. Окръжна прокуратура - София ръководи разследване за контрабанда на наркотични вещества на митница Калотина. На 04 февруари 2018 г., вечерта товарен автомобил с турска регистрация, превозвал цветя от Холандия за Турция е показал необичайна плътност на товара.Камионът е управляван от българин с инициали Л.И., и с втори шофьор - турски гражданин с инициали T.A.При митническата проверка на товарното помещение са открити два сака, пълни с общо 16 бели прозрачни пликове, покрити с дрехи. При полеви наркотест съдържанието на пликовете е реагирало положително на хероин. Общото тегло на пликовете е 32 кг. При последваща лабораторна експертиза е установено, че откритото вещество е MDMA (екстази) - наркотично вещество от амфетаминовата група.Шофьорът ще бъде обвинен и арестуван до 72 часа.", "date": "2018.02.05", "title": "Над 30 кг хероин са хванати на митницата"}
{"url": "https://news.bg/world/sasht-kam-rusiya-spazvayte-yadrenite-ogranicheniya-kam-nov-start.html", "text": "САЩ, които в края на миналата седмица разкриха новата ядрена стратегия на страната, изпълняват целите за намаляване на арсенала според договора Нов СТАРТ, които днес навлизат в нова фаза. Вашингтон също така припомни на Русия да спазва ангажиментите си по договора, информира АФП.Договорът за ограничаване на стратегическите настъпателни оръжия е подписан между Вашингтон и Москва през 2010 г. и влиза в сила през февруари 2011 г.Двете страни се договориха за постепенно намаляване на ядрените бойни глави за период от над 10 г., ограничаване на броя на установките, а също така стриктен режим на проверка и обмен на данни.\"\", се казва в съобщение на Държавния департамент.Департаментът отбелязва, че на 5 февруари 2018 г. влизат в сила основните ограничения на стратегическия ядрен арсенал на двете държави към договора.Вашингтон обяви, че до август 2017 г. е изпълнил ангажиментите си.Русия \"многократно обяви ангажиментите си\" към договора, включително изпълнение на основните ограничения. Ние очакваме по време на предстоящия обмен на данни да се препотвърдят ангажиментите към договора, допълва ведомството.От департамента поясниха, че Вашингтон \"няма причини да вярва\", че Русия няма да изпълни целите.В рамките на следващия месец двете страни ще обменят информация за стратегическия си ядрен арсенал.Надяваме се всяка страна да потвърди ангажимента си към другата колкото е възможно по-скоро след обмена на тези данни, отбелязаха още от Държавния департамент.Началото на новата фаза по \"основно ограничаване\" на ядрените оръжия идва на фона на изнесената от Пентагона нова ядрена стратегия на САЩ.Военното министерство на САЩ обяви, че държавата иска да създаде ядрени оръжия с по-малка мощност в отговор на действията на Русия през последните години.Според Вашингтон Москва е в процес на модернизация на 2000 тактически ядрени оръжия. Тези усилия не попадат под наблюдението на Нов СТАРТ, тъй като се отнася само до стратегическите ядрени оръжия.Държавният департамент обяви, че изпълнението на договора \"гарантира безопасността и сигурността на САЩ и нашите съюзници, прави стратегическите отношения между САЩ и Русия по-стабилни, по-прозрачни и предсказуеми\".Според ведомството придържането към договора е от изключителна важност в момент, когато доверието в отношенията се е влошило и заплахата от грешки се е увеличила.", "date": "2018.02.05", "title": "САЩ към Русия: Спазвайте ядрените ограничения към Нов СТАРТ"}
{"url": "https://news.bg/crime/treta-prisada-za-gen-kircho-kirov.html", "text": "Трета подред присъда получи Кирчо Киров. Той получи двегодишна условна присъда, съобщи БНР. Бившият директор на Националната разузнавателна служба беше осъден от Софийския градски съд за разгласяване на класифицирана информация.  Киров е признат за виновен, че през 2014 г. в свое интервю е разгласил факти и обстоятелства около работата си като директор на разузнаването, представляващи държавна тайна.Припомняме, Кирчо Киров има две осъдителни присъди. Бившият директор на разузнаването е осъден в присвояване на общо 10 милиона лева. За това той има една 10-годишна и една 15-годишна ефективна присъда.Първата присъда на Киров е за безстопанственост, от която са настъпили щети в размер на близо 5 млн. лева. За това обвинение Киров получи присъда от 10 г. затвор.До разкриването на второто обвинение на Киров се стигнало, след като самият той в обясненията си по предходното дело се опитал да убеди съда, че сумите, за които е обвиняван, са били харчени при най-висока секретност за разузнавателна дейност, изцяло в интерес на националната сигурност.Тогава Военният съд е поискал справка имало ли е действително такава дейност и такива разходи. Не били открити никакви документи, но последвала повторна и много задълбочена проверка. Били са проверени отдавна архивирани финансови документи, които получават гриф за секретност след своето попълване. Там проверяващите от Националната разузнавателна служба са се натъкнали на фрапиращи факти за теглени и отчитани четирицифрени суми във валута и ръководството на службата незабавно е сезирало главния прокурор.Втората присъда на бившият шеф на Киров 15 години затвор за присвояване на 5 млн. лева по  от януари месец 2017 година. Според обвинението са присвоени 5,1 млн. лв. за около 5 години въз основа на документи с невярно съдържание. Киров присвоил парите във валута. В съдебната зала тогава той обясни, че средствата били използвани за секретни дейности на службите. Разследването установило, че такива не се извършват. ", "date": "2018.02.05", "title": "Трета присъда за ген. Кирчо Киров"}
{"url": "https://news.bg/health/patsientski-organizatsii-iskat-poveche-informatsiya-za-klinichnite-izpitaniya.html", "text": "Пациентски организации предупреждават, че промените в Закона за лекарствените продукти в хуманната медицина противоречат на европейските практики в областта на клиничните проучвания.От Центъра за защита на правата в здравеопазването, Асоциация \"Хипофиза\" и Сдружение за развитие на българското здравеопазване смятат, че може да се подобри информираността на пациентите при участието в клинични изпитвания.Участието на пациенти в подобни изпитания е много важно. Участието може да даде шанс за живот и по-добро здраве на самия пациент, но и на много други хора, пишат от организациите.\"Имаме сигнали обаче, че пациентите не получават адекватна информация за това какво им се прилага и какви са правата им\", пишат от пациентски организации.Предложените промени в Закона за лекарствените продукти в хуманитарната медицина (ЗЛПХМ) противоречат на практиките на Европейският съюз, пишат от организациите. Организациите смятат, че е необходимо участие на пациент в етичната комисия.  нито в новия вариант, нито в съществуващия вариант на закона.Включването на такъв участник не само ще гарантира спазването на правата на пациентите, но ще доведе до по-гладко и успешно протичане, убедени са организациите.Второто предложение на пациентските организации е да не се централизира дейността на подобни изпитания. В сегашния вариант на Закона за лекарствата етични комисии има във всички болници, където има такива проучвания. Това гарантира, че някой на място се е запознал с нормативната уредба и носи отговорност за спазването й. Изключение правят многоцентровите проучвания, пишат от организациите.В новия вариант на Закона се предвижда да има само една комисия в Министерството на здравеопазването. Т.е. на място само провеждащите проучването ще са запознатите с протокола и законовите уредби и само те ще носят отговорност какво се случва.Това значително ще намали възможностите за контрол, както и възможностите за реакция от страна на пациентите в случай, че смятат че има нарушения.Промяната противоречи и на европейската практика, в над 95 % от страните няма централизиране на тази дейност. Информация за европейската практика може да бъде намерена на сайта на Европейската мрежа на изследователските етични комисии www.eurecnet.org.", "date": "2018.02.05", "title": "Пациентски организации искат повече информация за клиничните изпитания"}
{"url": "https://news.bg/politics/rumen-radev-iska-solidarnost-kam-darzhavite-posreshtashti-migrantskiya-natisk.html", "text": "\"Убеден съм, че визитата е знак за огромното желание и на двете страни за динамизиране на нашите отношения на високо ниво и най- високо политическо ниво. Убеден съм, че вашата визита ще даде нов тласък и импулс за развитие на нашите двустранни отношения във всички области от взаимен интерес.\" Това заяви президентът Румен Радев след среща с президента на Малта Мари-Луиз Колейро Прека. Радев заяви, че двустранните отношения с Малта имат огромен потенциал, и днес президент Прека е с много силна делегация от министри и над 50 представители на бизнес средите.\"Такава делегация идва за първи път в България и аз съм убеден, че това е знак за важността на нашите отношения от ваша страна\", добави Радев.От думите на президента стана ясно, че са обсъдени и теми от Европейския днес ред - кризата с мигранти, охрана на външните граници, необходимостта от реална солидарност с държавите от първа линия, както и значението на очакваната многофункционална годишна финансова рамка и първите разговори ще започнат тук на 9 март.\"Споделяме общи позиции, че кохезионната политика е в основата на ЕС\", категоричен беше Радев.Огромен потенциал има и в развитието на културните връзки. Президентът Радев благодари специално на малтийския президент, за това, че тя е първият президент, който празнува с българската общност в Малта празника на братята Кирил и Методий и в продължение на няколко Прека предоставя резиденцията си за празника.Президентът на Малта Мари-Луиз Колейро Прека се обърна към Радев с \"най-скъп приятел\" и изрази признателност за гостоприемството и за успешното начало на Председателството на Съвета на ЕС.\"Мотото е \"Съединението прави силата\", което е много вдъхновяващо. Съгласна съм, че когато сме заедно, работим заедно, преследваме общи цели, ние можем да постигнем един по конкурентоспособен съюз, който може да насърчава кохезията\", отбеляза Прека.Тя потвърди, че посещението й с такава делегация тук е потвърждение за важността му.От думите й стана ясно, че предстои подписване на меморандум за разбирателство между търговските палати, който ще създаде основа за добро сътрудничество.Сред обсъжданите сектори са финансовите услуги, образовани, логистика, туризъм, миграция, здравеопазване.\"Трябва да останем съединени и да подкрепяме нашите общи ценности\", заключи малтийският президент.Относно европейската политика по отношение на мигрантите, президентът Радев заяви:\"Трябва да имаме ясна преценка за риска и за заплахите. Да имаме оценка какви са тенденциите на мигрантския натиск. Да имаме ясна преценка за източниците - какви са проблемите в държавите от където тръгва този мигрантски натиск. На второ място е солидната охрана на границите на ЕС. Тя изисква реална солидарност и внимание към държавите на първа линия. Много важно е да имаме единна европейска политика, касаеща убежището. Важно е да разберем, че трайно решаване на мигрантската криза е възможно само чрез гарантиране на по- голяма сигурност и стабилизиране на регионите, от където идват мигрантите и съдействие за икономическото и социално развитие на тези региони с особено внимание на образованието и здравеопазването\", заяви българският президент.Според него политиката на отворени врати е докарала не толкова големи проблеми в Европа, колкото проблеми в държавите от където тръгват мигрантите.\"Когато един човек знае, че може да реши своите проблеми, ако успее да се добере до Европа, до нейната солидна социална система, този човек духовно вече се откъсва от проблемите на собствената си страна. Ето това е нещото върху, което трябва да се замислим, защото предлагайки социална сигурност тук в Европа, на милиони хора от тези проблемни региони, всъщност те престават да мислят за бъдещето на своите страни, а мислят как да дойдат в Европа\", заяви Радев.По думите му в този аспект трябва да бъдат насочени нашите усилия, за да се създадат зони за сигурност, да се работи за укрепването им да бъдат мотивирани гражданите им да останат там.Президентът Радев призова Европа да е по-активна и да спомага на държавите от Северна Африка и Близкия Изток.", "date": "2018.02.05", "title": "Румен Радев иска солидарност към държавите, посрещащи мигрантския натиск "}
{"url": "https://news.bg/world/rusiya-potvarzhdava-angazhimenta-si-kam-dogovora-nov-start.html", "text": "Русия потвърждава категоричния си ангажимент към Договора за мерки за допълнително съкращаване и ограничаване на стратегическите настъпателни оръжия и призовава САЩ да продължат да търсят взаимноизгодни решения.Това се казва в съобщение на руското външно министерство, цитирано от ТАСС.\"\", се подчертава в съобщението и се призовават САЩ да продължат към конструктивно търсене на взаимноизгодни решения за разрешаване на проблемите, свързани със стратегическите настъпателни оръжия.Пояснява се, че в близко бъдеще Москва ще предаде на САЩ официално съобщение, потвърждаващо ангажимента на Русия към изпълнението на договора.Ведомството уточнява общия потенциал на Русия към 5 февруари 2018 г.: 527 разгърнати междуконтинентални балистични ракети, балистични ракети на подводници и бомбардировачи; 1 444 бойни глави на разгърнати междуконтинентални балистични ракети, балистични ракети на подводници и на бомбардировачи; 779 разгърнати и неразгърнати установки за балистични ракети, оперативни и неразгърнати установки за балистични ракети, базирани на подводници и разгърнати и неразгърнати, базирани на бомбардировачи.В близко бъдеще САЩ ще получат официално съобщение, потвърждаващо тези данни, допълва ведомството.Министерството на външните работи подчерта, че Русия има съмнения дали САЩ изпълняват една от клаузите по договора - Москва не разглежда преобразуването и преквалификацията на част от оръжията като реално съкращаване.Договорът влиза в сила на 2011 г. В него е заложено двете държави да не притежават повече от 700 разгърнати междуконтинентални балистични ракети, базирани на подводници и на бомбардировачи балистични ракети, както и не повече от 1 550 бойни глави и 800 разгърнати и неразгърнати установки.", "date": "2018.02.05", "title": "Русия потвърждава ангажимента си към договора Нов СТАРТ"}
{"url": "https://news.bg/education/istoriyata-sled-1944-godina-ne-e-semeyni-razkazi-i-ima-myasto-v-uchebnitsite.html", "text": "Уроците за историята на България след 1940 година често не се преподаваха. Те присъстваха в учебниците, но учителите не стигаха до тях. С  това ще се промени. Това заяви директорът на Института за исторически изследвания при БАН доц. д-р Даниел Вачков в хода на пресконференция в БТА на тема \"Достиженията на историческата наука и преподаването на история в българските училища\".Според Вачков българската история е изключителна дълга, нашата държава е с най-голяма и дълга държавна история в Европа. България има и много голяма преддържавна история, което прави трудно представянето на различните епохи в училище. По думите на Вачков обаче е неприемливо младежите, които излизат от гимназиите, да не знаят нищо за историята на България след 1940 година и да нямат мнение върху тези събития, различни от семейните разкази. Младежите трябва да знаят обективните факти.Проблем е представянето на тези факти - как те да бъдат представени възможно най-достъпно до учениците. Според Вачков ако се напише учебник, натъпкан с изключително много факти и събития, най-вероятно учениците ще загубят интерес към най-интересния предмет в училище. Поради това Институтът за исторически изследвания при БАН работи с опитни методисти за установяването на това по какъв начин децата могат да поемат най-добре въпросната информация. Според Вачков в тази насока е най-важно да се търси балансът, а като се говори за баланс, трябва да се отбележи, че учебната програма не може да обхване всички страни - програмата акцентира върху основните характеристики на всички епохи и режими.Според Вачков е много важна и периодиката на българската история. С програмата до сега децата са били натоварени с много фактология, а по мнението на Вачков децата трябва да се научат да разсъждават и да тълкуват информацията. \"Идеята е при преподаването по история децата да разбират основните модели, процеси и факторите, които влияят върху тях, и след това да могат да свържат тези процеси с фактите\", обясни Вачков и допълни, че в днешно време тежката фактология е напълно излишна, защото учениците могат да проверят един факт за по-малко от минута чрез интернет, трябва да се знаят само най-значимите факти и събития. От учебниците по история трябва да се изчисти ненужното и излишното, така че да има възможност за повече тълкуване на ключовите периоди.Според анализаторите на пресконференцията новите учебници няма да се различават много от предишните. Ще се различава обаче работата в училище.Специалистът по Българско възраждане гл. ас. Д-р Димитър Христов обясни, че историята като учебна дисциплина у нас се изучава кръгово - първо само въведение до 5 -7 клас, после започва по-обстоен преглед до 12 клас. В 12 клас обаче учениците не са много активни - децата имат ниска мотивация спрямо предметите, различни от тези, по които ще държат кандидатстудентски изпити, поради което не трябва да се очаква, че те ще влагат много усилия и старания за изучаването на предмета. През втория срок на 12 клас на практика почти не се учи по някои предмети, констатира Вачков като обясни, че по този начин важен материали на практика се преподава в празни учебни стаи.\"С новата учебна програма българската история се извежда като концентриран кръг на изучаване в 10 клас\", обясни Вачков. В програмата на десетокласниците са заложени по 3.5 часа история, което доста според Вачков.Вачков коментира и периода на приватизацията, който попада в новата учебна програма. Според него този период не е достатъчно научно изследван - има изследвания, но не може да се констатира ясно какви са механизмите, по които се осъществяват политическите и икономическите промени и държавни процеси. Периодът е и много близък, което прави трудно определянето на основните характеристики и понятия. Една от основните характеристики на прехода е приватизацията. \"Идеята е приватизацията да се извади като понятие, което характеризира икономическите и политическите процеси в страната през този период. В програмата са посочени и социалните проблеми на периода, като целта е да се покаже драматизма на прехода\", обясни Вачков.Стана ясно също така, че Института за исторически изследвания има готовност да участва в квалификационните курсове за преподаватели, организирани от министерството. \"Историята е развиваща се наука. Само за няколко години в историята излязоха нови изследвания, които малко или повече имат своя принос за оформянето на картината\", посочи Вачков и сподели, че е добре преподавателите да минават през такъв курс за опресняване и запознаване с новите достижения на историята.", "date": "2018.02.05", "title": "Историята след 1944 година не е семейни разкази и има място в учебниците "}
{"url": "https://news.bg/world/ruskiyat-pilot-na-svaleniya-su-25-v-siriya-se-samoubil-s-granata.html", "text": "Пилотът на сваления руски щурмовак Су-25 се бори с екстремистите до последно, обяви руското военно министерство, цитирано от местни медии.Ведомството информира, че пилотът се е самоубил с граната, тъй като е бил обграден от терористите.Пилотираният от майор Роман Филипов самолет беше свален с преносим зенитно-ракетен комплекс над Идлиб в събота.Министерството отбеляза още, че Филипов до последно се е опитвал да управлява самолета.Според ведомството Филипов е опитен пилот с десетки успешно изпълнени задачи в Сирия.", "date": "2018.02.05", "title": "Руският пилот на сваления Су-25 в Сирия се самоубил с граната "}
{"url": "https://news.bg/disasters/zamarsyavaneto-s-plastmasi-na-okeana-ogromna-zaplaha-za-kitove-akuli-i-skatove.html", "text": "Учени призовават за изследване на въздействието на микропластмасите върху китовете, акулите и скатовете в океаните.Те подчертават, че морските гиганти са изправени пред \"значителни рискове\" от микропластмасите.Различни оценки показват, че някои китове може да поглъщат стотици фрагменти пластмаса на ден.Мексиканският залив, Средиземно море, Бенгалският залив и Кораловият триъгълник (приблизително триъгълна зона в тропичните морски води около Индонезия, Малайзия, Папуа Нова Гвинея, Филипините и Соломоновите острови) са приоритет за наблюдение, уточнява БиБиСи.Изследователи от САЩ, Австралия и Италия са прегледали данни за заплахите за големите морски обитатели от микропластмасите. Тези малки пластмасови парчета с размер по-малки от 5 милиметра, могат да бъдат вредни за океанския и водния живот.Замърсяването с микропластмаси има потенциал още повече да намали размера на популациите на големите морски обитатели.Все още има много малко проведени изследвания за рисковете от този проблем.\"Пълният размер на рисковете от поглъщане на микропластмаси все още предстои да бъде проучен\", изтъква изследователката от български произход Елица Германова от Университета Мърдок в Австралия, която също така е изследовател към американска фондация за морската мегафауна.Възможните рискове включват намалено усвояване на хранителни вещества и увреждане на храносмилателната система, когато биват поглъщани микропластмаси.В допълнение излагането на токсини чрез поглъщане на пластмаси може да засегне много биологични процеси като растежа и репродукцията, като морските обитатели са подложени на дори още по-голямо напрежение.Големите морски обитатели поглъщат стотици кубически метра вода дневно, за да се хранят и могат да погълнат и микропластмаси.Микропластмасите са сходни по размер и маса с много видове планктон, с който те се хранят.", "date": "2018.02.05", "title": "Замърсяването с пластмаси на океана - огромна заплаха за китове, акули и скатове"}
{"url": "https://news.bg/bulgaria/burkanche-pirinski-vazduh-i-za-gostite-na-21-viya-evropeyski-forum-po-ekoinovatsii.html", "text": "Импровизиран еко протест посрещна министъра на околната среда и водите Нено Димов преди откриването на 21-вия Европейски форум по екоиновации за качество на въздуха. С викове \"Нено е позор - оставка и затвор\" екозащитници отново настояха за запазване на природен парк \"Пирин\". На влизане в сградата те се опитаха да зададат въпроси на министър Димов - защо е оставил Пирин на Юлен?Протестиращите носеха трансперанти и бурканчета с екологично чист въздух от Пирин. \"Същото бурканче, което подарихме на нашите министри преди две седмици, сега подарихме на лекторите на днешния форум. Посланието, че това е може би последно чистият въздух в България, защото Министерски съвет взе решение на 28 декември да позволи сечите и строителството в национален парк \"Пирин\". Нашето послание е те да се замислят какво би могло да се случи, ако унищожим горите на България. Горите са тези, които пречистват въздуха от негативните ефекти на климатичните промени\", заяви протестиращата Мартина Попова.Министър Нено Димов и генералният директор Даниел Кайеха направиха обиколка на щандовете на фирмите в изложението за екоиновации в рамките на форума.Протестиращи успяха да прекъснат и форума в самото му начало, като влязоха в залата със скандирания на английски Нено Димов е лъжец, както и лозунги за спасяване на природния парк.Модераторът Питър Уударт заяви, че форумът се опитва да намери устойчиви решения за тези проблеми.Самият министър Нено Димов коментира, че всеки трябва да може да изрази своите интереси. \"Много добър старт на един европейски форум на цивилизацията, какъвто е дал демокрацията. За мен и експертите ми е особена чест да председателстваме първото заседание.\"", "date": "2018.02.05", "title": "Бурканче пирински въздух и за гостите на 21-вия Европейски форум по екоиновации"}
{"url": "https://news.bg/crime/za-atentata-v-sarafovo-prokuraturata-ne-mozhe-da-obvini-hizbula-obyasnyava-tsatsarov.html", "text": "\"Прокуратурата повдига обвинение спрямо конкретни лица. Ние не обвиняваме организации, държави, движения, независимо от това дали те биха били квалифицирани като прогресивни или терористични.\" Това заяви главният прокурор Сотир Цацаров относно публикация в израелски медии, че българската прокуратура не е обвинила \"Хизбула\" за атентата в \"Сарафово\".Припомняме, в началото на месец февруари израелското издание The Jerusalem Post публикува материал, според който прокуратурата на Република България не е повдигнала обвинение спрямо \"Хизбула\" за бомбената атака през 2012 година на летището в \"Сарафово\", при която загинаха 5 израелски граждани и един българин. Според израелското издание \"Хизбула\" въобще не се посочва в обвинението, в обвинителния акт нямало и \"престъпление, свързано с тероризма, или \"действащи като част от терористична организация\", а вместо това се правила кратка препратка към раздел от Наказателния кодекс относно нарушаване на обществения ред. Изводът - терористичната организация не седи зад атентата, понеже името ѝ не присъства в обвинението.Цацаров коментира информацията - \"Извършителите са физически лица и такава е логиката на наказателното право. Всичко останало са въпроси на външна политика.\"Припомняме и че от \"Хизбула\" отхвърлиха обвиненията, че организацията седи зад атентата от 18 юли 2012 година в Бургас.", "date": "2018.02.05", "title": "За атентата в \"Сарафово\" прокуратурата не може да обвини \"Хизбула\", обяснява Цацаров"}
{"url": "https://news.bg/world/netanyahu-napadna-soros-che-stoi-zad-protesti-v-podkrepa-na-bezhantsi.html", "text": "Израелският премиер Бенямин Нетаняху обвини унгарско-американския милиардер Джордж Сорос във финансиране на протестите срещу спорните планове за депортиране на африкански бежанци, информират турски медии.На среща с министри от управляващата партия \"Ликуд\" Нетаняху обяви, че Сорос финансира протестна кампания срещу план на Израел да депортира хиляди африкански бежанци.Джордж Сорос финансира протестите. Обама депортира 2 милиона души и те нищо не казаха, поясни премиерът.Според данни на ООН в Израел има около 40 000 бежанци, включително 27 500 от Еритрея и 7 800 от Судан.Сорос бързо отговори на обвиненията на Нетаняху. Говорител на милиардера обяви, че той не е финансирал протестите. Но според говорителя Сорос твърдо вярва, че е погрешно да се експулсират бежанци в страни, където те могат да бъдат убити или преследвани.Милиардерът често е обвиняван от десни и леви движения в Централна и Източна Европа, Централна Азия и Кавказ, че се меси във вътрешните дела чрез финансиране на неправителствени организации. Името на Сорос често се цитира като движеща сила зад \"цветните революции\" в Югославия, Грузия, Украйна и Киргизстан. Той също е подложен на постоянни атаки от премиера на Унгария Виктор Орбан, че се опитва да вкара милиони бежанци в Унгария и ЕС.", "date": "2018.02.05", "title": "Нетаняху нападна Сорос, че стои зад протести в подкрепа на бежанци"}
{"url": "https://news.bg/int-politics/holandiya-iztegli-poslanika-si-ot-turtsiya.html", "text": "Холандия е изтеглила посланика си от Турция, след като не е успяла да нормализира отношенията си с последната, съобщиха от холандското външно министерство.Отношенията между Холандия и Турция се влошиха през миналата година, след като холандските власти забраниха на турски министър да присъства на демонстрация в страната във връзка с турския референдум за увеличаване на президентските правомощия.\"Ние не се разбрахме за това как да нормализираме отношенията си\", подчерта външният министър на Холандия Халбе Зейлстра в \"Туитър\".След като холандските власти забраниха на турския външен министър Мевлют Чавушоглу да отиде в страната, за да се срещне с местната турска диаспора, турският президент Реджеп Тайип Ердоган определи поведението на холандските власти като \"нацизъм\". Холандският премиер Марк Рюте настоя в тази връзка, че Турция трябва да се извини за подобен коментар.  Същевременно коментирайки изявление на Ердоган от вчера, че на Турция трябва да ѝ бъде предоставено членство в Европейския съюз, представителят на Европейската комисия Александър Винтерщайн посочи, че страната не се насочва към членство в ЕС, а по-скоро се придвижва в обратната посока.", "date": "2018.02.05", "title": "Холандия изтегли посланика си от Турция"}
{"url": "https://news.bg/world/germanskite-partii-s-posleden-tlasak-kam-koalitsionna-sdelka.html", "text": "Преговарящите от консервативния блок на канцлера Ангела Меркел и от социалдемократите подновяват разговорите за постигане на компромис в областта на здравеопазването и трудовата политика, съобщава \"Ройтерс\".Двете области са препъникамък по пътя към сформиране на нова Голяма коалиция.Партиите пропуснаха наложения от тях краен срок за постигане на споразумение за подновяване на коалицията, който изтече в неделя. Но двете страни обявиха, че са постигнали напредък и че оставащите различия могат да бъдат преодолени.Според преговарящите от Германската социалдемократическа партия шансовете да се постигне споразумение още днес са 50 на 50.Вестник Rheinische Post, позовавайки се на вътрешния график на социалдемократите, пише, че Меркел, Хорст Зеехофер и Мартин Шулц искат до вторник да им бъде представено окончателно коалиционно споразумение.Но от баварския Християнсоциален съюз обявиха, че препятствията все още са големи.Социалдемократите се опитват да изтръгнат отстъпки, за да преодолеят скептицизма сред 443 000-те членове на партията, които имат последната дума дали да се коалират с консерваторите.Германия може да бъде изправена пред нови избори или безпрецедентно правителство на малцинството, ако членовете на социалдемократите отхвърлят коалиционно споразумение.", "date": "2018.02.05", "title": "Германските партии с последен тласък към коалиционна сделка"}
{"url": "https://news.bg/education/smeniha-direktora-na-detska-gradina-brezichka-v-burgas.html", "text": "Директорът на детска градина \"Брезичка\" в Бургас е сменен, съобщи bTV. След като , показващ как в заведението се упражнява насилие спрямо децата, градината е вече с нов началник.По думите на Константина Иванова, която е временно изпълняваща длъжността директор, новият началник на детското заведение е дългогодишен педагог.Според Иванова е нормално след тези записи да има напрежение между родителите. Тя обаче се надява нещата да се успокоят с повече разговори и работа.Заместник-кмета по образование и култура към община Бургас Йорданка Ананиева заяви, че още утре в заведението ще влязат нови учители.Това обаче не успокоява родителите. Те продължават да настояват за спешни мерки, сред които и поставяне на видеонаблюдение в детските градини. Родителите искат и с децата да работят повече възпитатели.", "date": "2018.02.05", "title": "Смениха директора на детска градина \"Брезичка\" в Бургас"}
{"url": "https://news.bg/politics/dzhambazki-makedoniya-e-balgarska-gartsite-nyamat-osnovanie-za-protest.html", "text": "Южните ни съседи нямат основание да протестират за името на Македония. Това заяви в ефира на bTV евродепутатът Ангел Джамбазки по повод вчерашните протести в Гърция.Македония е българска и гърците нямат никакви основания за тези протести, изтъкна евродепутатът.След Балканските войни гърците окупират територии, в които и до днес хората говорят на нашенски диалект, обясни Джамбазки. Според него спорът, който продължава да се разгаря в Гърция, е ехо от сговора между Гърция и Сърбия тогава. Джамбазки вярва, че сегашните протести в Гърция са организиран от гръцката държава, за да окажат натиск на премиера Алексис Ципрас за името на Македония.Депутатът от ЕНП/ ГЕРБ Андрей Ковачев пък обясни, че на Балканите има много рани, които трябва да зараснат по пътя на евроинтеграцията. По думите му това е единственият медкамент. Ако не го използване, историята ще се повтори.", "date": "2018.02.05", "title": "Джамбазки: Македония е българска, гърците нямат основание за протест"}
{"url": "https://news.bg/world/kray-maroko-otkriha-martvi-16-migranti.html", "text": "16 мигранти са загинали във водите на Средиземно море, между Испания и Мароко, съобщава BBC.Телата на мигрантите са забелязани от екипаж на испански ферибот, който преминавал през района. След подаден сигнал до властите в Испания и Мароко, телата на загиналите са извадени от водите, предаде АФП.Сред жертвите има три жени. 15 от загиналите са с произход държава от Субсахарска Африка, един е мароканец.От началото на 2018 година в Испания са пристигнали общо 1 279 мигранти. АФП припомня, че мигрантите от Субсахарска Африка все по-често се насочват към Испания в опитите си да достигнат до Европа. Броят на нелегалните мигранти по бреговете на Италия от началото на година е 4 256 според данни на международната организация по миграция.От началото на година във водите на Средиземно море са изчезнали 243 души. С отркитите загинали 16 души потенциалният брой на жертвите през 2017 година може да е над 250 души.", "date": "2018.02.05", "title": "Край Мароко откриха мъртви 16 мигранти "}
{"url": "https://news.bg/politics/maya-manolova-blagodari-na-deputatite-che-sa-se-vslushali-vav-vopala-na-rabotnitsite.html", "text": "Омбудсманът Мая Манолова благодари на депутатите за това, че са се вслушали в вопъла на работниците, които не получават трудовите си възнаграждения заради некоректни работодатели.\"Последните промени се случиха в четвъртък, 1 февруари, малко преди края на пленарния ден, с промени в закона за платежните инструменти, които препращат към закона за гарантиране на вземания на работници от фалиращи предприятия. Благодаря на депутатите, че се вслушаха във вопъла на работниците, които не можеха да си получат заплатите\", посочи Манолова.По думите ѝ вече окончателно работниците, които имат да получават възнаграждения, дължими след 1 февруари 2015 година, и по отношение на чиито работодател е започнато производство по несъстоятелност, могат да си получат дължимите суми без други условия.Манолова обясни и че тези работници ще имат 3-месечен срок да подадат заявления. Срокът започва след обнародването на закона в Държавен вестник. Заявленията могат да се подават и към днешна дата. Те трябва по закон да са адресирани до директора по териториално поделение на НОИ, където е регистриран некоректния работодател. Пред БНТ Манолова посочи и че ще настоява тези заявления да могат да се подават и в поделението на НОИ по местоживеене на работниците.Самата бланка за заявлението се предлага в териториалните поделения на НОИ. За улеснения бланката е публикувана и на интернет страницата на омбудсмана. \"Това, което е важно, е представянето на приложенията, на допълнителните документи, които трябва да бъдат представени. Става дума за доказателства за дължимостта на сумите, за които претендира работникът\", обясни още Манолова.Такава справка се изважда от работодателите, но се оказва, че в повечето случаи работодателят го няма. По думите на омбудсмана в тези случаи ощетените работници могат да предоставят алтернативно удостоверение от Инспекцията по труда, фишове за дължими заплати или други доказателства. \"Най-добрият вариант е да се обърнат към Инспекцията по труда, която е проверила тези предприятия\", посочи Манолова.Целият дебат започна с работничките от Дупница, които станаха жертва на некоректен работодател и останаха без изплатени задължения за месеци труд. Според Манолова дебатът е трябвало да се разгледа по по-бърз и лесен начин. По думите ѝ след няколко поправки на поправките, промените са вече факт.", "date": "2018.02.05", "title": "Мая Манолова благодари на депутатите, че са се вслушали във вопъла на работниците"}
{"url": "https://news.bg/crime/hvanaha-alo-izmamnik-v-krachka-v-dimitrovgrad.html", "text": "По време на операция на територията на Хасковска област полицията залови 32-ало-измамник от сливенското село Сборище. Криминалисти от Димитровград забелязали колата му.Мъжът бил заловен на адрес на ул. \"Илинден\" в Димитровград. Той тъкмо прибрал хвърлени през терасата 5000 лв.Впоследствие е установено, че малко преди това мъжът е разговарял с 68-годишна жена. Той се представил за полицейски служител и по познатата схема я убедил да съдейства на служителите на реда за залавянето на престъпник.По случая е образувано досъдебно производство. ", "date": "2018.02.05", "title": "Хванаха ало-измамник в крачка в Димитровград"}
{"url": "https://news.bg/int-politics/gartsite-protestirali-zaradi-eventualnoto-vlizane-na-makedoniya-v-nato.html", "text": "Зад протестите в Гърция не стоят само договорките за името на Македония. Освен името на западната ни съседка и отвъд патриотизма и фанатизма около защитата на това име стои нещо много прагматично - бъдещото преговаряне за включването на Македония в НАТО. Това коментира пред bTV журналистът Иван Георгиев по повод протестите в Гърция срещу името на Бившата югославска република Македония.По думите на журналиста преди около година е излязъл доклад на македонските тайни служби до директора на македонското ДАНС Владимир Атанасовски. В доклада се съобщавало за руска намеса във вътрешната и външна политика на Македония. \"Гледайки протестите в Атина, похватите много напомнят този доклад\", тълкува Георгиев.Според анализатора със започването на преговорите за приемане на Македония в НАТО и с постигането на спогодба за името на държавата ще започне процес на откъсването на Скопие от зоната на влияние на Русия, което ще се отрази и върху цялостното влияние на Русия на Балканите, обясни Георгиев. По думите му официалният организатор на вчерашния протест в Атина е т. нар. Координативен комитет на всенационалния и всенароден протест на всемакедонските съюзи по света, един от които е Всемакедонския съюз от Австралия. На сайта на този съюз се посочвало и че част от културното и историческо наследство на Гърция включва Петрич и Благоевград.\"Освен това протестът, който беше обявен за милионен, събра около 140 хил. души, а огромна част от тях не бяха там само заради името, а и за да протестират срещу настоящото управление\", посочи журналистът. По мнението му спорът с името на Македония скоро ще бъде решен, защото това е неизбежно.", "date": "2018.02.05", "title": "Гърците протестирали заради евентуалното влизане на Македония в НАТО"}
{"url": "https://news.bg/regions/stolichnite-geo-milev-slatina-i-yavorov-veche-imat-parno-i-topla-voda.html", "text": "Аварията, която остави без парно и топла вода столичните квартали \"Гео Милев\", \"Яворов\" и части от \"Слатина\" и \"Подуяне\", е отстранена. От \"Топлофикация\" в София информираха, че топлоподаването в района е вече възстановено.От дружеството поднасят извинения на потребителите за причиненото неудобство, предаде БНТ.Припомняме, заради авария на главен водопровод, вчера без парно и топла вода останаха жителите на 4 квартала в София. Топлоподаването беше преустановено в части от кварталите \"Гео Милев\", \"Слатина\" и \"Яворов\" в частта между улиците: бул.\"Шипченски проход\", ул.\"Коста Лулчев\", ул.\"Гео Милев\", ул.\"Слатина\"; както и между улици: ул.\"Калиманци\", ул.\"Иларион Драгостинов\", ул. \"Атанас Узунов\", ул.\"Велчо Атанасов\", ул.\"Боян Магесник\", бул.\"Мадрид\", бул.\"Евлоги и Христо Георгиеви\", ул.\"Мизия\", ул.\"Хан Омуртаг\" и бул.\"Ситняково\".", "date": "2018.02.05", "title": "Столичните \"Гео Милев\", \"Слатина\" и \"Яворов\" вече имат парно и топла вода"}
{"url": "https://news.bg/int-politics/rusiya-predupredi-imame-podraka-merki-koito-mozhem-da-predpriemem-sreshtu-sasht.html", "text": "Русия все още разполага с контрамерки, които може да предприеме срещу САЩ в битката на санкции тип \"око за око\", но засега взема само предпазни мерки. Това коментира руският заместник-министър на външните работи Сергей Рябков пред в. \"Известия\".С отношения, обтегнати заради Сирия, Украйна и твърденията на САЩ, че Русия се е намесила в американските президентски избори през 2016 г., нещо, което Москва отрича, връзките между двете страни се сринаха до най-ниското си равнище след края на Студената война.Американското финансово министерство през миналата седмица назова 210 души, включително 96 олигарси с богатство от 1 млрд. долара или повече, в списък с руснаци, смятани за приближени на Кремъл като част от пакета от санкции, наложени през август миналата година.Финансовият министър на САЩ Стивън Мнучин заяви, че ще бъдат наложени санкции на руснаците в списъка, без да уточнява какви, макар че Белият дом обяви същевременно с публикуването на списъка, че засега няма да налага нови санкции срещу Русия.Рябков изтъкна пред \"Известия\", че Москва преди е отвръщала на САЩ чрез отмяна на споразуменията в ядрената област, разширявайки списъка си с американски политици, които смята за противници на Русия, и като нареди половината служители на американското посолство в Русия да напусне страната.\"Все още има останали такива мерки в нашия арсенал\", заяви Рябков и допълни: \"Но тяхното възможно активиране е обект на отделно политическо решение.\"Подобно решение, ако бъде взето, щяло да бъде взето от руския президент Владимир Путин, след като прецени \"комбинация от фактори\".\"Трябва да преценим последствията (от кремълския доклад) от гледна точка на начина, по който се използва\", изтъкна Рябков.Въпреки лошото състояние на отношенията между САЩ и Русия, Рябков посочи, че Москва продължава да се стреми да постигне напредък със САЩ, когато става въпрос за множество споразумения и договори за контрол върху оръжията и разрешаване на конфликти по света.", "date": "2018.02.05", "title": "Русия предупреди: Имаме подръка мерки, които можем да предприемем срещу САЩ"}
{"url": "https://news.bg/crime/otkradnaha-nad-ton-hrana-i-53-ptitsi-ot-ferma-v-montansko.html", "text": "Неизвестни извършители са извършили кражба във ферма в село Мърчево, област Монтана, съобщи БНТ.По информация на Областната дирекция на МВР в Монтана кражбата е извършена през почивните дни от ферма, собственост на 69-годишен мъж.От полицията са установили, че неизвестните крадци са пробили отвор в тухлената стена на стопанската постройка. През отвора те задигнали б. Освен това крадците изнесли и 800 килограма царевица, 200 килограма пшеница, 50 килограма смеси за храна на птици, както и лампи за отглеждането на птици.Щетите от кражбата се изчисляват.Според версиите на криминалистите става въпрос за организиран обир, извършен от група крадци. За кражбата престъпниците са използвали камион, с който са отнесли плячката.Работата по случая продължава. Образувано досъдебно производство.", "date": "2018.02.05", "title": "Откраднаха над тон храна и 53 птици от ферма в Монтанско"}
{"url": "https://news.bg/economics/pochina-biznesmenat-stefan-sharlopov.html", "text": "Бизнесменът Стефан Шарлопов е починал тази нощ в съня си, съобщиха от \"Шарлопов груп\", цитирани от \"Нова телевизия\".Стефан Шарлопов е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност \"Българска филология\".След това започва работа като журналист в София и в изданията, в които работи, се занимава с икономическа тематика. През 1989 г. започва частен бизнес.Предприемачът до 1993 г. се занимава предимно със стокови и финансови операции, като през 1995 г. създава \"Роял Фуудс\" АД - компания за производство на трайни пакетирани сладкиши с фабрика в Елин Пелин. Освен на четирите индустриални предприятия, Стефан Шарлопов повече от 10 години е мажоритарен собственик и председател на Съвета на директорите на фирмата за бутилиране на минерална вода \"Девин\" АД, \"Санел\" АД, \"Роял Стоун\" АД, \"Роял Инвестмънт\" ООД, \"Роял Холидей\" ЕАД и др.55-годишният Стефан Шарлопов е един от учредителите на Национално движение \"Българско наследство\". Той също така бе председател на Българския съюз по балнеология и СПА и собственик на веригата \"Шарлопов хотелс\". Един от последните му проекти бе комплекс \"Созополис\", който е замислен като реплика на стария град Созопол с неговата уникална архитектура и стил.Шарлопов има пет деца, като дъщеря му Ева Шарлопова-Гергинова е изпълнителен директор на \"Шарлопов Груп\".", "date": "2018.02.05", "title": "Почина бизнесменът Стефан Шарлопов"}
{"url": "https://news.bg/crime/mladite-shofyori-sa-nay-uyazvimite-na-patya.html", "text": "Стартира кампанията \"Най-добър млад шофьор на България\", на която съорганизатори са СБА, Пътна полиция, ФИА, БЧК, община Пловдив, община Калояново, автомобилни вносители, бензиностанции, медии и други.\"Мероприятието ще окаже пряко влияние на безопасността на движението\", категоричен беше Емил Панчев - председател на СБА. Жан Тод - президент на ФИА отправи послание към съорганизатори и участници. Той отбелязва, че обединявайки усилията си може да се постигне много в безопасността на пътя.Бойко Рановски - шеф на Пътна полиция, заяви че младите шофьори са най-уязвимите на пътя и целта е да се проучи доколко те са подготвени на пътя, за да се вземат мерки за намаляване на ПТП.Кампанията \"Най-добър млад шофьор на България\" е състезание с обучителна цел, в което могат да участват всички шофьори до 26 години. Те трябва да демонстрират познания на правилата за движение по пътищата, познаване на автомобилите и автомобилните технологии, знания и умения за безопасно шофиране.Право да участват в кампания имат водачи до 26 години, които са активни шофьори с до 5 г. стаж зад волана и без влезли в сила наказателни постановления. Кампанията стартира с първи етап - онлайн тест с въпроси в областта на правилата за движение по пътищата. Тестът ще бъде активен от 5 февруари до 27 април 2018 г.Най- добрите 30 участници ще се класират за втория етап. Състезанието ще бъде на писта в с. Калояново, където участниците ще покажат уменията си за шофиране и ще се състои на 12 май 2018 г.Победителят печели една година безплатно шофиране на Renault Captur .Финалистите на кампанията стават \"Посланици за пътна безопасност\" на СБА, като лично ще спомогнат за информираността сред младите хора относно рисковете за неправилно поведение на пътя.", "date": "2018.02.05", "title": "Младите шофьори са най-уязвимите на пътя"}
{"url": "https://news.bg/world/za-parvi-pat-germaniya-kompensira-25-000-alzhirski-evrei-otseleli-prez-vsv.html", "text": "Правителството на Германия се съгласи да признае 25 000 евреи от Алжир като оцелели от Холокоста през Втората световна война, пише \"Таймс оф Израел\", позовавайки се на правозащитна организация.Така алжирските евреи ще могат да настояват за компенсация. По-късно тази година те ще могат да подадат документи за еднократна компенсация.Евреите, които са живеели в Алжир между юли 1940 - ноември 1942 г. и които са били жертва на нацистите, ще получат еднократно плащане от 2 556 евро (3 183 долара), съобщи Конференцията по еврейските материални претенции срещу Германия - международна еврейска организация, която разпределя компенсации от името на германското правителство.Режимът на Виши управлява части от Франция и френските колонии между 1940 и 1944 г., сътрудничейки си с нацистките окупатори.Преговорите между организацията и германското правителство за признаване на алжирските евреи започнаха през август 2017 г.В момента има около 3 900 алжирски евреи, които живеят в Израел.Според организацията от 1952 г. германското правителство е платило 70 милиарда долара компенсации.", "date": "2018.02.05", "title": "За първи път Германия компенсира 25 000 алжирски евреи, оцелели през ВСВ"}
{"url": "https://news.bg/int-politics/severna-koreya-kupuva-orazheyni-tehnologii-chrez-posolstvoto-si-v-germaniya.html", "text": "Северна Корея използва посолството си в Берлин, за да придобива технологии за своята оръжейна програма. Това обяви шефът на германското разузнаване Ханс-Георг Маасен пред германската обществена телевизия ARD.Той добави, че германските власти смятат, че големи части от оръжейната програма на Пхенян са били \"придобити чрез купувачи под прикритие или чрез черния пазар в чужбина, които те след това са купили в Германия\".\"Ако открием такива неща, ние ги спираме, но не можем да гарантираме, че това може да бъде предотвратено във всички случаи\", коментира Маасен.", "date": "2018.02.05", "title": "Северна Корея купува оръжейни технологии чрез посолството си в Германия"}
{"url": "https://news.bg/world/turtsiya-mozhe-da-ima-vina-za-svaleniya-ruski-shturmovak-su-25-v-siriya.html", "text": "Турция може да има вина за сваления руски щурмoвак Су-25 в Сирия, тъй като е обещала да \"гарантира сигурността в тази територия\", пише вестник \"Комерсант\", позовавайки се на източник.Анкара контролира зоната за деескалация в Идлиб.Източникът поясни, че при разработването на плана на полета може да са разчитали на това.Според представителя самолетът е ударен по време на маневра на ниска височина - около 400 метра.Щурмoвакът беше свален в сирийската провинция Идлиб в събота, 3 февруари. Самолетът, пилотиран от Роман Филипов, е свален с преносим зенитно-ракетен комплекс. Отговорност поеха екстремистите от Тахрир ал Шам.Убитият пилот е от Приморски край в Далекоизточния федерален окръг.Руският център за помирение в Сирия работи с Турция за връщане тялото на пилота, тъй като Анкара контролира зоната за деескалация в Идлиб.", "date": "2018.02.05", "title": "Турция може да има вина за сваления руски щурмoвак Су-25 в Сирия"}
{"url": "https://news.bg/disasters/zemetresenie-v-gartsiya-usetiha-v-blagoevgradsko.html", "text": "Читатели на news.bg информираха, че е усетено земетресение в градовете Благоевград, Петрич и Сандански.Земетресението е регистрирано в Гърция в 11.13 часа българско време. Трусът е с магнитуд от 3.8 по скалата на Рихтер, показва справка на сайта на Европейско-средиземноморския сеизмологичен център.Земетресението е възникнало на дълбочина от 5 километра и е регистрирано на 7 километра североизточно от Дросатон, Гърция, на 11 километра източно от Стар Дойран, Македония и 147 километра югоизточно от Скопие.Трусът се е усетил на по-високите етажи на сгради в Югозападна Бъглария.Към момента няма информация вследствие на земетресението да са пострадали хора и да има нанесени материални щети.", "date": "2018.02.05", "title": "Земетресение в Гърция усетиха в Благоевградско"}
{"url": "https://news.bg/world/bivshiyat-palestinski-lider-yaser-arafat-sklyuchil-pakt-s-italiya-za-nenapadenie.html", "text": "Дневници на бившия палестински лидер Ясер Арафат разкриват тайно споразумение за протекция на Италия от нападения, организирани от палестински терористи.Това пише италианското списание L\"Espresso, което публикува част от информацията, предаде \"Таймс оф Израел\".Арафат също е писал в дневниците си относно приятелството си с дългогодишния кубински лидер Фидел Кастро, относно лъжа, за да помогне на бившия премиер на Италия Силвио Берлускони с цел избягване на обвинения в измама и други. 19-те тома дневници на Арафат, дългогодишен ръководител на Организацията за освобождение на Палестина (ООП), който почина през 2004 г., са поверени на попечители в Люксембург, но наскоро са продадени на френска фондация, за да могат да бъдат проучени. Но за първи път информацията е публично огласена.Дневниците потвърждават дългогодишна непотвърдена информация, че италианските власти са сключили пакт за ненападение с ООП. През 1985 г. италианските власти позволиха на терористи да избягат след отвличането на кораба Achille Lauro.Според информацията в дневниците тогавашният външен министър Джулио Андреоти позволил на нападателите да избегнат екстрадирането им в САЩ и да избягат от Рим в Югославия.Около 10 г. по-рано палестинците и италианските власти сключили споразумение, според което палестинците обещавали да не извършват нападения на територията на Италия, а също така палестинските терористи свободно да се движат на италианска земя.\"Италия е палестинският бряг на Средиземно море\", пише Арафат.Сделката беше разкрита от бившия италиански президент Франческо Косига през 2008 г., който писа в италиански вестник, че тогавашният премиер Алдо Мора е сключил сделката с палестинците.Според друга информация споразумението е сключено през 1973 г., когато Андреоти е бил премиер. Андреоти тайно е бил ключова фигура по време на преговори между палестинците и други държави.Подобно споразумение за ненападение, според Илич Рамирес Санчес - Карлос Чакала, е било сключено между Швейцария и палестинците през 70-те и 80-те г. на ХХ век.Дневниците са писани между 1985 и 2004 г. Те разкриват още, че Арафат е получил услуга от Берлускони в замяна лъжесвидетелстване пред италиански прокурори през 1998 г. относно 10 милиона лири финансова помощ, които реално са отишли при Италианската социалистическа партия.Те се договорили след среща в европейска столица.", "date": "2018.02.05", "title": "Бившият палестински лидер Ясер Арафат сключил пакт с Италия за ненападение"}
{"url": "https://news.bg/int-politics/sasht-zapochvat-da-izteglyat-voennite-si-ot-irak.html", "text": "Американските войски са започнали да се изтеглят от Ирак, след като Багдад обяви победа над терористичната групировка ДАЕШ (\"Ислямска държава\") през миналата година, съобщава \"Асошиейтед прес\", позовавайки се на западни служители към базата на международната коалиция в Ирак, ръководена от САЩ.Десетки американски войници са били транспортирани от Ирак в Афганистан всекидневно през миналата седмица, заедно с оръжия и оборудване.Двама иракски правителствени служители са потвърдили пред \"Асошиейтед прес\", че ръководената от САЩ коалиция и иракското правителство са сключили споразумение за намаляване на войниците в Ирак за първи път, откакто започна войната срещу ДАЕШ преди три години.Иракските представители са уточнили, че процесът по изтеглянето на американските военнслужещи официално не е започнал.Репортер на агенцията в базата Ал Асад в западната част на Ирак обаче е видял движение на войници, което съвпада със свидетелствата на източниците за изтегляне от Ирак.\"Продължаването на присъствието на коалицията в Ирак ще бъде основано на условия, пропорционални на нуждата и в координация с правителството на Ирак\", изтъкна говорителят на коалицията полк. Райън Дилън.Висш иракски правителствен служител, близък до премиера Хайдер ал Абади, заяви, че 60 процента от всички американски войски, които се намират понастоящем в страната, ще бъдат изтеглени, според първоначалното споразумение, постигнато със САЩ. Съгласно плана ще бъдат оставени около 4000 американски военнослужещи, които да продължат обучението на иракските военни.В доклад на Пентагона, публикуван през ноември, се посочва, че е имало 8892 американски войници в Ирак към края на септември.", "date": "2018.02.05", "title": "САЩ започват да изтеглят военните си от Ирак"}
{"url": "https://news.bg/world/svalyaneto-na-su-25-amerikanski-izstrel-v-garba-na-rusiya.html", "text": "Свалянето на руския бомбардировач Су-25 в Сирия е американски изстрел в гърба на Русия.Руският Су-25 може да е свален в Сирия с цел да се предизвика провокация, която да доведе до ескалация на напрежението в региона. Това коментира пред \"Интерфакс\" председателят на парламентарната комисия по отбрана Владимир Шаманов.Той не пропусна да припомни, че в сирийската провинция Идлиб са разположени над 1000 американски военни инструктори. Те обучават опозиционните на президента Башар Асад ислямистки милиции.Заместник-директорът на комисията за отбрана и сигурност в Съвета на федерацията Франц Клинцевич заяви, че американците използват трети страни, за да въоръжат сирийската опозиция с остарели руски и американски ПВО системи.\"Видяхме, че те вършат работа. На американците тяхната русофобия скъпо ще им струва\", предупреди пред Интерфакс Франц Клинцевич.Първият заместник-председател на комисията в Думата по международни отношения Дмитрий Новиков заяви, че Русия ще иска от Съвета за сигурност на ООН да разследва свалянето на самолета.\"Ние сме в Сирия по покана на законното правителство, а американците не могат да посочат по чия покана са там\", отбеляза Новиков.От Джебхат ан Нусра пък публикуваха документите на убития руски пилот.", "date": "2018.02.05", "title": "Свалянето на Су-25: Американски изстрел в гърба на Русия"}
{"url": "https://news.bg/bulgaria/poskapva-zastrahovkata-grazhdanska-otgovornost.html", "text": "Застраховката \"Гражданска отговорност\" поскъпва, предупреждават експерти.Това разкрива Нова телевизия.Средната цена на застраховката в момента е 187 лева, но според застрахователните компании тя ще върви нагоре и още от този месец тя се повишава с между 10 и 18 лева, информира Нова телевизия.Причината, според работещите в бранша, са европейските стандарти.", "date": "2018.02.05", "title": "Поскъпва застраховката \"Гражданска отговорност\""}
{"url": "https://news.bg/world/sasht-gotvyat-petrolno-embargo-na-venetsuela.html", "text": "САЩ готвят петролно ембарго на Венецуела, предаде АП.Агенцията се позовава на американския държавен секретар Рекс Тилърсън. Той говори в Буенос Айрес относно бъдещите президентски избори във Венецуела.Те бяха изтеглени по-рано от управляващите в Каракас.Рекс Тилърсън намекна, че иска да намери начини да смекчи отрицателното влияние, което санкциите биха оказали върху американските петролни компании, венецуелците и други страни в региона.Венецуела има най-големите петролни резерви в света и е третият по големина доставчик на САЩ.Политиката на Николас Мадуро обаче среща критика както на опозицията, така и на неговите съседи.", "date": "2018.02.05", "title": "САЩ готвят петролно ембарго на Венецуела"}
{"url": "https://news.bg/world/frantsiya-i-turtsiya-gotvyat-diplomaticheska-patna-karta.html", "text": "Франция и Турция готвят дипломатическа пътна карта за Турция, разкрива АП. Агенцията се позовава на източници от Елисейския дворец.Според тях президентите на Франция и Турция Еманюел Макрон и Реджеп Ердоган са обсъдили инициативата в телефонен разговор.Двете страни ясно са се ангажирали за намирането на искат политическо решение за Сирия под егидата на ООН.От своя страна Макрон е поставил въпроса за включително за турското военно настъпление в сирийския кюрдски анклав Африн.Франция и Турция са се ангажирали да работят за преодоляване на хуманитарната криза в близкоизточната страна.", "date": "2018.02.05", "title": "Франция и Турция готвят дипломатическа пътна карта"}
{"url": "https://news.bg/world/54-mln-kiberataki-sa-otrazeni-na-ostrova.html", "text": "Разузнавателните служби на Великобритания са отблъснали 54 милиона кибератаки през миналата 2017 година.Това разкрива в. \"Файненшъл таймс\". Спецслужбите освен това са премахнали близо 120 хиляди фалшиви интернет сайтове.В специален документ се разглежда възможността Great British Firewall да има компютърна мрежа със софтуер за извършване на филтриране на мрежовия трафик.В доклада се посочва също, че по-голямата част от тези престъпления са извършени, не от \"враждебни на държавата участници\", а от групи, които възнамеряват да се възползват от продажбата на откраднати лични данни или да получат незаконен достъп до банкови сметки.За целта експертите се опитват да направят кибер атаките непечеливши и твърде рисковани.", "date": "2018.02.05", "title": "54 млн. кибератаки са отразени на Острова"}
{"url": "https://news.bg/world/kmetat-na-melbarn-hvarli-ostavka.html", "text": "Кметът на град Мелбърн Робърт Дойл хвърли оставка, съобщават австралийски медии.Миналата година две жени от градския съвет на Мелбърн обвиниха Дойл в сексуален тормоз, неприлични посегателства и лошо поведение. Дойл отрича обвиненията.В разгара на скандала той беше принуден да влезе в болница, заради разклатеното си здраве.", "date": "2018.02.05", "title": "Кметът на Мелбърн хвърли оставка"}
{"url": "https://news.bg/world/voenni-chistyat-snega-v-moskva.html", "text": "Военни са мобилизирани в чистенето на снега в Москва. Това става след искане на столичните власти.Близо сто души са хвърлени в усилията да се нормализира живота в столицата след рекордния снеговалеж.Температурата през изминалата нощ падна до 10 градуса под нулата. Властите обявиха понеделник за неучебен ден.", "date": "2018.02.05", "title": "Военни чистят снега в Москва"}
{"url": "https://news.bg/world/zhenite-v-oman-shte-rabotyat-kato-shofyori-na-taksi.html", "text": "От 1 март жените в Оман ще могат да работят като шофьори на такси, съобщават местни медии.Стъпката на властите е на фона на практиката в арабския свят за ограничаване на правата на нежния пол.Все пак такситата, управлявани от жени, ще бъдат с различен цвят. Традиционният цвят на такситата в страната е в бяло и оранжево.Полицията на Оман предупреждава, че ще следи за спазването на реда. Мъжете - таксиджии обявиха, че не се чувстват заплашени, защото повечето им клиенти са от силния пол.", "date": "2018.02.05", "title": "Жените в Оман ще работят като шофьори на такси"}
{"url": "https://news.bg/world/11-godishno-momiche-rodi-momche-v-ispaniya.html", "text": "11-годишно момиче роди здраво момченце в Испания, съобщават местни медии. То се оплакало от силни болки в корема и родители й извикали бърза помощ.При пристигането на линейката станало ясно, че момичето е бременно и то ражда. Родилката била откарана в университетската болница в град Палмар в провинция Мурсия.Лекарите предупредили властите за невръстната родилка. Започнало е разследване за сексуална експлоатация.Само преди месеци друго 12-годишно момиче роди здраво дете.През 2013 г. Испания повиши възрастта за сключване на брак от 14 г. на 16 г. Освен това беше повишена възрастта от 13 г. на 16 г. за сексуален акт.", "date": "2018.02.05", "title": "11-годишно момиче роди момче в Испания"}
{"url": "https://news.bg/world/v-gartsiya-prodavat-imoti-na-dlazhnitsi.html", "text": "Независимият орган за държавни приходи потвърди в петък в свое циркулярно писмо, че търгове за имоти, взети за дългове към държавата, ще започнат на 1 май.Това съобщава в. \"Нафтемборики\". Органът реши, че началните цени ще се основават на търговската стойност на актива, който ще бъде продаден на търг. Те ще бъдат определени от независими експерти.Обявата за търга ще се публикува 15 дни преди неговото провеждане. Процедурите ще се извършват онлайн.Продажбата на имоти има за цел да напълни хазната.", "date": "2018.02.05", "title": "В Гърция продават имоти на длъжници"}
{"url": "https://news.bg/weather/slantse-v-ponedelnik.html", "text": "Днес ще бъде предимно слънчево с временни увеличения на облачността. Ще духа слаб вятър, предимно от запад-северозапад. Максимални температури, в повечето райони, между 5° и 10°, в София около 6°.Това съобщават от НИМХ към БАН.Атмосферното налягане ще се повишава, ще стане близко до средното за февруари.Над планините ще има променлива облачност. Само на отделни места в Родопите е възможно да превали слаб сняг. Ще духа до умерен, по най-високите върхове силен западен вятър, но с тенденция на отслабване. Максималната температурата на 1200 метра ще е около 1°, на 2000 метра минус 4°.Над Черноморието ще има променлива облачност, значителна над северното крайбрежие. Вятърът ще е слаб от северозапад-север. Максималните температури ще са 6°-8°. Температурата на морската вода е 6-7°. Вълнението на морето ще отслабне до 1-2 бала.", "date": "2018.02.05", "title": "Слънце в понеделник"}
{"url": "https://news.bg/crime/deteto-postradalo-v-katastrofata-na-hainboaz-e-v-kritichno-sastoyanie.html", "text": "Детето, което пострада в тежката катастрофа станала в неделя на Прохода на Републиката, остава в тежко състояние, съобщава Нова.7-годишното ранено дете е в кома.Припомняме, при тежка катастрофа вчера на място загинаха трима души, а 7-годишно момиченце пострада тежко.Сблъсъкът стана между ТИР и лек автомобил. Сигналът за пътния инцидент беше получен малко след 13 часа. ТИР с турска регистрация и лек автомобил \"Опел\" се блъснаха челно в участъка между градовете Гурково и Велико Търново.Трима души пътували в лекия автомобил загинаха на място. Колата се движела от Велико Търново към Гурково. Шофьорът навлязъл в десен завой в района на село Пчелина. Той карал с висока скорост и това заедно с мокрия път е причината автомобилът да поднесе към насрещнодвижещия се камион.Шофьорът опитал да избегне сблъсъка, но се ударил в мантинелата.", "date": "2018.02.05", "title": "Детето, пострадало в катастрофата на Хаинбоаз, е в критично състояние"}
{"url": "https://news.bg/health/zashto-edna-medsestra-slozhi-bronezhiletka-i-kaska.html", "text": "Тричленен военномедицински екип замина с 35-ия контингент на Въоръжените сили за участие в мисията на НАТО \"Решителна подкрепа\" в Афганистан.Дългът и мисионерската тръпка изпращат там - на хиляди километри от дома и семейството, старши сержант Яна Иванова - медицинска сестра - борден. Пред News.bg тя разказа за адреналина от работата под ракетен обстрел, облечена в бронежилетка и с каска на главата.Крехката на външен вид, но корава по дух медицинска сестра заминава не за първи път на \"бойното поле\". \"Мисионерската\" й визитка започва да се пише през 2007 г., когато е едва 25-годишна. Това е 4-тото й пътуване до Афганистан. За разлика от сегашната мисия, която включва грижа за здравето на българския контингент, в предните си мисии Яна е била част от хирургичен екип в испанската полева болница в град Херат.Как обаче се решава да сложи пагона?Да си част от Българската армия е призвание, предизвикателство и не на последно място тръпка, споделя Яна и допълва, че нито за миг не е съжалявала за избора си. Въпреки че й се е случвало да плаче по време на мисия. Плаче не от страх от талибаните, а за детето си.Това не е само мъжка професия. Работата в армията ми дава сигурност, увереност, тя ме научи да бъда адаптивна, отговорна и дисциплинирана. Винаги намирам баланс и хармония между работата и семейството. Но е трудно, когато заминавам, защото оставям сърцето си тук, признава Яна и се разплаква... защото я чакат 6 месеца далеч от 5-годишния й син Димитър. И въпреки сълзите, стяга куфарите за Афганистан - за да оправдае гласуваното й доверие и да изпълни поставените й задачи.Защо Афганистан, а не Мали, където също има български военномедицински екип?Само, който е ходил на мисия в Афганистан, може да ме разбере. То не може да се обясни, трябва да се изживее, категорична е медсестрата. Признава и че опитът и уменията, които придобиваш там по отношение най-вече на взривната травма, няма къде другаде да научиш. И се връща към най-фрапиращия си случай, който завинаги ще остане в съзнанието й - малко дете, на около 4 годинки, на което се наложило да ампутират и двата крака, вследствие на гръмнала мина. И до ден-днешен тя си спомня дълбоките му, стъклени, зелено-сиви очи...Освен със страданието, мисиите на Яна са белязани и от множество весели моменти. Вече има записани коледни и новогодишни мисии в Афганистан... Сега предстои великденската, за която тръгва подготвена. Сред близките си хора и колегите във ВМА Яна е известен корифей в кухнята и често ги изненадва с вкусни изкушения. Такива очаква и българският контингент в Афганистан.Ще имаме боядисани яйца, ще имаме питки и козунаци, разбира се, усмихва се медсестрата.За 1 март всички ще бъдат окичени с мартеници, а за националния празник на България - 3-ти март - с трикольорни лентички. Изненади ще има по случай 6-ти май, когато отбелязваме Деня на храбростта и празник на Българската армия. А измежду всички тези празници, в края на април, Яна ще отпразнува и своя рожден ден.Няма да съм с моите близки, но пък ще съм с верни приятели, отдадени на професията - професия, която се работи със сърце и чрез която често сътворяваме чудеса. Никога не съм се отказвала и никога не съм си търсила извинения - именно в това се крие успехът, изтъква още тя.А преди да отлети за пореден път си пожелава обичайното: Колкото излитания, толкова и кацания.", "date": "2018.02.05", "title": "Защо една медсестра сложи бронежилетка и каска?"}
{"url": "https://news.bg/society/700-hil-lv-sa-shtetite-ot-sabotnata-burya-vav-vratsa.html", "text": "На близо 700 хил. лв. възлизат щетите от съботната буря във Враца, съобщава Нова.За възстановяване на обществените сгради ще са нужни 500 хил. лв. Щетите по частните имоти пък струват 200 хил. лв.Кметът на града в събота призова хората да стоят по домовете си заради силния вятър. Той съобщи тогава, че поривите на вятъра стигат до 115 км/ч.Предстои комисията, която оглежда щетите, да изготви оценка , за да е възможно кандидатстването за отпускане на помощи.", "date": "2018.02.05", "title": "700 хил. лв. са щетите от съботната буря във Враца"}
{"url": "https://news.bg/world/stotitsi-politsai-ohranyavat-sada-v-bryuksel-zaradi-deloto-na-salah-abdeslam.html", "text": "Властите в Белгия предприемат засилени мерки за сигурност. Днес в Брюксел се гледа делото срещу Салах Абдеслам - последният оцелял заподозрян за , при които загинаха над 130 души, предаде АФП.Рано сутринта 28-годишният Салах Абдеслам е напуснал затвора с конвой от полицаи. Очаква се стотици служители на службите да охраняват сградата на съда в Брюксел по време на процеса.Срещу Абдеслам са повдигнати обвинения за опит за убийство на няколко полицейски служители в терористичен акт и притежание на забранени оръжия за извършването на терористичен атентат.Обвиненията касаят и атентата в Брюксел от месец март 2016 година. Нападението стана четири месеца след атаката в Париж и само няколко дни след ареста на Салах Абдеслам. При терористичния акт загинаха 35 души.Френски гражданин, но отгледан и пребивавал в Брюксел, Салах Абдеслам се укри в Белгия след атаките в Париж на 13 ноември 2015 г., при които загинаха 130 души. Той се укриваше от полицията няколко месеца преди да бъде задържан. Салах Абдеслам беше задържан на 18 март 2016 г. в Брюксел.", "date": "2018.02.05", "title": "Стотици полицаи охраняват съда в Брюксел заради делото на Салах Абдеслам "}
{"url": "https://news.bg/crime/borisov-dovolen-ot-rekordno-niskite-stoynosti-na-kontrabandata.html", "text": "Рекордно ниски са стойностите на контрабандата, изтъкна премиерът Бойко Борисов. 6% е контрабандата за третото тримесечие на миналата година, отчитат от Инициативата срещу незаконната търговия. Реално спадът е 1% от предходния период. Контрабандата най-много е намаляла в Свиленград - от 44% на 8%. Борисов акцентира, че това изследване е възможно най-достоверното, защото е правено от бизнеса, съобщи БНР. \"То показва не усещането, не имагинарната величина какво се случва, а на практика реалния резултат от борбата с корупцията и контрабандата и в същото време който откъдето се появи вика: \"Ама борба с корупцията има ли?\" Има и ето я\", заяви премиерът.Той добави, че процентите на контрабанда в държави като Гърция, Полша, Естония, Литва, Латвия са огромни. \"Един по един ще ги питам колегите. 23,7 контрабанда във Франция, и Гърция, и Полша, и Естония, и Литва, и Латвия - огромни проценти\", изтъкна министър-председателя.По думите на Борисов това са 100-200 млрд. евро общи пари, ако се пребори с корупцията. Главният прокурор Сотир Цацаров пък обясни, че такива добри резултати са въпрос на съвместна работа. \"Не е възможно тези резултати да бъдат постигнати, ако липсва партньорството между държавните органи и бизнеса, който е заинтересован от това да работи на светло\", изтъкна Цацаров. Финансовият министър Владислав Горанов също е доволен от борбата с контрабандата. Горанов не очаква следващите три години повишение на цената на акциза на цигарите стоки. ", "date": "2018.02.05", "title": "Борисов доволен от рекордно ниските стойности на контрабандата"}
{"url": "https://news.bg/world/velikobritaniya-nyama-da-ostane-v-mitnicheskiya-sayuz-na-es-sled-brekzit.html", "text": "Британското правителство изключи вероятността Обединеното кралство да остане в митническия съюз след Брекзит, пише \"Политико\".Според медията това се разглежда като победа за поддръжниците на Брекзит преди началото на преговорите за преходния период във вторник.Високопоставен източник от британското правителство заяви, че се изключва всякаква форма на членство в митническия съюз.Не е част от политиката ни да останем в митническия съюз, потвърди източникът.От \"Даунинг стрийт\" 10 обявиха, че има две предложения - митническо партньорство или високоефективно митническо споразумение.Според \"Гардиън\" разликата между двата варианта е възможността на британското правителство да сключва търговски споразумения с държави извън ЕС.Премиерът на Великобритания Тереза Мей потвърди, че страната й ще напусне митническия съюз след Брекзит.", "date": "2018.02.05", "title": "Великобритания няма да остане в митническия съюз на ЕС след Брекзит"}
{"url": "https://news.bg/crime/mazh-i-zhena-s-uslovni-prisadi-za-sahranenie-na-pushka-i-patroni.html", "text": "Условни присъди получиха мъж и жена от Бяла Слатина, обвинени за незаконно държане на огнестрелно оръжие и боеприпаси, съобщиха от прокуратурата. Съдът одобри споразумения, сключени между Районна прокуратура - Бяла Слатина и защитата на подсъдимите П. Гарванска и Г. Янчев. Гарванска и Янчев са обвинени за незаконно държане на огнестрелно оръжие и боеприпаси.На 09 януари 2018 г., в село Малорад, Гарванска незаконно държала пушка модел \"Шаспо\" и патрон за огнестрелно ловно оръжие 16-ти калибър. Жената е осъдена на четири месеца \"Лишаване от свобода\" с тригодишен изпитателен срок.Янчев се е признал за виновен за това, че без да е имал надлежно разрешение на 04 януари 2018 г. е държал 357 патрона за гладкоцевно ловно оръжие 12-ти калибър. Той е осъден на три месеца затвор, изпълнението на което е отложено за срок от три години.Определенията на съда имат характер на влезли в сила присъди и не подлежат на обжалване.", "date": "2018.02.05", "title": "Мъж и жена с условни присъди за съхранение на пушка и патрони "}
{"url": "https://news.bg/int-politics/ilham-aliev-svika-predsrochni-prezidentski-izbori-v-azerbaydzhan.html", "text": "Президентът на Азербайджан е свикал предсрочни президентски избори, съобщава \"Асошиейтед прес\".Илхам Алиев, който управлява богатата на петрол каспийска страна от 2003 г. насам, се очакваше да се стреми към преизбиране през ноември, но от канцеларията му обявиха днес, че предсрочните избори ще бъдат проведени през април. От канцеларията на Алиев не са обяснили причината за предприемането на този ход.Конституцията на Азербайджан беше изменена на референдум през 2016 г., удължавайки президентския мандат от пет на седем години. Критиците на Алиев видяха референдума като средство за ефективно циментиране на династичното управление.56-годишният Алиев наследи на президентския пост баща си, който почина през 2003 г.", "date": "2018.02.05", "title": "Илхам Алиев свика предсрочни президентски избори в Азербайджан"}
{"url": "https://news.bg/world/napadatel-s-machete-se-opita-da-nahlue-v-prezidentstvoto-v-teheran.html", "text": "Охранители простреляха и задържаха мъж с мачете пред входа на сградата на президенството в иранската столица Техеран, съобщават IRNA и други местни агенции.Иранската полиция обяви, че нападателят е бил предупреден, след като преминал през първата врата на комплекса. След това охраната е била принудена да открие огън към нападателя, който е ранен.Не е ясно дали президентът Хасан Рохани е бил в сградата в този момент. 35-годишният мъж е откаран в болница.Няма информация за състоянието и за мотивите му.ДАЕШ (\"Ислямска държава\") организира две нападения в Техеран на 7 юни 2017 г., включително едно срещу парламента. При атаките загинаха 18 души, а други десетки пострадаха.", "date": "2018.02.05", "title": "Нападател с мачете се опита да нахлуе в президентството в Техеран"}
{"url": "https://news.bg/world/v-es-zovat-balkanite-da-uchastvat-na-sreshtite-na-sayuza-na-visoko-ravnishte.html", "text": "Дузина страни членки на ЕС иска да поканят шест балкански държави да участват на политически срещи на съюза още преди да се присъединят към блока.Това става ясно от политически документ, цитиран от \"Ройтерс\".Целта на Брюксел е да подобри имиджа на блока в региона.След години на пренебрегване на шест държави от Западните Балкани на фона на растящото влияние на Русия и Китай в региона, Европейската комисия ще разкрие план във вторник, който ще покаже как Сърбия и Черна гора могат да станат първите от групата, които ще се присъединят към ЕС до 2025 г.Сега 12 държави членки на ЕС - Австрия, Чехия, Естония, Унгария, Ирландия, Италия, Литва, Латвия, Малта, Полша, Словения и Словакия - искат да се отиде по-далеч и предлагат ежегодна среща на върха на ЕС с лидерите на Албания, Босна, Косово, Македония, Черна гора и Сърбия, се посочва в документа, цитиран от световната агенция.Предложението им от 12 точки е предадено на ЕК в края на януари. 12-те страни членки също така искат да се позволи на министрите на балканските правителства да участват на срещи на ЕС на високо равнище, включително в областта на околната среда, здравеопазването, транспорта и външната политика.Това би означавало да участват отвъд рамката на ad hoc срещите и министерските закуски, които ЕС предлага на най-близките партньори извън съюза.В документа се казва, че тези мерки ще имат изключително политическо влияние и ще бъдат инструмент за подобряване имиджа на ЕС в региона. Също така се призовават представители на ЕС и страните членки по-редовно да посещават Балканите.12-те страни членки призовават да се разгледа и въпросът за отмяна на роуминга в тези балкански държави.В същото време германски дипломати заявяват, че се притесняват да не се повторят грешките от 2007 г. с присъединяването на Румъния и България. Много представители на ЕС вярват, че двете държави са се присъединили преди да бъдат готови.", "date": "2018.02.05", "title": "В ЕС зоват Балканите да участват на срещите на съюза на високо равнище"}
{"url": "https://news.bg/crime/nadzirateli-iskat-ot-borisov-da-izravni-zaplatite-v-sektor-sigurnost.html", "text": "Премиерът Бойко Борисов да даде официално становище за политиката на кабинета спрямо заетите в сектора за сигурност. Това поискаха от Синдиката на служителите в затворите в България в открити писма до медиите.\"Ще предприемете ли мерки и какви, Вие и ръководеното от Вас правителство, за актуализиране на бюджета на Министерството на правосъдието, с оглед  на поетите спрямо нас ангажименти, за изравняване статута на работещите в Сектор \"Сигурност\", пишат от синдикална организация на служителите в затвора.Копие от писмата са изпратени и на вицепремиера по обществения ред и сигурност Красимир Каракачанов, и до министъра на правосъдието Цецка Цачева.В писмата от синдикатите питат дали правителството ще направи нещо за актуализиране на бюджета на Министерството на правосъдието, за да осигури навреме пари за изравняване статута на работещите в Сектор \"Сигурност\".От синдиката на надзорниците се безпокоят от мълчанието на институциите. Това става на фона на напрежението в специализираните звена и протестите на Сдружение \"Синдикат на служителите в затворите в България\" и Сдружение \"Синдикат охрана\".Припомняме, че от миналата седмица служители на затворите и съдебна охрана в 22 града протестират срещу ниските заплати, лошите условия на труд и съотношението охранявани - охраняващи в местата за лишаване от свобода. Това съотношение бе опредено от главния прокурор Сотир Цацаров и Европейския комитет за предотвратяване на изтезанията и нечовешкото или унизително отнасяне или наказание (КПИ) като критично.Обсъжда се протестът дали да продължи в центъра на София. От Синдиката на служителите в затворите в България до момента имат подкрепа от Съюза на съдиите в България, Асоциацията на прокурорите в България и на Синдикалната федерация на служителите в МВР.От Синдиката на служителите на затворите припомнят, че от средата на 2017 г. водят разговори с правосъдния министър Цецка Цачева. На тези разговори основно са обсъждани проблемите за заплатите, различията във възнагражденията с полицаите, които имат идентични функции и категории по смисъла на Закона за министерството на вътрешните работи.От Синдиката припомнят на премиера, че е поел ангажимент за увеличаване на заплатите на полицаите, за което бяха отпуснати допълнителни 100 млн. лева. Това още повече ще увеличи разликата в заплащането - с около 200 лв. изчисляват надзорниците.От синдиката искат равно третиране и недопускане на дискриминация по отношение на служителите в сектора за сигурност.\"Обезпокоени сме от поведението на институциите, изразяващо се в мълчание, което предполага съмнения относно адекватността на действията на компетентните лица и органи, на фона на напрежението в специализираните звена и протестите на Сдружение \"Синдикат на служителите в затворите в България\" и Сдружение \"Синдикат Охрана\", пишат от организациите.", "date": "2018.02.05", "title": "Надзиратели искат от Борисов да изравни заплатите в сектор \"Сигурност\""}
{"url": "https://news.bg/int-politics/rusiya-predupredi-sveta-raketite-na-siriyskite-buntovnitsi-sa-golyama-opasnost.html", "text": "Кръмъл предупреди, че ракетите, изстрелвани ръчно, с които са се сдобили и които използват бунтовниците в Сирия, са голяма опасност за всички правителства, след като руски боен самолет беше свален там през уикенда, съобщава \"Ройтерс\".От руското военно министерство уточниха, че руският щурмовик Су-25 е бил свален в сирийската провинция Идлиб в събота, а неговият пилот е бил убит, след като катапултира и се приземи.Говорейки пред журналисти в конферентен разговор, говорителят на Кремъл Дмитрий Песков посочи, че е твърде рано да се каже кой е доставил оръжейната система, която бунтовниците са използвали за свалянето на самолета, но че е изключително тревожно, че такива ракети попадат в ръцете на \"терористите\".", "date": "2018.02.05", "title": "Русия предупреди света: Ракетите на сирийските бунтовници са голяма опасност"}
{"url": "https://news.bg/crime/kircho-kirov-ochakva-100-godishna-voyna.html", "text": "Има и 100-годишни войни. Така генерал Кирчо Киров коментира пред медиите третата присъда, която чу днес.Тя е двегодишна условна присъда, а бившият директор на Националната разузнавателна служба беше осъден от Софийския градски съд за разгласяване на класифицирана информация.Самият Кирчо Киров не е изненадан от присъждането, макар и да го смята за неоснователно. Киров обяви и че ще обжалва на втора инстанция.Пред журналисти Кирчо Киров посочи отново, че не смята за класифицирана информацията случая с българския шофьор Живко Русев, най-малкото и защото той е бил следен от медиите и е бил публичен.Част от друга задача е била срещата му с ръководството на иранското разузнаване по случая Русев, обясни Кирчо Киров.Бившият шеф на разузнаването определи като \"канонада\" присъдите, които получава. Именно те олицетворяват това, което се нарича политическа поръчка, по думите му. Кирчо Киров смята за \"поръчител\" на \"войната\" срещу себе си и семейството си настоящия директор на ДАР Драгомир Димитров. Именно по този повод Киров заяви: \"Има и стогодишни войни.\"", "date": "2018.02.05", "title": "Кирчо Киров очаква 100-годишна война "}
{"url": "https://news.bg/world/rusiya-naredi-na-pilotite-si-v-siriya-da-letyat-na-po-golyama-visochina.html", "text": "Русия е наредила на пилотите в Сирия да летят на по-голяма височина, за да избегнат заплахата от сваляне с преносим зенитно-ракетен комплекс, пише вестник \"Известия\", цитиран от \"Ройтерс\".Решението е взето след сваления от терористи руски Су-25 в Сирия през уикенда.\"Известия\" пише, позовавайки се на руското военно министерство, че е взето решение такива модели самолети да летят на височина над 5 000 метра, за да останат в безопасност.Допълва се, че и преди подобна политика е била в сила, но през последните дни по някаква причина самолетите Су-25 започнали да летят на по-ниска височина.", "date": "2018.02.05", "title": "Русия нареди на пилотите си в Сирия да летят на по-голяма височина"}
{"url": "https://news.bg/world/na-istoricheska-sreshta-vav-vatikana-erdogan-i-papata-potvardiha-statuta-na-jerusalim.html", "text": "Президентът на Турция Реджеп Ердоган се срещна с папа Франциск във Ватикана, съобщават \"Дейли сабах\" и \"Ройтерс\".По време на разговорите Ердоган и папата подкрепиха защитения статут на Йерусалим, определен с резолюции на ООН и от международното право. Те се обявиха против решението на САЩ да признаят Йерусалим за столица на Израел.Двамата лидери също така обсъдиха съвместни усилия срещу ксенофобията и ислямофобията. Турският лидер и Франциск подчертаха, че свързването на тероризма с религиите е погрешно.Ердоган призова лидера на Римокатолическата църква да се въздържа от провокативни изказвания, които могат да изравнят исляма с тероризма.За първи път турски президент посещава Ватикана от 59 г. Това е втора подобна среща в историята.Двамата си размениха подаръци. Папата даде на президента медал за мир, а Ердоган подари керамика, която е изработена с техники по времето на султан Сюлейман I, известен също като Сюлейман Великолепни.В същото време италианската полиция влезе в сблъсък с демонстранти. Карабинерите отцепиха по-голямата част от центъра на града заради посещението. 3 500 служители на реда са мобилизирани.Около 150 демонстранти, включително кюрди и поддръжници, организираха демонстрация.Властите обявиха, че двама души са задържани. Най-малко един човек от протестиращите е пострадал.", "date": "2018.02.05", "title": "На историческа среща във Ватикана Ердоган и папата потвърдиха статута на Йерусалим"}
{"url": "https://news.bg/politics/zasilvat-kontrola-nad-gorivata-kato-myarka-za-chist-vazduh.html", "text": "Екоиновациите в сферата на чистотата на въздуха са акцент на българското председателство. Това заяви министърът на околната среда и водите Нено Димов по време на пресконференция по повод на провеждащия се 21-вия Европейски форум по екоиновации за качеството на въздуха.\"Това е единият от най-сериозните проблеми на всички европейски граждани. По проучване на ЕС това е проблем номер 2, заедно с проблема за отпадъците и водата\", посочи Димов.Министър Димов коментира, че битовото отопление е един от основните проблеми и фокусът днес е качеството на атмосферния въздух. Проблемът е чувствителен и в София . От страна на ЕК е важно финансирането по различни програми, с които се осигурява финансирането на мерки за подобряване качеството на въздуха. Такива са програма Life на ЕК, планът Юнкер, програма Хоризонт 2020.Нено Димов коментира, че сред мерките за подобряването на качеството на въздуха е контролът на пазара за качеството на горивата. Министър Димов коментира, че ако няма контрол, това би било провалена мярка. Затова в момента се водят разговори с Министерство на икономиката и агенцията за метрологичен и технически надзор за начина на контролиране на горивата на пазара.По отношение на изгарянията на гуми в ромските гета, екоминистърът информира, че от края на декември до края на януари са проведени 45 съвместни проверки на РИОСВ и полицията за изгарянето на нерегламентирано гориво. Установени са 17 сервиза, които изгарят нерегламентирано машинно масло, а санкциите наложени от екоинспекторите са над 140 хиляди лева.От МОСВ очакват края на март и втората половина на тази година общините, които имат проблеми с чистотата на въздуха да могат да кандидатстват за европейско финансиране по ОП \"Околна среда\". Средствата са в размер на 111 млн. лв.", "date": "2018.02.05", "title": "Засилват контрола над горивата като мярка за чист въздух"}
{"url": "https://news.bg/int-politics/iran-nastoya-turtsiya-da-prekrati-voennata-si-ofanziva-v-siriya.html", "text": "Иран призова Турция да спре военната си офанзива в Сирия, заявявайки, че операцията в северния сирийски кюрдски анклав Африн нарушава суверенитета на Сирия и ще увеличи напрежението в разрушената от войната страна, съобщава \"Ройтерс\".Турция през миналия месец предприе въздушна и сухопътна военна кампания, наречена \"Маслинова клонка\", срещу \"Отрядите за защита на народа\" на сирийските кюрди в Африн.\"Турция трябва да прекрати операцията си и да зачита суверенитета и териториалната цялост на Сирия\", изтъкна говорителят на иранското външно министерство Бахрам Касеми.\"Действията на Турция могат да върнат несигурността, нестабилността и тероризма в Сирия\", добави говорителят.Касеми посочи, че каквото и да е решение на сирийската криза трябва да бъде обсъдено в преговорите в казахстанската столица Астана, които са подкрепяни от Русия, Иран и Турция.По думите му, Иран е в непрекъснати разговори с Турция и Русия относно последните събития в Сирия.Русия и Иран подкрепят президента на Сирия Башар Асад, докато Турция подкрепя противниците на Асад.Анкара смята, че подкрепяните от САЩ \"Отряди за защита на народа\", които контролират Африн, са терористична групировка и подразделение на Кюрдската работническа партия (ПКК), която води въоръжен бунт срещу турската държава от 1984 г. насам.Сирийското правителство през миналата седмица нарече офанзивата на Турция незаконна \"агресия\" и се зарече, че ще се справи с това.", "date": "2018.02.05", "title": "Иран настоя Турция да прекрати военната си офанзива в Сирия"}
{"url": "https://news.bg/world/germanskata-politsiya-prizova-za-dekriminalizirane-na-marihuanata.html", "text": "Германската полиция призова за пълно декриминализиране на марихуаната, пише \"Индипендънт\".Употребата на канабис трябва да бъде демкриминализирана в Германия, обяви ръководителят на синдикалната организация на германската полиция (БДК) Андре Шулц.По думите му организацията подкрепя \"пълно декриминализиране на канабиса\".Шулц подчерта пред \"Билд\", че настоящата система, която забранява употребата на марихуана, опетнява хората и \"позволява започване на престъпен живот\".Според него забраната е неразумна и нецелесъобразна.\"\", поясни той.В Германия е разрешена само медицинската марихуана.", "date": "2018.02.05", "title": "Германската полиция призова за декриминализиране на марихуаната"}
