{"url": "https://news.bg/world/ukrayna-nyama-da-zakriva-uchilishta-na-maltsinstvata.html", "text": "Украйна няма да закрива училища с обучение на езика на националните малцинства, предаде ТАСС.Агенцията се позовава на изказване на украинския министър на образованието Лилия Гриневич.Коментарът й идва на фона на острата реакция на Унгария.\"Ако те на 100 процента до 11 клас учат само на унгарски език, то е невъзможно да получат необходимото ниво на усвояване на украинския език\", каза Лилия Гриневич. Според нея, родителите ще имат избор: да дават децата си в училище за обучение на унгарски или на украински.", "date": "2017.11.18", "title": "Украйна няма да закрива училища на малцинствата"}
{"url": "https://news.bg/politics/lambo-prizovava-ninova-da-podkrepi-promenite-v-konstitutsiyata.html", "text": "\"Корнелия Нинова трябва да подкрепи промените в Конституцията на ГЕРБ.\" Промените предвиждат . Тази теза изказа Стефан Данаилов, заместник-председател на БСП. Той посочи в лично качество, че подкрепя въпросните промени.\"Аз съм за промени в Конституцията, макар че ми е интересна дискусията какви са плюсовете и минусите, но съм сигурен в едно - Корнелия Нинова трябва да ги подкрепи задължително. Защото акцията е срещу нея, не го ли усещате? Аз ще пледирам сега Корнелия Нинова да има право да гласува \"за\", ако съветът реши, че не трябва да го подкрепи. Но аз съм също \"за\" и нищо чудно да си туря пръстчето и аз\", коментира Данаилов.\"Трябва да се разбере цялата тази работа. При това може да има някаква уловка. Онзи ден слушах премиера, той твърди, че това ще се отнася повече за администраторите, които са подписвали сделките, а не толкова за тези, които са вече собственици\", каза още Данаилов.На въпрос за , Данаилов бе лаконичен: \"Умен човек, какво направи? Сега не знам дали някой го подтикна да направи тази глупост, но това си беше пълна глупост\".По думите му, новата председателка на парламента Цвета Караянчева е \"остра булка\".\"Цвета Караянчева е доста остра булка, ама не знам доколко ще успее да въздържа себе си\" - коментира заместник-председателят на \"БСП за България\"Стефан Данаилов бе категоричен, че представата му за председател на Народното събрание е съвсем друга. \"Не коментирам госпожата. Спомнете си академик Сендов. Особено в това председателство си представих, че трябва да бъде личност, която първо по-обаятелна, която представя, защото това е представителна длъжност.\" - коментира още Данаилов.Затова според него Менда Стоянова би била по-подходящ избор.\"Аз бях за Менда Стоянова. Аз много я харесвам тази жена. Тя е благородна, умна. Разбрах, че и е предлагано, но тя се е отказала и може би е права\".На въпрос за , Данаилов уточни, че той ще бъде внесен, след като се приеме бюджетът. Заместник-председателят на БСП бе категоричен, че обществото все още не е узряло за предсрочни избори, но целта на вота не били само предсрочните избори, а да се поговори въобще на къде отиваме.Данаилов оцени като абсолютен успех на БСП оставката на Главчев. Относно , Данаилов обясни: \"Той е достатъчно еродиран и сериозен човек, извини се.\"На въпрос за упреците на ГЕРБ, че БСП клатят държавата преди и по време на европредседателството, Данаилов коментира: \"Е какво ѝ клатим, какво ще и разклатим. Те са толкова сигурни в себе си, какво да ги клатим. Нали чу какво говорят - те са железни. Но въпросът е, че не може да има спокойствие, акцията тръгна и ще върви докрай\", заяви Данаилов.", "date": "2017.11.18", "title": "Ламбо призовава Нинова да подкрепи промените в Конституцията"}
{"url": "https://news.bg/world/shestima-raneni-pri-prestrelka-v-moskva.html", "text": "Най-малко шестима души са ранени при нападение в комплекса \"Москва-Сити\" в руската столица, съобщи руската редакция на Би Би Си. Пострадалите са работели като охранители в центъра.Задържани са четирима заподозрени.От следствието съобщават, че през нощта срещу събота е имало стрелба \"между неустановени посетители на центъра, служители на частна охранителна фирма и свободно наети охранители от извънведомствената охрана\" на центъра.След инцидента стрелците са се укрили. Впоследствие са задържани четирима заподозрени, един от които е хоспитализиран. Не се съобщава при какви обстоятелства е пострадал.Властите не уточняват какво оръжие са използвали нападателите.Според някои публикации в руските медии става дума да \"травматически\" пистолети, според други е стреляно с бойно оръжие.", "date": "2017.11.18", "title": "Шестима ранени при престрелка в Москва"}
{"url": "https://news.bg/politics/bzns-izgrazhda-traen-i-ustoychiv-politicheski-sayuz-s-da-balgariya-i-dsb.html", "text": " Българският земеделски народен съюз (БЗНС) ще търси траен и устойчив политически съюз с Движение \"Да България\", ДСБ и други демократични партии. Това стана ясно на заседанието Управителния съвет на БЗНС, което се проведе по-рано днес.От БЗНС са силно притеснени от събитията, които се случват в политическия живот на България в последните месеци. Според партията демократичната общност не е представена в българския парламент, а държавните институции излъчват опасни антидемократични и антиевропейски послания.В този контекст УС на БЗНС реши да търси политически съюз с други демократични партии, както и да участва в инициативата \"Български манифест за Европа\". От БЗНС са категорични, че Реформаторският блок вече е изпълнил своята роля в демократичния политически процес.\"Убедени сме, че демократичната общност ще намери сили и енергия в себе си, за да предложи ясни политики за развитието на България\", посочват още от партията.", "date": "2017.11.18", "title": "БЗНС изгражда траен и устойчив политически съюз с \"Да, България\" и ДСБ"}
{"url": "https://news.bg/world/pochina-naim-syuleymanoglu.html", "text": "Олимпийският шампион по вдигане на тежести Наим Сюлейманоглу почина на 50-годишна възраст в болницата \"Аташехир\", съобщи Анадолската агенция.На 28 септември той беше хоспитализиран с диагноза чернодробна недостатъчност, предизвикана от цироза.На 6 октомври щангистът беше подложен на операция за трансплантиране на черен дроб. Интервенцията беше успешна и Сюлейманоглу се възстановяваше, но преди да бъде изписан от болницата получи мозъчен кръвоизлив.На 11 ноември той претърпя спешна операция заради получения кръвоизлив и мозъчен оток.", "date": "2017.11.18", "title": "Почина Наим Сюлейманоглу"}
{"url": "https://news.bg/regions/leka-kola-otnese-patrulka-kray-vratsa.html", "text": "Лек автомобил се е врязал в полицейска кола, съобщи Нова телевизия. Инцидентът е станал близо до Враца.Автомобилът се е врязал в патрулката докато полицаите правели оглед на друга катастрофа. Органите на реда били повикани за оглед на преобърнал се микробус.Вследствие на тежкия удар леката кола и патрулката полетели към падналия по таван микробус. В инцидентът няма жертви.Към момента се предполага, че водачът на лекия автомобил видял със закъснение станалия пред него инцидент. Тогава той ударил спирачка и завъртайки се на мократа настилка, колата му помела патрулката.Работата по случая продължава.", "date": "2017.11.18", "title": "Лека кола отнесе патрулка край Враца "}
{"url": "https://news.bg/regions/na-tsentralna-gara-izgoryaha-6-vagona-brakuvani-za-skrap.html", "text": "6 вагона, които са били бракувани за скрап, са изгорели в железопътно депо в София, намиращо се в района на Централна гара.От МВР са посочили, че пожарът е възникнал през нощта. Няма информация за пострадали хора, предаде \"Фокус\".Работата по случая продължава. Разследващи полицаи работят по установяването на причините за възникването на пожара.", "date": "2017.11.18", "title": "На Централна гара изгоряха 6 вагона, бракувани за скрап"}
{"url": "https://news.bg/politics/dyasnotsentristki-formatsii-prieha-balgarski-manifest-za-evropa.html", "text": "\"Да, България!\", ДСБ-\"Нова Република\", \"Зелените\", ДЕОС събраха експерти, които ще работят за утвърждаването на България като съвременна европейска държава, съобщиха от политическите формации.Днес в столичния хотел \"Балкан\" официално бе представен експертният екип на \"Български манифест за Европа\". Инициативата е подкрепена и от други формации, и от граждани.Посочва се, че платформата не е предизборна и не е партийна, целта е да бъдат обединени активни личности, които да отстояват пълноценния европейски път на страната ни. Да се върне \"усещането за посока\"на българското общество.Предвижда се поредица от срещи и дискусии с българските граждани, за това в как биха искали да се развива България, както и за членството ни в ЕС като гаранция за икономически растеж, благосъстояние, свобода и достойнство.Събитието бе открито от Светослав Малинов и Стефан Тафров, водещите идеолози на екипа на \"Български манифест за Европа\".Евродепутатът Светослав Малинов, член на ръководството на ДСБ, отбеляза, че в началото на неговия професионален живот, дебатът на членство на България в ЕС е бил точно толкова далечен и безнадежден, колкото е към днешна дата дебатът за членството на Турция, който може да е напълно безперспективен.Малинов изрази своята убеденост, че през живота му са се случили наистина значими исторически обрати. Бил е военнослужещ на Варшавския договор, а днес участва в създаването на отбраната на Европейския съюз. Надява се в края на мандата си да има две досиета - защото така се наричат законопроектите в Европейския съюз.Въпреки това е разтревожен, че България е единствената страна, която след включването си в Европейски съюз е влошила драстично показателите като върховенство на правото, демокрация, човешки права и дори провеждане на демократични избори.\"Как така българите, чийто устрем към Европа не можеше да спре, днес живеят с най-ниските доходи и не са в състояние да предизвикат важни реформи, след като преди това бяха пример за смелост и радикалност? България не трябва да губи своите исторически победи и приоритети, за които и аз лично съм се борил и съм давал всичко от себе си. Никога не съм мислил, че България ще встъпи в своето първо председателство под мониторинг и извън Шенгенската зона.\" - посочи Малинов.Той увери, че ще участва с всичките си сили в тази нова инициатива, защото България трябва да заеме своето достойно място като средно голяма държава - лидер, когато става за идеи, решителност и политическа воля.След него, Стефан Тафров, член на \"Да, България!\", заяви, че екипът на манифеста е изправен пред \"едно колективно интелектуално и политическо усилие\".\"Като се започне от първите свободни митинги през 1989 г, през протестите по време на Лукановата зима 1990-1991 г., после и на Виденовия глад през 1996-1997, до недоволството ни днес срещу модела \"Кой\" и завладяната държава, основната движеща сила, която тласка обществото ни напред, е справедливият гняв на гражданите. Днес осъзнаваме, че гневът не стига. Трябва ум, трябва зрялост, трябва план за действие, трябва смелост. Време е да превърнем гнева в бъдеще! За България това бъдеще е само и завинаги европейско.\" - подчерта Тафров.В своето слово лидерът на Движение \"Да България\" Христо Иванов сподели, че участниците в екипа \"не са партийци\".\"Тези хора не са кандидати за позиции и за евродепутати. Тази платформа не е предизборна, тя не е партийна. Представяме Ви умове. Представяме Ви сърца. Представяме Ви експертиза, представяме Ви енергия. За България. Тази платформа е отворена. Към нея ще се присъединяват други хора и вероятно ще получава подкрепа от други организации. Тази платформа има една задача и тя е да ни върне усещането за посока. За нашата европейска посока. Защото европейският проект не е просто проект за това как България да се закачи за влака на ЕС. Европейският проект е проект, в който трябва да гарантираме, че ние ще бъдем част от Европа не просто по география и по традиция, а по стандарти. \" - призова Христо Иванов.След него лидерът на ДСБ-\"Нова Република\" Атанас Атанасов подчерта, че още при учредяването на ДСБ основаният слоган на партията е \"За Силна България в обединена Европа\".\"Ние се създадохме да работим за това, защото бяхме убедения, че такава е каузата на демократична България, да бъде част от европейската цивилизация. Днес, 10 години след осъществяването на тази мечта на поколения българи, се опитват да ни убеждават, че е важно България да е стабилна, стабилна не означава, че е силна. Днес, нито Европа е достатъчно обединена, нито България е силна. Тоест, нашата основна кауза стои неизпълнена. За това, ние от демократичната общност създаваме този екип от хора с доказани принципи и качества - професионалисти и експерти в своята област, именно в този ключов момент, когато България има историческия шанс да отстоява националните си интереси в Европа, за да работят за силна България в обединена Европа.\" - поясни Анатасов.Пълния текст на платформата \"Български манифест за Европа\":", "date": "2017.11.18", "title": "Дясноцентристки формации приеха „Български манифест за Европа”"}
{"url": "https://news.bg/entertainment/pochina-legendata-ot-ac-dc-malkalm-yang.html", "text": "Знаменитият китарист Малкълм Янг, съосновател на легендарната рок банда AC/DC, почина на 64-годишна възраст, съобщи австралийското издание \"Сидни морнинг хералд\".Майсторът на мощните китарни рифове, донесли световна слава на групата, страдаше от деменция през изминалите три години.На последното турне през 2014 г. за представянето на албума \"Rock Or Bust\" той беше заместен от племенника му Стиви.Съобщава се, че Малкълм Янг е починал спокойно, .Той ще бъде запомнен като композитор, китарист, шоумен и продуцент, вдъхновил мнозина с магията на рок музиката.", "date": "2017.11.18", "title": "Почина легендата от AC/DC  Малкълм Янг"}
{"url": "https://news.bg/politics/ninova-ostavkata-na-glavchev-e-politicheska-pobeda-za-bsp.html", "text": "Оставката на Димитър Главчев е политическа победа за \"БСП за България\", заяви лидерката на социалистите Корнелия Нинова пред пленума на червената партия.По думите й, ГЕРБ приемат оставката като компромис и жертва в името на връщане на опозицията в пленарната зала, за да не прави България лошо впечатление по време на председателството на Съвета на ЕС.\"Според тях председателят на НС не е направил грешка. Оценяват ни като деструктивна политическа сила, която руши държавата. Уви, горчивият урок не е научен. Ние имаме ценностни различия с ГЕРБ.\" - коментира Нинова.В изявление до медиите се посочва че причините за оставката са други:\"БСП не руши държавата, а е пазител на държавността, правовия ред, демокрацията и свободата. Ще продължаваме да бъдем гарант на тези ценности и в опозиция, и в управление.\" - се казва в заключение.Представители на медиите не бяха допуснати на пленума.По-рано смятаният за опозиция на ръководството Георги Гергов заяви, че разклащането на лидера не е от полза за партията.Членовете на партийното ръководство са взели решение да не подкрепят предложението на ГЕРБ за допълнение на конституцията, тъй като смятат, че противоречи на принципа на правовата държава и на европейското право- Според тях, то е непригодно да постигне реално възмездие, а цели да подведе българските граждани и да отклони вниманието от актуалните прояви на корупция.На заседанието е взето решение изпълнителното бюро на БСП и ръководството на парламентарната група да поискат разговори с други партии за резултатите от приватизацията, реституцията, концесиите, обществените поръчки и ролята на силовите групировки в годините на прехода.На тази основа предстои да се направят предложения за предприемане на необходимите мерки за преразглеждане на определени скандални сделки, за отговорност на тези, които са съпричастни към тях и за промяна на досегашната икономическа политика, съобщават от пресцентъра на партията.Пленумът възлага на парламентарната група да предложи: изслушване на министъра на икономиката за стойността на приватизираните активи, за постъпилите средства и за резултатите от следприватизационния контрол; изслушване на главния прокурор за броя на наказателните производства, свързани с приватизацията, за осъдителните присъди по тях и за броя на погасените по давност дела. Депутатите от БСП ще поискат председателят на Народното събрание Цвета Караянчева да възложи на Законодателния съвет към парламента да даде становище по направеното предложение за промяна на конституцията.Пленумът обаче дава мандат на председателя на партията Корнелия Нинова да подпише като съвносител предложението за допълнение на конституцията във връзка с отпадане на давността за престъпленията при или по повод на приватизацията.", "date": "2017.11.18", "title": "Нинова: Оставката на Главчев е политическа победа за БСП"}
{"url": "https://news.bg/int-politics/tsetska-tsacheva-razgovarya-s-glavniya-prokuror-na-sasht-dzhef-seshans.html", "text": "Министърът на правосъдието Цецка Цачева проведе работна среща с главния прокурор на САЩ Джеферсън Сешънс, съобщиха от Министерството на правосъдието..По време на втория ден от визитата си във Вашингтон министър Цачева запозна американския си колега с един от основните приоритети на българското правосъдно министерство по време на предстоящото европейско председателство на България - институционализиране на службата на европейския прокурор.\"България, като един от инициаторите за създаването на Европейска прокуратура, ще работи приоритетно за институционализирането и функционирането на службата и за изграждането на отношенията с партньорските институции и служби, като ЕВРОЮСТ, ЕВРОПОЛ, ОЛАФ, включително от държави извън Европейския съюз.\" - поясни министър Цачева.Главният прокурор на САЩ Джеферсън Сешънс прие с интерес отправената от министър Цачева покана да присъства на конференцията, посветена на институционализирането на Европейската прокуратура, която ще се проведе в София през март 2018.", "date": "2017.11.18", "title": "Цецка Цачева разговаря с главния прокурор на САЩ  Джеф Сешънс"}
{"url": "https://news.bg/int-politics/upravlyavashtite-v-sarbiya-se-otkazaha-ot-predsrochen-parlamentaren-vot.html", "text": "Главният съвет на управляващата Сръбска прогресивна партия /СПП/ прие предложението на държавния глава на Сърбия Александър Вучич редовните градски избори за Белград да се проведат през март, а предсрочните парламентарни избори - тогава, \"когато им дойде времето\", предаде БНТ с позоваване на \"Танюг\".Председателката на сръбския парламент Мая Гойкович увери, че решението е било взето след много съдържателна дискусия и за него са гласували 500 членове на съвета, само четирима са били против.Това означава, че предсрочни парламентарни избори заедно с тези за Белград няма да има, поясни Гойкович и допълни, че решението е в интерес на Сърбия и по-малко за СПП. Тя подчерта, че в този момент е абсолютно необходимо да има стабилно парламентарно мнозинство.За кандидата на СПП за белградските избори и за екипа за тези избори ще се водят разговори в партийните органи, преди всичко в белградската организация на СПП, добави тя.", "date": "2017.11.18", "title": "Управляващите в Сърбия се отказаха от предсрочен парламентарен вот"}
{"url": "https://news.bg/health/zhena-i-dete-ostavat-v-tezhko-sastoyanie-sled-dneshnata-katastrofa-pri-mikre.html", "text": "Жената, която пострада при днешната катастрофа край с. Микре, остава в критично състояние, с опасност за живота, съобщиха от Министерството на здравеопазването.По-рано днес, след втори за денонощието тежък инцидент в близост до с. Микре, в ловешката многопрофилна болница \"Проф. д-р Параскев Стоянов\" бяха хоспитализирани шестима души, четирима от които със сериозни травми.Освен жената още трима души са пострадали тежко.12-годишно дете е със счупен таз и контузни рани. То е стабилизирано и остава под наблюдение.Двама възрастни са хоспитализирани с гръдни травми, счупвания и охлузвания.На двама пациенти е оказана амбулаторна помощ, при което е констатирано добро общо състояние и са насочени за домашно лечение.Няма промяна в състоянието на пострадалите при вчерашния инцидент до с. Микре.Министър Ананиев е в постоянна връзка с директорите на лечебните заведения, в които са хоспитализирани пациентите, и следи състоянието им, увериха от МЗ.", "date": "2017.11.18", "title": "Жена и дете остават в тежко състояние след днешната катастрофа при Микре"}
{"url": "https://news.bg/bulgaria/zadarzhani-sa-nad-80-pedofili-ot-sotsialnite-mrezhi.html", "text": "Над 80 педофили в социалните мрежи са задържани у нас през тази година, съобщи пред БНР Явор Колев от отдела за компютърни престъпления към Главна дирекция за борба с организираната престъпност.Фондация \"Дигиталните деца\" започва от идната година обучения на учители от цялата страна за внедряване на финландския модел на обучение в часовете по информационни технологии. Акцент в тях ще бъде правилното използване на интернет от учениците.Целта е директорите на училищата да се запознаят с образователната реформа във Финландия и как преподаването на дигитална грамотност, съчетано с иновативни педагогически практики, променя цялостния подход към децата и процеса на учене.\"От понеделник, 20 ноември, приемаме кандидатури за училища-партньори. В средата на януари месец ще обявим кои за първите 10 училища, които са станали част от програмата. След това ще обучим преподавателите по информационни технологии. С радост бихме работили с Министерството на образованието, с иновативните училища, с директори на училища, учители, стига те да имат своята вътрешна мотивация затова да променят учебния процес и да променят класната стая.\" - увери председателката на фондацията \"Дигитални деца\" Ивелина Атанасова.Подобни инициативи са важни, защото расте броят на педофилите в социалните мрежи, посочи комисар Явор Колев.\"Миналата седмица имаме задържан 36-годишен столичанин, който създаде профил във Фейсбук, на който имаше над 1500 момичета. Текат процесуални действия да се установи колко са жертвите. Другата седмица предстои задържането на друг в София и в провинциален град.\" - добави Колев.", "date": "2017.11.18", "title": "Задържани са над 80 педофили от социалните мрежи"}
{"url": "https://news.bg/politics/menda-stoyanova-byudzhet-2018-e-nay-dobriyat-ot-nachaloto-na-krizata.html", "text": "През 2018 година брутният вътрешен продукт ще достигне рекордните 106 млрд. лв. , а бюджетът за 2018 ще е най-добрият от началото на кризата досега. Това заяви в Боровец председателката на парламентарната Комисия по бюджет и финанси Менда Стоянова.Тя говори пред националния форум на \"Предприемачи ГЕРБ\", който се провежда в планинския курорт.По думите й, през 2014 година, когато управляваше правителството на Пламен Орешарски, държавата се е върнала \"скорострелно назад\" и е натрупала \"огромен дефицит от 4%, който превишава всякакви европейски критерии и икономически разум\".\"Всяка година намаляваме дефицита, така че през 2020 г. да сме на баланс нула - колкото са приходите, толкова да са и разходите, което е нормално. В момента сме на трето място в Европа като страна с най-нисък дълг. Безработицата падна до изключително ниски нива. В момента тя е 6.5 на сто, като догодина се предвижда спадът да продължи до 6.2 процента. Щом имаме повече приходи, можем да си позволим и повече разходи. Затова в Бюджет 2018 залагаме с 2.5 милиарда лева повече разходи в сравнение с тази година.\" - поясни Менда Стоянова.Тя допълни, че благодарение на всички тези факти доверието във финансовата ни сфера се е върнало.Председателката на Комисията по бюджет и финанси обясни, че правителството е избрало за свой най-важен приоритет образованието.\"Точно там е насочен и най-големият дял от допълнителните разходи, който да доведе не само за увеличаване на учителските заплати, но и до сериозно повишаване качеството на образованието.\" - коментира Менда Стоянова.Тя уточни, че освен образованието, другите ключови политики на правителството са насочени в сферата на здравеопазването и отбраната.\"Наред с тях обаче приоритет имат и политиките, насочени към хората в неравностойно положение\", допълни Стоянова.По думите й за БСП е присъщо да харчи повече, отколкото събира, но от ГЕРБ ще продължат да се придържат към своята философия да харчат толкова, колкото могат да си позволят.За последните 10 години, откакто България е член на Европейския съюз, всички икономически показатели се подобряват, а брутният вътрешен продукт почти се е удвоил, заяви от своя страна вицепремиерът Томислав Дончев.По думите му, тези данни са ясно доказателство за усилия в правилната посока, като предстои още работа, за да бъде награден догонващият растеж.Дончев бе лектор по темата \"Подготовка на бизнеса за новите финансови механизми и инструменти на финансиране след 2020. Грантово финансиране, Business angels.\"", "date": "2017.11.18", "title": "Менда Стоянова: Бюджет 2018 е най-добрият от началото на кризата"}
{"url": "https://news.bg/education/prof-samuil-refetov-da-dadem-shans-na-lyubopitstvoto.html", "text": "ред основателите на научния център за компетентност по био- и нанофотоника \"Джон Атанасов\", който ще обедини усилията на утвърдени български учени от чужбина, Софийския университет, научни групи от БАН, медицинска академия и младите ни надежди в науката. Начинание при което учени с международен опит и признание планират да развиват и управляват изследователски проекти у нас заедно с българските си колеги.Щастлив е, че отново е намерил своя приятел от детството инж. Веселин Петров, с когото са били разделени в годините на Желязната завеса.Баща е на три деца (вече имат българско гражданство) и се радва на петима внуци.Когато започваме разговора, се удивявам на това че е съхранил българския си език (след десетилетия в чужбина!), в който понякога прозвучават красиви старинни думи. Проф. Рефетов обяснява с усмивка:С родителите си разговарях на български. Те се поминаха. Майка ми живя 91 години. Сега имам съученик, с когото си говорим един път на седмица. С Веселин Петров бяхме съученици във френското училище в Русе, бяхме приятели. Загубихме се, след като напуснах България. Ние си пишехме, но имаше цензура. Отначало писмата започнаха да идват със заличени редове, с черни линии. Но какво толкова си пишехме? Ние бяхме на 14 години! След това писмата спряха. Петдесет години по-късно той ме намери. Излезе една статия за мен, той я видял и ми се обади по телефона. Оттогава си говорим по веднъж на седмица. Виждаме се. В музея в Русе на 9 юни откриха изложба, посветена на училището ни. Бях там.Как започна пътят Ви в науката? Като студент мислех да стана лекар мисионер в Африка. Моят герой беше Алберт Швайцер. Но стана друго. Получих една стипедния (бях в Канада и вече имах канадско гражданство), за да уча тропическа медицина в Лондон. Но в парламента един от депутатите попита: \"Ние имаме ли тропически болести? Като нямаме, защо даваме стипендии на канадци да специализират тропикална медицина?\" Получих едно писмо от министерството, в което казваха - съжаляваме, но блокираме стипендията Ви. Трябваше да си намеря работа, гледах обяви в научните списания и намерих едно място в Лос Анжелис. Отидох там и по случайност попаднах на мексиканско семейство с болест, която не можеше да се разбере каква е. За това беше първата ми научна статия - с идеята, че има рецептори на хормоните. Преди това се смяташе, че хормоните действат директно, отиват направо в тъканите.Това е голямото Ви откритие... Това беше моето откритие, нарекоха го Синдромът на Рефетов. През 1964 г., бях млад на 27 години - стажант. И си давам сметка че ако не ми бяха дали възможността да продължа работата, нямаше да постигна успех. В болницата имаше един лекар, Лорен Де Унд. Разбра, че е нещо интересно и ми помогна да получа малко финансиране (не си спомням точно колко, около 500 долара), за да мога да правя анализи. Тогава нямах лична лаборатория и трябваше да се плати на други лаборатории. Така, когато се преместих в Бостън, в Харвард, вече имах научни резултати.Какво е необходимо на младите учени, за да постигнат успех? Освен интелект. Разбира се, нужна им е възможност да реализират знанията си, да ги приложат в практиката. За това, разбира се, България трябва да им даде възможност. Те могат да отидат в чужбина, да научат нови техники, нови идеи, но трябва да има условия, за да желаят да се върнат. Като отидат в чужбина и ги видят, че са много добри, им дават възможност там. И те си казват - защо да се върна, след като мога да напредна по-добре където съм? Това е проблемът. Младите хора трябва да имат възможност да се развиват самостоятелно, да не бъдат напълно зависими от професорите, каквато е сега системата не само в България, но и в Европа. В Чикаго, в моята научна група аз имам асистент-професор. Тя поиска финансиране и го получи. И аз поисках, и аз получих. Но в случай, че не получа финансиране, тя взема моята лаборатория. Това разбира се не е добре за мен, но мисля, че за системата е много добре. Така в подобна система, когато бях млад, успях да се развия и да напредна.Какво друго трябва да се промени в системата?Възможностите за научни изследвания не бива да зависят от политическите партии. Единственият начин това да стане е чрез финансова независимост. Парите да се разпределят от независим комитет, само на научна база, да се извади всякакво политическо пристрастие. В България има БАН и БАНИ. Едните получават пари, другите не получават. Това не съществува в други страни. Аз не казвам, че БАНИ е по-добра от БАН и въпросът не е толкова в парите. Защо една страна от 7 милиона души да има две академии? Това показва че, има нужда системата да се смени, да има един пример на високо ниво. Академията да даде пример. Разбира се, по-важното е в България да се изгради система в подкрепа на младите и активно работещите. Мисля, че в медицината към 50 на сто от младите напущат страната. Медицинското образование е добро в България, те са много добре подготвени. Познавам поне петима, които са работили с мен - имат много хубава подготовка. Но те нямат надежда за бъдещето в България. За да им кажем \"останете в България\", трябва да има нещо конкретно. България трябва да помогне чрез фондове и не само с това, а с изграждане на цялостна система, която да дава на младите и талантливи учени перспектива за бъдещето. Това е, което трябва да се подобри. И това е нещо, за което аз бих искал да помогна.Как бихте искали да помогнете?Не да ги привличам да дойдат в моята лаборатория, да излязат от България, а обратното - аз да дойда в България. Аз съм готов да направя каквото мога, да помогна. Моят интерес е повече да видя младите тук да се развиват, да си създадат път. Моята програма не е толкова важна, важно е България да започне тази програма, защото аз няма да бъда тук още много години.Това ли Ви накара да подкрепите създаването на бъдещия научен център за компетентност по био- и нанофотоника \"Джон Атанасов\"? Защо станахте част от инициативата? Защото вярвам, че мога да помогна. с участието си в тази инициатива. Начинанието е добро, за да може учени с опит извън България да се обединят с учените, които работят в момента тук. Да правят заедно проекти, в които да включват млади хора, предимно от България. Целта е българската наука да напрeдне. Младите хора в България, които са способни, да продължат и да помогнат за напредъка на българската наука. Това е желанието ми от 15 години, откакто идвам в България. Защото без млади хора нищо в науката няма да напредне, старите си отиват а изграждането на нови е кадри е дълъг процес.", "date": "2017.11.18", "title": "Проф. Самуил Рефетов: Да дадем шанс на любопитството"}
{"url": "https://news.bg/curious/18-noemvri-e-rozhdeniyat-den-na-dyado-mraz.html", "text": " 18 ноември е рожденият ден на руския еквивалент на Дядо Коледа - Дядо Мраз.Това бе оповестено в резиденцията му, разположена на живописно място на брега на река Сухона, на 12 км от град Велики Устюг във Вологодска област, Русия.Първото писмено споменаване на герой с името Дядо Мраз в България прави Елин Пелин през 1910 година - разказът \"Дядо Мраз и внуците му\". По това време СССР още го няма.Писането на писма до Дядо Мраз или Дядо Коледа е традиция вече повече от век - от 1912 година.Дядо Мраз не е родствен по никакъв начин на Дядо Коледа, не е негов аналог и е доста по-стар от свети Николай. Твърдението, че и двамата произхождат от образа на светеца просто не отговаря на истината.Самият Дядо Коледа \"се ражда\" доста късно като празничен персонаж - едва в началото на ХІХ век, докато Дядо Мраз, както вече стана ясно, съществува от незапомнени езически времена в притчите на древните славяни.", "date": "2017.11.18", "title": "18 ноември е рожденият ден на Дядо Мраз"}
{"url": "https://news.bg/press/promenite-v-npk-za-koruptsionnite-dela-sa-osporeni-pred-ks-zlovesht-udar-v-otsechkata-na-smartta.html", "text": "Съд. \"Сега\":Промените в НПК за корупционните дела са оспорени пред КС Да бъде обявени за противоконституционни поправките в НПК, с които делата за корупция по високите етажи на властта бяха пратени в специализирания съд. Това са записали в искане до Конституционния съд (КС) съдиите от Върховния касационен съд, съобщиха оттам.В искането се подчертава, че с досегашните законодателни промени в спецсъда и прокуратурата бяха пратени делата срещу организирани престъпни групи. \"От средата на 2015 г. на този съд са подсъдни и делата за престъпления против републиката. Критерият за определяне на подсъдността на делата, разглеждани от Специализирания наказателен съд, е предметът на делото, а не качеството на извършителя на престъпление. В този смисъл са и мотивите за неговото създаване\", пише в искането. Катастрофа \"24 Часа\":Зловещ удар в \"отсечката на смъртта\" - 8 незрящи и шофьорът им мъртвиЧудовищен удар между автобус и камион в \"отсечката на смъртта\" край ловешкото село Микре отне живота на 8 слепи перничани и шофьора им в петък около 12,50 часа.Това е една от най-тежките и на второ място по жертви катастрофи през тази година. 10 души загинаха в началото на юни, когато 16-годишният циганин Трайчо Димитров блъсна бус с бежанци в дърво. Визи. \"Сега\":Канада маха визите за българи от 1 декември Канадските власти припомниха, че отменят визовите ограничения за българи и румънци от 16 ч. източноевропейско време на 1 декември. Въпреки това за всички граждани на България и Румъния, които пристигат в Канада със самолет, ще действа изискването да се регистрират в електронната система Electronic Travel Authorization (eTA) и да платят такса от 7 канадски долара. За регистрацията е нужно да се въведат данни от валиден паспорт, електронна поща и дебитна или кредитна карта. Българите, които имат валидна канадска виза или валидна онлайн регистрация, ще продължат да пътуват с нея и няма да се нуждаят от нова регистрация. Канадските власти съветват, преди да си купите самолетен билет за Канада, да се регистрирате в еТА или да се снабдите с виза. Ако планирате да влезете в Канада по суша или по вода, след 1 декември нямате нужда от виза или регистрация в електронната система, уточняват канадските власти. На сайта https://www.canada.ca и http://www.cic.gc.ca могат да се видят подробности за изискванията за пътуване до Канада. Заплата.\"Монитор\":Изчисляват минималната заплата по формула Правителството предлага минималната заплата у нас да се определя по нова формула, като ще се отчитат критерии като инфлация, динамика на брутния вътрешен продукт и др. Това става ясно от законопроект за ратифициране на Конвенция № 131 на Международната организация на труда, публикуван за обществено обсъждане от социалното министерство.В момента в законодателството ни не съществува изрична правна уредба, която да изброява критериите, на базата на които кабинетът определя конкретния размер на минималната заплата.", "date": "2017.11.18", "title": "Промените в НПК за корупционните дела са оспорени пред КС; Зловещ удар в \"отсечката на смъртта\""}
{"url": "https://news.bg/world/19-zaginali-pri-udari-v-siriya.html", "text": "Най-малко 19 души са загинали при удари в петък в Сирия, предадоха световните информационни агенции. Сред загиналите има и 6 деца. Повече от 50 цивилни са загинали през седмицата при продължаващите сражения между армията и бунтовници. Данните са на базираната в Лондон Сирийска обсерватория за човешки права. Източна Гута, в близост до столицата Дамаск, е под контрола на екстремисти и цивилните са поставени при ужасни условия. За последните 4 дни, правителствените сили са извършили над 200 въздушни удара. В Съвета за сигурност на ООН Русия наложи вчера вето на резолюцията за удължаване на работата на съвместната комисия на ООН и Организацията за забрана на химическите оръжия по разследване на атаките с химически оръжия в Сирия.", "date": "2017.11.18", "title": "19 загинали при удари в Сирия "}
{"url": "https://news.bg/world/venetsuela-i-opozitsiyata-vazobnovyavat-pregovorite.html", "text": "Властите във Венецуела и опозицията в страната възобновяват преговорите. Това ще се случи след 2 седмици. Новият кръг от преговори ще се проведе в Доминиканската република. Това стана ясно след срещата на венецуелския външен министър Мигел Варгас с бившия испански премиер Хосе Луис Сапатеро.Сапатеро е един от бившите и настоящи лидери, които посредничат на Венецуела в опит за излизане от кризата. Срещата се проведе в Санто Доминго, където предстои новият кръг преговори на 1 и 2 декември. Те започнаха през септември, но не постигнаха пробив. Международната рейтингова агенция Fitch Ratings понижи дългосрочния кредитен рейтинг в чуждестранна валута на Венецуела до \"RD\" (селективен фалит) от \"C\", а също така потвърди дългосрочния рейтинг в национална валута на ниво \"СС\".Рейтинговата агенция \"Стандарт енд пуърс\" понижи кредитния рейтинг до \"селективен фалит\".", "date": "2017.11.18", "title": "Венецуела и опозицията възобновяват преговорите "}
{"url": "https://news.bg/bulgaria/bsp-tarseshe-skandala-glavchev-se-poddade-spored-toma-bikov.html", "text": "БСП търсеше скандала. Може би грешката на г-н Главчев беше, че позволи на БСП да потърсят повод да напуснат залата и да саботират председателството.Това заяви Тома Биков от ГЕРБ в  \"Панорама\" по БНТ.Така той коментира последните парламентарни скандали. Припомняме, че вчера Димитър Главчев подаде оставка като председател на парламента. Това стана след извънреден председателски съвет, на който присъства и министър-председателят Бойко Борисов. Когато има някакъв проблем ние реагираме, обясни той, подчертавайки, че ГЕРБ са различни. Това е морален акт, обясни той. По този начин искам да се възстанови нормалната парламентарна работа, сподели парламентарният шеф. Да не се поставя сянка върху председателството ни, иска Димитър Главчев. Иначе не съжалявал за действията си.Преди това опозицията напусна пленарна зала, ядосана от поведението на Главчев, който изгони от заседания лидера на БСП и социалиста Антон Кутев. Няколко дни парламентът се тресе от скандали между БСП и ГЕРБ заради санкциите, които парламентарният шеф наложи. Преди два дни Главчев обяви, че променя наказанието на социалиста Антон Кутев за едно заседание.За Крум Зарков от левицата, решението на Главчев е достойно, направил е грешка и си е поел отговорността. Ако се възстанови атмосферата на парламентаризъм, това ще е добре, но той е по-скоро скептичен. Народното събрание има широко известни проблеми. Не може заради чужд гост да играем ролята на декор, че всичко е наред, смята Зарков., коментира Зарков.", "date": "2017.11.18", "title": "БСП търсеше скандала, Главчев се поддаде, според Тома Биков "}
{"url": "https://news.bg/regions/nyama-risk-za-zdraveto-na-zhiveeshtite-kray-bivshite-uranovi-mini.html", "text": "Няма риск за здравето на хората, живеещи край бившите уранови мини край Сливен и Твърдица.Това сочи радиологичният мониторинг на Агенцията по околна среда, предаде БНР. коментира областният управител Чавдар Божурски какви мерки ще бъдат предприети, за да се сведе рискът до минимум. Божурски съобщи още, че Националният консултативен съвет - органът, който се занимава с ликвидирането на последствията от уранодобива, е приел заданието си за изработка на проект за рекултивация на мините.Очаква се до края на годината съветът да утвърди работната програма на държавната фирма \"Екоинженеринг\", която ще изпълни заданието.", "date": "2017.11.18", "title": "Няма риск за здравето на живеещите край бившите уранови мини"}
{"url": "https://news.bg/world/publikuvani-sa-oshte-nad-10-000-dokumenta-za-ubiystvoto-na-kenedi.html", "text": "Поредна част от документи, свързани с убийството на бившия американски президент Джон Кенеди бяха публикувани. Този път те са повече от 10 740 на брой. Това е петата \"порция\" секретни документи, които по закон могат да бъдат публикувани 25 години след засекретяването си. Американският президент обаче има право и да не разреши осветяването им, ако това би застрашило сигурността на страната. Вече изплуваха и редица скандали, свързани с известни или непопулярни лица около фамилията Кенеди. През октомври правителството на САЩ разреши публикуването на хиляди документи, свързани с убийството на държавния глава през 1963 г. Но администрацията на президента на САЩ Доналд Тръмп остави стотици класифицирани архиви за допълнителен преглед от разузнавателните агенции преди окончателно да бъдат публикувани.Белият дом даде срок на агенциите да проверят архивите до април 2018 г.", "date": "2017.11.18", "title": "Публикувани са още над 10 000 документa за убийството на Кенеди "}
{"url": "https://news.bg/world/novo-rusko-veto-za-razsledvane-na-himicheskite-ataki-v-siriya.html", "text": "Русия за пореден път наложи вето на резолюцията на Съвета за сигурност на ООН за продължаване разследването на химическите атаки в Сирия, предаде \"Ройтерс\". Това е пореден отказ на Москва. За трети пъти руският представител гласува с \"не\".Документът, внесен от САЩ, предвижда разследването да продължи месец. Мандатът на комисията вече изтече. Това е единадесето вето, което Москва налага на резолюция за Сирия от началото на сирийския конфликт през 2011 г.Както е известно, Русия е съюзник на Сирия, която отрича да се отговорна за химическите атаки с газ зарин. ", "date": "2017.11.18", "title": "Ново руско вето за разследване на химическите атаки в Сирия "}
{"url": "https://news.bg/weather/dazhdovna-sabota-1.html", "text": "Съботният ден ще е мрачен и дъждовен, съобщават от НИМХ на БАН. По-значителни ще са валежите в Рило-Родопската област и Източна България. Ще духа слаб до умерен вятър от изток-североизток. Максималните температури ще са между 8 и 13 градуса. Атмосферното налягане бавно ще се понижава. През следващите дни не се очаква съществена промяна. ", "date": "2017.11.18", "title": "Дъждовна събота  "}
{"url": "https://news.bg/your-voice/reviziya-na-prehoda-e-nuzhna-no-ot-kakva-otpravna-tochka.html", "text": " След публикуването на позицията на РБ по повод давността за приватизацията, получих много обаждания и коментари. От добронамерени, съветващи да не влизаме в тази тема защото народните нагласи са различни, до въпроси ние крадците ли защитаваме. Не споря с никого, единственото което казвам е че трябва да сме наясно с три неща:1. Приватизацията (масова, касова или друга) не е търговски процес, а политическа философия основана на разбирането, че ролята на държаватав икономиката е единствено да създаде законова рамка и да контролира спазването й.2. Приватизацията няма за цел да формира приходи за държавната хазна/бюджета, а да ни освободи от задължението да плащаме с нашите данъци за неефективни държавни предприятия и да формира работеща икономика. Противното би означавало, че най-големите европейски престъпници са Хелмут Кол и Ангела Меркел, защото счетоводният резултатът от немската приватизация е над 140 милиарда евро загуба за хазната. Но ако кажете това по германска телевизия,( както го казваме по българските) ще срещнете състрадателна насмешка, защото реалният резултат са днешните показатели на икономиката им. И вероятно това е една от причините в Германия да живеят по- добре.3. Всяка ревизия на прехода е възможна и може би нужна. Но е смислена само ако отправната точка е истинска. А истината е, че комунистическият режим беше престъпен и ни завеща фалирала държава. 　Нямам съмнения колко електорално непопулярна е тази позиция. И не, не изпитвам нищо друго освен гордост, че РБ се консолидира около тези принципи. Защото политика е да отстояваш убежденията си и достиженията на политическата традиция на която принадлежиш. Отказ от политика е да инженерстваш върху данни от социологически нагласи и да се снишаваш, когато трябва да се сбиеш за истински важните неща, защото било непопулярно.Това е и причината поради която бях и продължавам да съм против, дясната политическа алтернатива на България да се превръща в розова амалгама яростно артикулираща желание за \"справедливост\".Щото най-справедливо е при комунизма!", "date": "2017.11.18", "title": "Ревизия на прехода е нужна, но от каква отправна точка?"}
{"url": "https://news.bg/health/edna-zhena-ostava-v-tezhko-sastoyanie-sled-katastrofata-po-patya-sofiya-varna.html", "text": "Една жена, пострадала при тежката катастрофа вчера по пътя София - Варна, остава в тежко състояние. Пострадалата беше транспортирана снощи до Военномедицинска академия в София. Към момента тя е с опасност за живота.. Двама от тях са в съзнание. Най-тежко пострадалата жена, която е с тежка лицева травма и с множество счупвания, не е в съзнание. Тя няма здрава лицева кост, има счупвания на черепа в мозъчната част, наранен бял дроб и счупване на таза. Жената е на 66-годишна възраст.\"Във Военномедицинска академия са докарани трима пациенти, които са тежко ранени при вчерашната катастрофа край с. Микре. Става въпрос за две жени и един мъж, като една от пациентките е с реална опасност за живота. На този етап останалите двама са в стаболно състояние, но все пак с тежки травми и им предстоят операции\". Това заяви директорът на ВМА Венцислав Мутафчийски.\"Двама от тях са в съзнание, а най-тежко пострадалата жена е на изкуствена белодробна вентилация. При нея са на лице счупвания на таза, мозъчна контузия, контузионен бял дроб, откъдето може да произтекат усложнения. При пристигането, веднага след като е направена трахеостома е направена и емболизация на кървящите артерии в областта на максиларните синуси, където достъпът за някаква оперативна интервенция е почти нулев. Именно това е съвременното отношение към такъв вид травми и ние имаме възможност да го приложим\", поясни още Мутафчийски.\"Следващият пострадал е 74-годишен мъж с рана на скалпа. В момента е в стабилизирано състояние, контактен и съвсем адекватен. Има тежка фрактура на таза, за която ще предстои оперативно лечение. Третата пострадала е жена на 56 години с лека мозъчна контузия, лека рана в областта на главата, но има серийни фрактури от трето до седмо ребро в лявата гръдна половина с частичен излив, както и счупване и на лопатката, което е белег, че е преживяла сериозна травма в областта на гърдите, защото това е кост, която много трудно се чупи. Имаме повишено внимание по отношение на развитие на усложнения на белия дроб. И при нея имаме счупване на лява тазобедрена става. Предстоят оперативни интервенции\", посочи началникът на здравното заведение.В МБАЛ-Плевен към ВМА е транспортиран и още един пострадал, който е с леки травми. При него по-скоро проблематичен е стресът и високото кръвно налягане, няма опасност за живота му.\"Всъщност екипът ни от плевенската болница пристигна първи в болницата, поради по-краткото разстояние. Това е едно преимущество за ВМА, че имаме няколко болници в страната и можем да покрием всяка една точка на България за бързо време\", изтъкна още проф. Мутафчийски.Стана ясно и че вчера по спешност за Ловеч са заминали 2 софийски екипа, които са помогнали на лекарите от местната болница, а в София са ги очаквали още 4 екипа.Останалите пострадали, настанени в болницата в Ловеч, са в стабилно състояние. Към момента в болницата в Ловеч има 9 души, ранени при пътния инцидент. Те са с по-леки травми. Някои от тях са били оперирани, но няма опасност за живота им.Хоспитализирани в болницата в Ловеч са: един в реанимация, след претърпяна операция; четирима са настанени в отделението по Хирургия; трима - във Вътрешно отделение; един пациент е приет в отделението по Уши, нос, гърло.В болница \"Лозенец\" са хоспитализирани две жени в критично, все още тежко състояние, с политравматизъм и мекотъканни увреждания. Пациентите са в реанимация, като целта е да бъдат стабилизирани, за да се пристъпи към оперативни интервенции в началото на седмицата.Четирима пациенти са хоспитализирани в университетската болница \"Д-р Георги Странски\" в Плевен. Състоянието на пациентите там е както следва: мъж с фрактура на таза; друг мъж с луксация на лява тазобедрена става; жена с фрактура на лява тазобедрена става, на ляв глезен и лява лопатка и друга пациентка с политравма. И четиримата пациенти са в стабилно, но тежко състояние.Припомняме, 9 души загинаха, а 19 бяха ранени при тежката катастрофа вчера по пътя София - Варна, в района на село Микре, област Ловеч. Пътниците в автобус са от Съюза на слепите в България. Те се прибирали от екскурзия към Перник.Тежкият пътен инцидент възникна между пътнически автобус и товарен автомобил. Те са се ударили челно. Към момента е изяснено, че автобусът е навлязъл в насрещното платно за движение, но причините за това не са ясни.По случая вече е образувано досъдебно производство в Окръжната прокуратура в Ловеч. Обстоятелствата за катастрофата се изясняват от разследващите органи.В дежурната част на Областната дирекция на МВР в Ловеч временно функционира телефонна линия, на която роднини и близки могат да получат информация за хората, загинали и пострадали при тежкия пътен инцидент край село Микре. Номерът е 0887 59 31 68. Властите в Ловеч апелират да не се злоупотребява с телефонната линия, защото тя функционира само и единствено в помощ на засегнатите семейства.Министърът на здравеопазването Кирил Ананиев изказва съболезнования към семействата и близките на загиналите при тежката катастрофа и изказва благодарност към всички екипи на ЦСМП и медици в болничните заведения за навременната и компетентна реакция.", "date": "2017.11.18", "title": "Една жена остава в тежко състояние след катастрофата по пътя София - Варна"}
{"url": "https://news.bg/society/otsenkata-za-remonta-na-bul-dondukov-sled-dovarshitelnite-deynosti.html", "text": "\"Когато всичко бъде завършено, ще можем да дадем оценка на свършеното.\" Това заяви пред БНТ заместник-кметът по направление \"Транспорт и транспортни комуникации\" в Столична община Евгени Крусев във връзка с пускането на движението по столичния булевард \"Княз. Ал. Дондуков\".Според Крусев обектът е бил един от най-сложните в планираните ремонти през това лято в София. По думите му в централната отсечка на емблематичния столичен булевард .Гаранционният срок на ремонтирания участък от бул. \"Дондуков\" е 5 години. Цената на ремонтните дейности възлиза на около 7 млн. лв. Парите ще бъдат изплатени, когато всички довършителни дейности бъдат завършени, уточни Крусев.Припомняме,  снощи, 17 ноември, движението по бул. \"Дондуков\" беше възстановено. Ремонтът на емблематичния столичен булевард се превърна в една от най-обсъжданите теми във връзка с ремонтите в София. Първоначално дебатите започнаха относно това  и .Остри реакции бяха предизвикани и от начина на ремонтиране на булеварда - столичани скочиха, че  не се поставят по съвременна технология.По-късно членове на Общинския съвет в София поискаха договорът с фирмата изпълнител на ремонтните дейности да бъде прекратен, защото ремонтът не е качествен. Това предизвика серия от коментари за т. нар. \"\" в Столична община, което според мнозина става тенденция.", "date": "2017.11.18", "title": "Оценката за ремонта на бул. \"Дондуков\" - след довършителните дейности"}
{"url": "https://news.bg/health/v-pirogov-prieha-ednogodishno-momchentse-s-fraktura-na-cherepa.html", "text": "Дете на възраст от една година и седем месеца е било прието по спешност тази нощ в УМБАЛСМ \"Пирогов\" с фрактура на черепа. Детенцето е от Благоевград и има съмнения, че то е било жертва на домашно насилие, съобщи bTV.Момченцето е било транспортирано от \"Пирогов\", след като полицаи извикали екип на \"Спешна помощ\" в дома на детето, в ромската махала на Благоевград. Самите полицаи се отзовали на адреса заради сигнал за битов скандал.Изяснено е, че скандалът е възникнал снощи, когато бащата на детето отишъл да го вземе от дома, където майката на детето живее с друг мъж. Бащата на пострадалото детенце твърди, че синът му редовно се бие. Според версията на майката детето е настинало и кашля. След приемането на момченцето в Спешния център в Благоевград се установява, че по лицето му има отток, а по тялото - насинявания. След това майката променя версията си - по думите ѝ детето е паднало по стълбите.Детето е прието в УМБАЛСМ \"Пирогов\" с комоцио и фрактура на черепа. Момченцето няма мозъчен хематом.По случая е образувано досъдебно производство под наблюдението на Районната прокуратура в Благоевград.", "date": "2017.11.18", "title": "В \"Пирогов\" приеха едногодишно момченце с фрактура на черепа"}
{"url": "https://news.bg/politics/dimitar-glavchev-ostava-deputat-kategorichen-tsvetan-tsvetanov.html", "text": "Бившият председател на Народното събрание Димитър Главчев остава в парламента като народен представител на ГЕРБ. Това заяви пред bTV зам.-председателят на партията Цветан Цветанов.Според Цветанов Главчев е качествен човек и е полезен за парламентаризма у нас. Председателят на ПГ на ГЕРБ заяви още, че партията иска да намали политическото напрежение в страната, а не да го засилва. В този контекст оставката на Главчев била изцяло личен акт.\"Не е нормално това, което се прави от страна на опозицията - всичко е свързано с напрежение, което не отговаря на това, което имаме като предизвикателства и което трябва да свършим като народни представители\", заяви още Цветанов. По думите му в конкретното заседание не се е налагало да се прилага  - излизането на Нинова от парламентарно заседание. \"Емоцията и напрежението... Не е много лесно да председателстваш българския парламент, когато постоянно имаш някой, който създава дразги и се мъчи всячески да прави някаква провокации\", обясни Цветанов и допълни, че новият председател на НС Цвета Караянчева има необходимия опит, за да замести Главчев.Според зам.-председателят на ГЕРБ обществото вярва на управляващите, защото те правят политики с видими резултати и изпълняват ангажиментите си. По думите му лидерът на опозицията Корнелия Нинова се е възприемала като бъдещ премиер на страната, но това никога нямало да стане - опозицията трябва да знае, че \"никога няма да управляват, защото това не е партията, която е допринесла за развитието на страната, това е партията, която е участвала в разграбването на страната\".", "date": "2017.11.18", "title": "Димитър Главчев остава депутат, категоричен Цветан Цветанов"}
{"url": "https://news.bg/politics/zapochvat-proektite-po-dogovora-za-dobrosasedstvo-s-makedoniya.html", "text": "Първото съвместно заседание на правителствата на България и Македония ще се проведе на 23 ноември, четвъртък, в Струмица. На заседанието се очаква да се започне работата по конкретни проекти за сътрудничество.На срещата двата кабинета ще обсъдят възможностите за активизиране на отношенията между министерствата на външните работи, взаимодействието и взаимопомощта при бедствия, подпомагане на обучението и подготовката на военнослужещи от въоръжените сили на Република Македония. Българската делегация ще обсъди с македонските си колеги и сътрудничеството в областта на телекомуникациите, инвестициите, енергетиката и туризма.На базата на постигнатите договорености и в изпълнение на  между България и Македония правителствата ще подпишат двустранни документи. Напредъкът в добросъседските отношения между България и Република Македония ще бъде отбелязан и с приемането на Съвместна декларация.Припомняме, провеждането на съвместното заседание беше договорено по време на  в началото на месец август, при подписването на Договора за добросъседство.", "date": "2017.11.18", "title": "Започват проектите по Договора за добросъседство с Македония"}
{"url": "https://news.bg/regions/predostavyat-novi-elektrouredi-na-postradalite-pri-navodneniyata-v-burgasko.html", "text": "Предоставят нови електроуреди на пострадалите хора в село Полски извор, което беше едно от най-засегнатите населени места при  от края на миналия месец.Новите електроуреди ще бъдат разпределени на семействата, чиято техника е била унищожена при наводненията, предаде БНР.Нова бяла техника очакват и жителите на община Камено, където пораженията от наводненията също бяха тежки. По думите на кмета на общината Иван Георгиев новите уреди ще бъдат разпределени между 30 домакинства, чиито стари уреди са били напълно унищожени при бедствието.Хората ще получат нови перални и хладилници. В ТИР-овете с техника има и три телевизора.Тази седмица се раздават и печки и бойлери на пострадалите. 11 печки са били дарени от млади хора от област Ямбол, обясни още Георгиев.На бедстващите хора бяха дарени и 60 кубика дърва за огрев. Те са пристигнали от Стара Загора и Сливен.Припомняме, след   електроразпределителното дружество в района заяви, че ще поеме разходите по изсушаването на наводнените къщи.При наводненията в област Бургас .", "date": "2017.11.18", "title": "Предоставят нови електроуреди на пострадалите при наводненията в Бургаско"}
{"url": "https://news.bg/regions/oshte-edna-tezhka-katastrofa-po-patya-sofiya-varna-edin-zaginal-i-nay-malko-7-postradali.html", "text": "Пореден тежък пътен инцидент е възникнал по пътя София - Варна, в района между селата Сопот и Микре, област Ловеч. По първоначални данни при катастрофата са пострадали най-малко 7 души.По първоначална информация два леки автомобила се сблъскали челно на главен път София - Варна, в района на село Сопот, област Ловеч, 500 метра след бензиностанцията в посока Варна. Единият автомобил е бил със софийска регистрация, а другият - с варненска регистрация.Вследствие на удара на място е починал возещият се на предната седалка пътник в колата със софийска регистрация. Жената, шофирала автомобила, е в критично състояние, с опасност за живота.По информация на БНР става дума за 13-годишно момче и 40-годишната му майка. В колата имало и друго дете на 12-годишна възраст. Майката и 12-годишното дете са в критично състояние в Ловешката болница. Там са приети общо шестима ранени. Сигналът за инцидента е бил получен на телефон 112 около 10.50 часа. Незабавно след сигнала за катастрофата на място са изпратени екипи на полицията и \"Спешна помощ\".Движението в района се извършва в едната пътна лента. Работата на полицейските екипи на място продължава.Агенция \"Пътна инфраструктура\" информира, че заради ПТП движението по път I-4 София - Варна, в участъка между селата Сопот и Микре, временно се осъществява двупосочно в едната лента на движение. Водачите да шофират с повишено внимание и съобразена скорост, като спазват указанията на Пътна полиция. Към 14.03 часа движението по път I-4 Ябланица - Севлиево в участъка с. Сопот - с. Микре е било възстановено.Към момента не са ясни подробности за обстоятелствата около възникването на катастрофата. Не е ясен и броят на пътниците, предвижвали се в двете коли. Катастрофата е станала минути преди 10.30 часа.", "date": "2017.11.18", "title": "Още една тежка катастрофа по пътя София - Варна, един загинал и най-малко 7 пострадали"}
{"url": "https://news.bg/politics/sledvashtiyat-polezen-hod-na-bsp-sa-predsrochnite-izbori-uveren-gergov.html", "text": "\"В този момент всяко едно  не е в полза на БСП.\" Това коментира Георги Гергов преди началото на пленума на партията.Гергов заяви, че въпреки, че може и да има претенции към Нинова, в момента са в такава позиция, в която трябва да си изиграят правилно ходовете.Очаква се днес Националният съвет на партията да разгледа доклад на Янаки Стоилов във връзка с готвените от ГЕРБ , регламентиращи отпадане на .Гергов бе категоричен, че БСП няма да подкрепи нищо на ГЕРБ. Той не скри, че очаква изненади на пленума при обсъждането на готвените промени в Конституцията и изтъкна, че с приемането им \"става въпрос за това кой ще държи бухалката\". \"Ние загубихме изборите и трябва да направим ясна равносметка и това трябва да се случи днес, на този пленум, по отношение на организационните въпроси, къде бъркаме, какво правим и какво трябва да направим\", коментира Гергов.\"Конституционните промени са нещо скрито. Аз не съм наясно точно какво ще се поиска да се промени в Конституцията\", каза още той и изтъкна, че става въпрос за политики и за придърпване чергата към себе си. \"Въпросът е, че ние изпуснахме питомното и гоним дивото. Питомното е да бяхме победили на изборите\", каза още той.Според Гергов има зададена обстановка и избори трябва да има рано на пролет. \"БСП е в момент, в който трябва да си даде равносметка за това, което се случва. БСП е 125 годишна партия. Ние в никакъв случай не трябва да си пишем историята на коляно. Тази партия със 125-годишна история не е писала така историята си. Някои неща, които се случват на бързи обороти, са непремислени\", констатира още Гергов. Той бе категоричен, че следващият полезен ход на БСП е да предизвика предсрочни парламентарни избори.Гергов беше категоричен и че не може БСП да направи 2 млн. гласа за президента и в следващия момент да загуби един милион гласа.\"Ние просто създадохме ситуация, в която хората в последните десет дена не ни повярваха. Грешката си е при нас. Но тази грешка ние не я коментираме на тези пленуми. Грешката е какво направихме в последните десет дена, за да загубим изборите\", посочи Гергов.По думите му проблемите му с Корнелия Нинова са започнали от този момент, в който започнал да говори, че трябва БСП да даде анализ защо са загубили изборите. \"В този момент аз станах неудобен. Такъв съм онакъв съм. Да аз съм лесен враг, аз съм лесен опонент, защото съм успял човек, защото имам бизнес. Не забравяйте, че аз бях един от най-близките хора до Корнелия и в следващия момент - такъв голям сблъсък при положение, че месец и половина преди това си дадох . Ние направихме генерална грешка ние загубихме изборите. Хората имаха доверие в нас и разколебаните хора ние трябва да ги върнем\", каза още Гергов.", "date": "2017.11.18", "title": "Следващият полезен ход на БСП са предсрочните избори, уверен Гергов"}
{"url": "https://news.bg/politics/chervenite-predpriemat-merki-za-da-napravyat-bsp-boesposobna.html", "text": "\"БСП винаги е била готова за предсрочни избори затова внася и вот на недоверие към правителството.\" Това коментира пред журналисти преди заседанието на Националния съвет на партията Филип Попов, секретар на парламентарната група на \"БСП за България.\"Очаква се на днешния пленум БСП да вземе мерки и за подобряване на организационното състояние на партията като се започне от партийните организации, областни съвети и национален съвет, както и добрата комуникация с външни за партията организации. \"БСП и в момента е в добра позиция, но предстои да видим\", коментира Попов.Димитър Дъбов от своя страна посочи, че днес следва да се вземат мерки, които да направят партията боеспособна, за да може да се пребори за първата позиция на следващите избори, когато и да са те. \"С това, което поне онзи ден се предложи, не виждам да се предлагат сериозни мерки, които да изкарат БСП на първа позиция в страната\", констатира още Дъбов. Той посочи, че вотът на недоверие е една мярка на опозицията, с която се опитва да покаже, че съществува.\"Предсрочни избори дали ще има или няма да има това много зависи от управляващите какво правят те, така че желанието за предсрочни избори си остава желание, а дали такива ще има, ще стане ясно в бъдеще време\", посочи Дъбов.На въпрос  или той сам го направи или пък Бойко Борисов го е направил, Дъбов коментира, че е комплексен въпросът. \"От всичко по малко\". Според него,  когато една партия е в опозиция няма много действия. \"Вие си спомняте, че и ГЕРБ правеха същото преди две години. Тези действия могат да се приемат за нормални, както и не бива да се отрече бързата реактивност на другата страна\", посочи още Дъбов.", "date": "2017.11.18", "title": "Червените предприемат мерки, за да направят БСП боеспособна"}
{"url": "https://news.bg/int-politics/koalitsiya-yamayka-misiyata-neizbezhna.html", "text": "Удивително е чувството за отговорност пред избирателите и страната, което тласка тези  - към компромис. Смущаващ обаче е фактът, че като че ли в преамбюла на общата им декларация са натъпкани всички възможни прекрасни цели. Отсега мога да кажа, че тези цели - всичките, и в такава комбинация от напълно противоречиви идеи - няма да бъдат осъществени.Разбираемо е обаче, че четирите партии се опитват да насочат колкото се може повече милиарди за осъществяването именно на своите цели. Защото през следващите 4 години се очакват допълнителни постъпления в хазната от 35 до 45 милиарда евро. При такъв златен дъжд четирите партии могат да си позволят доста отстъпки, защото противоречивите им цели биха могли да се съчетаят, стига да има пари за тяхОсновните разногласияВ момента най-спорните теми са: ; опазването на климата; държавните финанси. А в нощта срещу петък неочаквано сред спорните въпроси се е наредило и бъдещето на Европа, по което досега уж имаше консенсус.По въпроса за бежанците не могат да се разберат най-вече ХСС и Зелените. Баварските консерватори искат да се ограничи правото на хората, получили временна закрила в Германия, да прибират тук и семействата си, а Зелените не са съгласни.Колкото до опазването на климата, Зелените вече се отказаха от настояването си за допълнително облагане на дизеловото гориво. Все още обаче много се спори за бъдещето на въгледобива и използването на въглищата като източник на енергия в Германия.Сред финансовите теми ключово място заема отмяната на облагането \"Солидарност\", което беше въведено след обединението на Германия, за да се подпомогнат източните провинции. Днес вече няма нужда от него и в годините на претъпкана хазна е разбираемо, че данъкоплатците трябва да бъдат освободени поне от тази тежест. По тази тема преговарящите страни спорят само кога и какви да са стъпките дотам.Разбира се, между потенциалните коалиционни партньори има и сближаване, например по такива теми като осигуряването на целодневни грижи за малките деца или борбата срещу тероризма.Ангела Меркел се опита да изглади противоречията и да даде тласък за бързо договаряне. Канцлерката постави партиите под натиск - определи срок за постигането на споразумение. Но тази тактика се провали. Лидерът на Зелената партия Джем Йоздемир си послужи с любимите на политиците футболни метафори: каза, че мачът ще има продължения, а за времетраенето им решение взима арбитърът - намеквайки явно тъкмо за Меркел.Ако усилията се провалят...Ако коалицията не се осъществи, възможни са предсрочни избори. Но процедурата за тях е много сложна и минава през поредица от опити да се сформира друго правителство или правителство на малцинството. Но малцинственият кабинет означава нестабилност, а германците не се боят от нищо друго повече, отколкото от нестабилността. Освен това ако се провалят , напълно е възможно Ангела Меркел да се оттегли като лидер и бъдещ канцлер. А тогава ще има съвсем ново раздаване на картите, в което дори е възможно да участват социалдемократите, които след изборите предпочетоха да излязат в опозиция и да не участват в нова широка коалиция начело с Меркел. Ако тя отпадне от сметките, социалдемократите биха могли да преосмислят решението си. Включително защото с ХДС/ХСС те биха имали много комфортно парламентарно мнозинство.В процедурата, водеща към нови избори, важна роля играе президентът на страната. Под неговата диригентска палка парламентът трябва да направи няколко опита да избере канцлер. И ако в крайна сметка все пак успее, този канцлер, който няма да има подкрепата на мнозинството, може да поиска вот на доверие. Не го ли получи, ще има нови избори.Предсрочните избори обаче крият и много опасности, които четирите партии, които сега водят разговори, ги осъзнават добре. Те самите могат допълнително да загубят парламентарна тежест, защото са разочаровали избирателите с неумението си да съставят коалиция. И най-вече - . Но дори да се получат резултати, сходни на сегашните - а това е много вероятно - Германия пак ще се окаже в същото положение: коалиция Ямайка и 90 милиона евро, хвърлени на вятъра за избори.Ще бъде трудна коалицияБившият канцлер Герхард Шрьодер твърди, че дори и да се състави коалиционно правителство между ХДС, ХСС, Зелените и либералите е твърде вероятно пак да се стигне до предсрочни парламентарни избори, и че ХСС ще е този, който ще взриви потенциалната коалиция. Защото ХСС решава свои политически проблеми, там има борба за лидерския пост между сегашния председател на партията Хорст Зеехофер и поне други двама кандидати. Освен това ХСС губи подкрепа в своята федерална провинция Бавария и се опитва с всички сили да си върне доверието преди провинциалните избори. Ето защо те избират въпроса за бежанците като най-конфронтационен, тъй като знаят, че хората в Бавария масово ще ги подкрепят.Под черта: споразумение в крайна сметка сигурно ще има - именно поради уникалното чувство за отговорност на политиците, които съзнават, че избирателите са им поставили тъкмо тази задача. Но тази коалиция никак няма да е лесна и може да не издържи дълго. Възможно е да се разпадне, а Меркел да се оттегли и даде път на следващите поколения.", "date": "2017.11.18", "title": "Коалиция \"Ямайка\" – мисията неизбежна?"}
{"url": "https://news.bg/crime/otkriha-boen-arsenal-i-samodelni-vzrivni-ustroystva-v-chasten-imot.html", "text": "Служители на сектор \"Противодействие на криминалната престъпност\" откриха голям боен арсенал, скрит в частен имот на 21-годишен мъж в Пазарджишко.Вчера, 17 ноември, полицаите извършили претърсване в къща, прилежащите към нея постройки и дворно място, обитавани от 21-годишния А.Х. от село Драгиново, община Велинград, област Пазарджик.В хода на акцията органите на реда намират скрити на различни места множество оръжия и боеприпаси, както и две самоделни взривни устройства. Намерени и иззети са още два газови пистолета, различни части и механизми от бойни оръжия - цеви, затворни блокове, пълнители, пружини, пластмасови и дървени ръкохватки, както и близо 200 патрона.В местност, намираща се близост до черен път и нива, полицаите се натъкнали и на други опасни находки. В стъклен и пластмасов буркан, заровени в земята, са открити две ръчни отбранителни гранати в комплект със запалки.Всички намерени взривни устройства и вещества, оръжия, боеприпаси и части за тях за обезопасени и иззети.21-годишният А. Х. е задържан в ареста за срок до 24 часа. Районната прокуратура във Велинград е удължила срока на задържането му със 72 часа. Работата по случая продължава.", "date": "2017.11.18", "title": "Откриха боен арсенал и самоделни взривни устройства в частен имот"}
{"url": "https://news.bg/regions/mazh-zagina-v-katastrofa-v-sofiya.html", "text": "Мъж е загинал на място при тежка катастрофа в столицата тази вечер. Инцидентът е станал след челен сблъсък между два автомобила в района на Симеоновско шосе, съобщи БНР.Според Пътна полиция причината за катастрофата е навлизане на едната кола в лентата за насрещно движение, последвано от челен удар. От удара на място е загинал водачът на единия автомобил - мъж, който най-вероятно е бил без предпазен колан, обясниха от полицията за \"Хоризонт\".Водачът на другия автомобил - млада жена, е в изключително тежко състояние. В момента тя се транспортира към болницата.Преминаването в района на тежкия инцидент е изключително затруднено, тъй като на място има екипи на полицията, както и линейки.", "date": "2017.11.18", "title": "Мъж загина в катастрофа в София"}
{"url": "https://news.bg/world/oop-ostana-bez-predstavitelstvo-vav-vashington.html", "text": "Организацията за освобождение на Палестина (ООП) остана без представителство във Вашингтон, съобщава РИА \"Новости\".Държавният департамент на САЩ заяви, че е оттеглил разрешението за мисията на Организацията за освобождение на Палестина да работи във Вашингтон. Това предаде представител на Държавния департамент.\"Ние не прекъсваме отношенията с ООП и няма да спрем да работим с палестинските власти. Нашите отношения с ООП и палестинските власти надхвърлят контактите с офиса на ООП във Вашингтон \", заяви представител на агенцията.Разрешението за работа на ООП се издава, ако Държавният департамент потвърди, че палестинците не търсят преследване на израелски граждани в Международния наказателен съд. Организацията трябва да актуализира разрешителното за работа във Вашингтон на всеки шест месеца.По-рано стана известно, че Палестина е влязла в Интерпол.В случай че палестинската мисия бъде затворена, ще замразим всички комуникации с настоящата американската администрация. Това е много неприятно и неприемливо. Това е изражение на натиска, упражняван върху тази администрация от правителството на Нетаняху. В такъв момент, когато се опитваме да си сътрудничим, за да постигнем крайна сделка, те предприемат подобни стъпки, с които се подкопава целият мирен процес. Това обяви в Туитър генералният секретар на палестинската организация Саеб Еракат.", "date": "2017.11.18", "title": "ООП остана без представителство във Вашингтон?"}
{"url": "https://news.bg/world/bashar-asad-prevze-klyuchov-grad.html", "text": "Сирийският президент Башар Асад превзе ключов град, предаде АП.Агенцията се позова на Сирийския център за наблюдение на правата на човека. Проправителствените сили с подкрепата на елитни ирански части и милициите на Хизбула са превзели намиращия се в богатата на петрол провинция Дейр аз Зур град Абу Камал, който е известен и като Ал Букамал.Той се намира близо до границата с Ирак. Градът беше под контрола на Ислямска държава. През последните седмици обаче неколкократно преминаваше под контрола от ръцете на едните под контрола на другите.През последните дни руската авиация оказа подкрепа на силите на Башар Асад.", "date": "2017.11.18", "title": "Башар Асад превзе ключов град"}
{"url": "https://news.bg/world/mugabe-i-armiyata-tarsyat-izhod-ot-krizata.html", "text": "Президентът на Зимбабве Робърт Мугабе ще се срещне с представители на военното командване на страната. Това разкри ръководителят на мисията за посредничество - католическият свещеник Фиделис Муконъри.Срещата на държавния глава с най-висшите офицери на армията на Зимбабве ще се състои на 19 ноември.Това съобщават от държавния телевизионен канал ZTV.Според Муконори това ще бъде втората такава среща между Мугабе и командването на въоръжените сили на Зимбабве. Първият се проведе в четвъртък, 16 ноември.Зимбабве е разкъсвано от икономическа и политическа сила.", "date": "2017.11.18", "title": "Мугабе и армията търсят изход от кризата"}
