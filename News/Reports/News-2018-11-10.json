{"url": "https://news.bg/disasters/kalni-svlachishta-zaplashvat-rio-de-zhaneyro.html", "text": "Най-малко десет души загинаха, а други 11 бяха ранени в кално свлачище в Бразилия, съобщават местни медии.Трагедията се е разиграла в градчето Нитерои, което се намира близо до Рио де Жанейро.Свлачището било предизвикано от продължаващите от дни дъждове. Най-малко шест къщи са разрушени. Под развалините е загинало и тригодишно момче.Властите са мобилизирали спасителни екипи. Властите са загрижени, защото седем семейства са отказали да напуснат домовете си, които се намират в свлачишния район.", "date": "2018.11.10", "title": "Кални свлачища заплашват Рио де Жанейро"}
{"url": "https://news.bg/society/grazhdani-protestirat-pred-ms-zaradi-niski-pensii-i-zaplati.html", "text": "Граждани се събраха на протест пред Министерски съвет заради ниски пенсии и заплати, съобщи Нова телевизия.Те недоволстват още от корупцията в управлението и неизпълнените обещания от страна на правителството.Сред исканията им са нова програма за ускорение на българското икономическа развитие, както и среден ръст от поне 6-7% годишно.По информация на bTV протестиращите са блокирали движението по булевард \"Дондуков\".Сред основните организатори на акцията е гражданско движение \"Заедно\".Протестиращите заявяват, че пенсиите са геноцидни, а държавата е недофинансирана.Според пенсионерите пък , държавата не мисли за тях и им отделя малко средства.Протестиращите символично спукаха 100 балона с надпис \"Бюджет 2019\".", "date": "2018.11.10", "title": "Граждани протестират пред МС заради ниски пенсии и заплати"}
{"url": "https://news.bg/int-politics/turtsiya-dade-zapisi-za-kashogi-na-sasht-sauditska-arabiya-i-oshte-tri-darzhavi.html", "text": "Турция предаде записите за убийството на саудитския журналист Джамал Кашоги в Саудитска Арабия, Съединените щати, Германия, Франция и Великобритания. Това заяви турският президент Ердоган, съобщава \"Ройтерс\".Преди това властите оповестиха, че имат аудиозаписи, за които се твърди, че документират убийството.Ердоган поясни, че Саудитска Арабия знае, че убиецът на Джамал Кашоги е сред групата от 15 души, пристигнали в Турция един ден преди убийството на 2 октомври.Турският президент обяви, че може да се срещне с Доналд Тръмп в Париж по време на отбелязването на 100-годишнината от края на Първата световна война.\"Когато отидем в Париж, ще се опитаме да осигурим възможност и ще осъществим двустранна среща\", подчерта Ердоган преди заминаването си.Припомняме, след две седмици почти пълно мълчание , че Кашоги е убит в консулството, но обяснението на монархията се разглежда от съюзниците на Рияд като противоречиво и незадоволително. Рияд заяви, че , че е наредил ликвидирането на журналиста на \"Вашингтон пост\".Кашоги бе ликвидиран в саудитското консулство на 2 октомври, когато посещава дипломатическата мисия, за да си извади документи за сключване на брак с турската си годеница Хатидже Дженгиз. Журналистът пишеше за вестник \"Вашингтон пост\" и критикуваше саудитския кралски двор.Покушението срещу журналиста предизвика сериозна международна реакция. Редица организации, компании, включително и , Норвегия, Великобритания и др., както и президентът на Световната банка Джим Йон Ким, обявиха, че заради подозренията няма да посетят планираната . CNN и CNBC вече се оттеглиха като медийни спонсори.Организации и държавни лидери излязоха с искания за пълно изясняване на случая, както и са търсене на отговорност.", "date": "2018.11.10", "title": "Турция даде записи за Кашоги на САЩ, Саудитска Арабия и още три държави"}
{"url": "https://news.bg/society/v-ruse-protestirat-zaradi-mrasniya-vazduh.html", "text": "Гражданите в Русе протестират за пореден път заради мръсния въздух в града, съобщи БНТ.Автопоход е преминал по улиците на града до Дунав мост, където протестиращите са блокирали движението за около 20 минути. Много от шофьорите настоявали да получат коридор за преминаване през граничния пункт.Гражданите недоволстваха не само от промишленото обгазяване на въздуха, но и от замърсяването му от битово отопление и газове на автомобили.Напрежението в града се изостри и заради пожар от близко сметище през последните дни, който дори принуди учениците в града да ходят с маски на училище.От общината са се ангажирали с проблема и са обещали да финансират 3 млн. лв. за подобряване качеството на въздуха.За пожара на сметището пък ще бъде наложена глоба, чийто размер може да достигне 20 000 лв.", "date": "2018.11.10", "title": "В Русе протестират заради мръсния въздух"}
{"url": "https://news.bg/int-politics/rohani-e-kategorichen-che-novite-sanktsii-na-sasht-ne-vliyayat-varhu-ikonomikata-na-iran.html", "text": "Иранският президент Хасан Рохани заяви, че санкциите в САЩ нямат ефект върху икономиката на Иран, тъй като Вашингтон вече ги е наложил на практика отново, съобщава \"Ройтерс\".Възстановяването на санкциите е част от по-широкото усилие на президента Доналд Тръмп да принуди Иран да ограничи своите ядрени програми и ракети, както и индиректната си подкрепа в Йемен, Сирия, Ливан и други части на Близкия изток.\"Санкциите нямат никакво въздействие върху икономиката ни, защото Америка вече е използвала всички оръжия, с които разполага, и няма нищо ново, което да използва срещу нас\", заяви Рохани.По думите му, се опитват да повлияят на иранската нация психологически.Съединените щати заявиха, че временно ще позволят на осем вносители да продължат да купуват ирански петрол, когато повторно наложи санкции с цел да принуди Техеран да ограничи своите ядрени, ракетни и регионални дейности.След среща с ръководителите на парламента и съдебната власт, Рохани поясни, че Америка не може да намали износа на петрол в Иран до нула.", "date": "2018.11.10", "title": "Рохани е категоричен, че новите санкции на САЩ не влияят върху икономиката на Иран"}
{"url": "https://news.bg/regions/fandakova-naredi-proverki-v-krasna-polyana-zaradi-gorene-na-gumi.html", "text": "В район \"Красна поляна\" текат проверки за горене на гуми и две запалени на открито огнища. Това съобщи кметът на София Йорданка Фандъкова в социалната мрежа фейсбук.Граждани са ѝ сигнализирали за проблема. Мястото са обходили два екипа на дирекция \"Аварийна помощ и превенция\" на столична община, екип на МВР и екип на пожарната.По искане на кмета измерване са направили и мобилната станция на Изпълнителната агенция по околна среда.Проверките в района продължават, а екипите са на място, за да следят обстановката. Дежурен пост има и в района на Виетнамските общежития.", "date": "2018.11.10", "title": "Фандъкова нареди проверки в \"Красна поляна\" заради горене на гуми "}
{"url": "https://news.bg/interviews/news-bg-e-kauza.html", "text": "Господин Александров, Вие сте вторият, но най-дългогодишен собственик на News.bg. Как бихте описали тези 12 години?Тези дванадесет години минаха много бързо и бих ги описал като развитие, прогрес, много голям и качествен, както и количествен, защото когато купих News.bg, дойдоха шест-седем души и една костенурка, след това взеха да се увеличават и когато го продадох, вече бяха 40-50 души екип, журналисти, ръководство. Но по-важно беше не само количественото увеличение, но и качествената промяна на нещата, тоест, самият News е в началото на всичко!Има свързаност на нещата, ако погледнете картинката на Нюза, тогава каква беше, и това, което се пишеше - нещо като вестник, пак красив, пак син, пак добър, но това не беше медия, това беше нещо като съобщения, обяви. Истинската медия стана доста по-нататък, но това ставаше постепенно. Накрая около тази медия се наредиха и другите медии, които създадохме, но Нюзът винаги е бил доайен, най-важният. Екипът се сърдеше, че другите вече започват да се занимават със спорт, икономика, разни интересни неща и някак си за Нюза тези рубрики малко отслабват. Имаше такива ревности, но всичко е ставало по човешки - без разправии и караници. Все пак трябва да знаем, че Нюзът наистина е първият, имаме Web Media Group вече и фактически сега се управлява и се представлява Web Media Group - Нюзът с останалите сайтове, които са неразделни. News.bg е като първата любов, тя е завинаги, тя е много силна. Така минаха тези 12 години.За Вас кое беше най-голямото предизвикателство през тези години?Може би ще ви изненадам, но да плащам заплатите беше най-голямото предизвикателство. Съжалявам, но това е истината. В \"Развитие\" всички знаят, че ние винаги сме плащали заплатите навреме, не сме закъснявали, но Нюзът, като новосъздаден, фактически дълго време беше дефицитен. Имаше случаи, когато беше много дефицитен. Ние сме компания, която не ползва кредити, помощи и наистина за мен като ръководител, като собственик, на първо място е дам заплатите, да нахраня служителите. Това е най-важното задължение на всеки собственик, иначе какъв е той? Съветвам всички собственици да плащат винаги навреме, да са точни и да уважават служителите си!Продължавате ли да четете news.bg?Да, аз винаги ще го чета. Продължавам, как не? Разбира се, сега се четат и много други неща, но пак казвам, това е като първата любов, чета и другите сайтове в групата. Понякога се ядосвам, но съм и доста претенциозен, искам всичко да е много хубаво, много красиво. Понякога се ядосвам, някой път се радвам.Да си собственик на медия предполага, че може да бъдеш изкушен да повлияеш на общественото мнение, да внушиш. Вие бил ли сте изправен пред такава дилема?Само веднъж, но затова пък много надълбоко. Това е случаят с Максим Стависки и катастрофата, при който тежко пострада Мануела Горсова. Аз влязох много сериозно в проблема и просто чрез медията показах какво мисля, че трябва да се направи. Намесихме се и когато станаха скандалите с Красимир Горсов. Една медия много грубо постъпи с него. Той не е комарджия. Един мъж, ако стои в казиното и пусне там 20 или 50 лева, не означава, че е пропилял даренията за Мануела. Това е невъзможно просто. Фактически аз го спасих, аз го взех при себе си да работи за една моя фондация - Фондация \"Развитие\". Направих го служител във Фондация \"Развитие\" с идеята да организира други родители на деца в будна кома и да създадат тяхна фондация, измислих и име - \"Ангели в беда\". Дадохме му покрив, спасихме го от това, защото те (медиите, бел. ред.) щяха да го съсипят. Просто унищожават човека. Мисля, че тогава му помогнах с активната работа на News.bg. Направихме фондация, това беше моята кауза и начин да се цивилизоват нещата. Има такива случаи, може би стотина такива деца, родителите почти не могат да се справят, държавата трябва да помага и журналистите не трябва да правят това на един родител, на един баща, чието дете винаги ще бъде в такова състояние. (Съдът оправда Красимир Горсов по обвинението за злоупотреба с дарения на хазарт, бел.ред.)Това беше много силна кауза за мен и съм използвал медията само в този случай. Това беше морална кауза. От друга страна за Максим и Албена бяхме издали биография, те са прекрасни спортисти и хора, но се струпа голяма беда на главата им, която промени живота им. Тогава много страдах защо така стана! А вече за Мануела Горсова трагедията е пълна. Ние се сближихме с Горсов, много неща направихме и само тогава съм използвал медията за добро, казвайки какво трябва да се направи. Мъчих се да цивилизовам случая - а той беше много тежък - показвайки какво трябва да се прави, срещайки различни медии, дискутирайки с читателите, показвайки това, че не бива да се заклеймяват хората. Това е нещо сериозно.Както Вие сам посочихте, интернет журналистиката продължава да се развива. Според Вас, тя накъде се е запътила?Промените са огромни, но преди всичко ние сме от първите, които създадохме и наложихме интернет журналисти и интернет журналистика. Тогава онлайн медиите бяха много малко, тепърва се появяваха и аз мисля, че интернет журналистиката и тези медии буквално завоюваха своето място на пазара, измествайки постепенно печатните издания. Очевидно беше, че това е медията на бъдещето, но всичко ставаше ден след ден в борба, своеобразна битка. Сега това е пълно тържество, защото, очевидно е, че това е моделът, той преобладава. Но тук идва голямото предизвикателство от страна на социалните мрежи. Те са явление от ново качество, това е чудо, каквото прави Марк Зукърбърг. Голямото предизвикателство е как да се направи този синтез, те трябва да взаимодействат, защото юзърите вече са във Фейсбук - 2 милиарда души и повече, това е феномен.И сега голямото предизвикателство е каква би била политиката на Зукърбърг. Той даже заяви, че ще се лиши от някои приходи, за да поддържа системата чиста, защото медиите имат интереси, а основателят държи Фейсбук да бъде такъв, какъвто той иска. Медиите не могат да бъдат безразлични, те взаимодействат със социалните мрежи. Това е вече предизвикателство на бъдещето.News.bg отбелязва своя 20-ти юбилей, а ние с радост отбелязваме, че Вие сте част от този празник. Кое за Вас беше най-трудното и най-веселото през така наречените нюзовски години?Аз ви благодаря! Наистина тук е моментът да благодаря, че ме поканихте, че бях част от вашето тържество, защото беше страхотно. Върнах се назад. Видях много хора, които са работили, нови хора, много млади хора, млади ръководители, журналисти, които вече мислят в годините напред и аз съм сигурен, че тези хора ще правят Нюза и по-нататък. В смисъл - няма да се загуби марката, напротив, ще стане по-влиятелна и ще бъде силна.Аз не мисля, че нещо лошо е ставало, не мога да си спомня. Имало е проблеми, но те са били дребни. По-скоро, може би, много нерви изхабих, търсейки пътя, след като Уеб медията беше създадена. Вече мястото на Нюза беше ясно, но групата, фирмата трябваше да се позиционира по-добре, но това е проблем на собственика, това хората не го усетиха изобщо. Хората са били спокойни, плащал съм заплатите, както казах, и съм горд с това. Това е мисията на работодателя, защото тук всякакви упражнения се правеха.Като равносметка - удовлетворен ли сте?Изключително съм удовлетворен. На празника казах, че news.bg специално е кауза. Това за мен мисля, че е цел, защото след като го купих го \"очовечихме\" и стана медия, сериозна, независима така, както трябва да се работи. Хората не бива да бъдат карани да правят това и онова извън обективността, която налагаше news.bg. Има спокойствие, спокойна работа и трябва да се отразява истината, която е, тя трябва да се показва, това е. Няма намеси и аз виждам, че няма. Това е медия от друг тип. За България е хубаво да има повече такива медии, защото като че ли повечето медии са други медии. Така че, страхотно съм доволен, това е кауза за мен, ще продължавам да го следя, ще идвам при вас, вие ще идвате при мен. Успех желая на news.bg!", "date": "2018.11.10", "title": "News.bg e кауза "}
{"url": "https://news.bg/int-politics/sarbiya-otbelyazva-s-mashtabni-voenni-ucheniya-kraya-na-parvata-svetovna-voyna.html", "text": "Сърбия провежда големи военни учения и отбелязва 100 години от края на Първата световна война, показва сила на фона на нарастващо напрежение с Косово, съобщава АП.Маневрите с името \"Век на победителите\", включват 8 000 войници, 100 танка и изтребители Миг-29, доставени от Русия.Сръбски официални лица са особено обезпокоени от плановете на косовското етническо албанско ръководство да превърне своите . Сърбите предупредиха за неуточнени мерки за предотвратяване на това движение и за \"защита\" на сръбското малцинство в Косово.Сръбският президент Александър Вучич, който присъства на военните учения, проведени в различни части на Сърбия, заяви, че балканската страна ще укрепи своите \"офанзивни\" сили с ново оборудване, включително хеликоптери, 30 бойни танка от Русия и дронове от Китай.\"Ние сериозно укрепваме нашата армия. Никой в ​​региона, освен може би Румъния, не може да се сравни с нас\", обясни Вучич пред сръбската телевизия RTS.Сърбия често е погрешно обвинявана за започването на Първата световна война след като сръбският националист Гаврило Принцип убива австро-унгарският престолонаследник Франц Фердинанд в Сараево през 1914 г., задействайки поредица от събития, които в крайна сметка водят до войната.Сърбия губи около половината от мъжкото си население по време на четиригодишната война, включително 130 000 войници в поредица от битки на Балканите. Провежданите учения, като мащаб и сложност могат да се сравнят с проведени през 1971 и 1975 г. \"Оттогава никой не се осмелявал да демонстрира такава сила и организация\", коментира министърът на отбраната Александър Вулин.", "date": "2018.11.10", "title": "Сърбия отбелязва с мащабни военни учения края на Първата световна война"}
{"url": "https://news.bg/int-politics/tramp-otlozhi-poseshtenieto-si-v-amerikanskoto-voenno-grobishte-vav-frantsiya-poradi-loshoto-vreme.html", "text": "Американският президент Доналд Тръмп отложи пътуването си до военното гробище във Франция поради лошото време, съобщава АФП, позовавайки се на Белия дом.След разговор с френския си колега Емануел Макрон, Тръмп отмени посещението си на бойно поле и гробище в гората Бело, на 80 километра североизточно от Париж заради затруднения, причинени от времето.Той и съпругата му Мелания щяха да се качат на мястото на битка през 1918 г., водена от американските морски пехотинци срещу германските сили.Вместо това гробището ще посетят началникът на генералния щаб Джон Кели и председател на щаба на генералния щаб генерал Джо Дънфорд.Тази вечер Тръмп трябва да се присъедини към други световни лидери за вечеря в Музея на изкуствата \"Музей д'Орси\" , преди да посети друго американско гробище, което задържа военнослужещи, в Суренес, в предградията на Париж. Около 70 лидери ще се съберат в неделя в гробницата на Незнайния войник в Триумфалната арка в Париж, за да отбележат 100-годишнината от края на Първата световна война.", "date": "2018.11.10", "title": "Тръмп отложи посещението си в американското военно гробище във Франция поради лошото време"}
{"url": "https://news.bg/politics/rumen-radev-nato-ne-e-borsa-na-koyato-da-si-kupish-sigurnost.html", "text": "\"Изпълнението на поетите ангажименти за отделяне на адекватни средства за изграждане на отбранителни способности от европейските държави-членки в НАТО не може да бъде решен изведнъж.\"Това коментира Румен Радев по време на посещението във Франция по повод отбелязване на 100 години от края на Първата световна война.Според него идеята за създаване на обща европейска армия е неизбежна и ще се стигне до създаването на такава, ако в света продължава да има непредсказуемост и конфронтация.Той , но от друга страна НАТО не е борса, на която можеш да си купиш сигурност.\"НАТО е съюз на суверенни държави, обединени от общи цели и ценности, така че сигурността не се измерва просто в пари. Тя има много други компоненти\", добави президентът.Радев подчерта, че трябва да се осмислят уроците от цялото изминало столетие, като се съсредоточим върху диалога, взаимното уважение, добросъседството и отказа от насилието като средство за разрешаване на противоречията.Президентът посочи  още, че Първата световна война е рожба на сблъсък на империалистическото мислене, националистическите мечти и икономическите интереси.По думите му 100 години по-късно тези три елемента отново са във възход и застрашават мира на континента и по света.Президентът припомни, че сред загиналите във войната има и над 100 хил. българи.По време на посещението си в Париж държавните и правителствени ръководители ще разгледат изложбата \"Picasso Bleu et Rose\" в Музей д\"Орсе в Париж и ще бъдат приети в Елисейския дворец от президента на Франция Еманюел Макрон и съпругата му Бриджит Макрон.", "date": "2018.11.10", "title": "Румен Радев: НАТО не е борса, на която да си купиш сигурност"}
{"url": "https://news.bg/disasters/pozharat-v-kaliforniya-doblizhava-malibu.html", "text": "Най-малко девет души са загиналите до този момент при горските пожари, които бушуват в Северна Калифорния.150 хиляди са евакуираните.Стихията се е разпростряла над 8 хиляди хектара и на практика Западно от Лос Анджелис огънят прехвърли известната магистрала 101 и застрашава вече крайбрежните райони, включително и популярния курорт Малибу. Площта на бедствието в тази част вече е около 7 хиляди хектара.Откриването на 9 жертви, повечето в близост до колите им бе определено като \"най-лошия сценарий\" от шерифа на окръг Буйт Кори Хонеа, който отново призова за спазване на задължителната евакуация, съобщи \"Ройтерс\".Американският президента Доналд Тръмп обвини лошото управление на горите, като виновно за двата големи пожара. В туит той заявява:\"Няма друга причина за тези масови, смъртоносни и скъпи горски пожари в Калифорния, с изключение на това, че управлението на горите е толкова лошо.\" Американският президент заявява и че милиарди долари годишно се дават. \"Намерете средства сега или не плащайте повече\", призовава Тръмп.Пожарът се разгоря наблизо до град Таусенд-Оукс, северозападно от Лос Анжелис. Първоначално бяха евакуирани около 75 хиляди души, но в момента принудени да напуснат домовете си и жителите на други населени места, които се намират западно от Таусенд-Оукс, включително и близките до Малибу.В щата е обявен режим на извънредно положение. Освен това още 35 души се издирват. При спасителните мероприятия трима пожарникари бяха ранени.", "date": "2018.11.10", "title": "Пожарът в Калифорния доближава Малибу"}
{"url": "https://news.bg/int-politics/tusk-obvini-tramp-che-e-protiv-obedinena-evropa.html", "text": "Шефът на Европейския съюз Доналд Туск обвини американския президент Доналд Тръмп, че в против \"силна и обединена\" Европа, съобщава АФП.Тукс предупреди и за появата на \"националистически фронт\" на изборите за ЕС следващата година.Неговите коментари са вследствие на критиките от страна на Тръмп към изявлението на Макрон за предложенията му за европейка армия.\"За първи път в историята имаме американска администрация, която меко казано не се отнася с ентусиазъм към обединена Европа\", подчерта Доналд Туск в речта си в родната си Полша.\"Говоря за факти, а не за пропаганда\", допълни Туск.Председателят на Съвета на ЕС преди това изрази страховете си, че Тръмп се опитва да свали постановлението след Втората световна война, а американският лидер веднъж нарече ЕС враг в търговията.В интервю, публикувано от полската вестник \"Газета Вюрцза\", Туск също заяви, че вярва, че Тръмп иска свят със \"Съединените щати от една страна, а от друга - с различна колекция от други страни\".Припомняме, че Тръмп критикува по-рано изявлението на Макрон за европейска армия, но днес зае по-умерена позиция. Френският президент също се опита да облекчи реда, като приветства \"голямата солидарност\" между двете страни.С поглед към изборите за Европейски парламент през май, Туск предупреди за неотложността на националистическия фронт, който се противопоставя на самия ЕС.\"Не може да се изключи, че ще бъдат представени два потока, единият антиевропейски и съсредоточен върху национализма, а вторият, който иска да стимулира възможно най-много за интеграция в ЕС\".Бившият полски министър-председател коментира и нарастващото антиевропейско настроение в няколко столици, като заяви, че някои сили искат \"конфликт, а не сътрудничество.Без да споменава имена, Туск критикува и полските лидери за позицията си по отношение на Европа, след като тази седмица предупреди, че политиките на евроскептичната управляваща партия носят риск от \"полилей\".\"Тези, които се противопоставят на силното полско присъствие в Европа, са фактически против нашата независимост\", изтъкна той.", "date": "2018.11.10", "title": "Туск обвини Тръмп, че е против обединена Европа"}
{"url": "https://news.bg/int-politics/lavrov-i-knaysl-obsadiha-shpionskiya-skandal.html", "text": "Външните министри на Русия и на Австрия, Сергей Лавров и Карин Кнайсл са обсъдили по телефона делото срещу австрийския полковник в оставка, който е заподозрян от Виена в шпионаж в полза на Русия.Лавров е определил като неприемливо и противоречащо на нормите на международните отношения отправянето на публични обвинения без доказателства.Всякакви взаимни безпокойства трябва да се обсъждат по съществуващите канали за диалог и въз основа на фактите, настоя Лавров.Австрийският външен министър е обяснила мотивите на австрийските власти и е изразила надежда, те да не окажат влияние за бъдещото развитие на двустранните връзки между двете страни.Кнайсъл отмени посещението си в Русия, което беше планирано за 2 и 3 декември. Тя предупреди, че ако подозренията за шпионаж се потвърдят, може да се стигне до обтягане на отношенията между Австрия и Русия.Припомняме, че руският президент  през август месец тази година. Още вчера обаче австрийският посланик в Москва Йоханес Айгнер ще бъде .Вчера австрийските власти съобщиха, че се  в оставка за шпионаж в полза на руските служби. Според обвиненията той е предавал на руското военно разузнаване информация за австрийската военна авиация, за високопоставени чиновници. Прокуратурата проверява дали е имало разгласяване на държавна тайна. Полковникът е сътрудничил на руското ГРУ от 90-те години на миналия век.\"Die Presse\" съобщи, че .В. Kronen Zeitung съобщи обаче, че документи показват, че още през 2006 г. полковникът се опитвал да прекрати шпионската си дейност, но руските служби не са му позволили да го направи за случая на Австрия, като я упрекна в \"мегафонна дипломация\".", "date": "2018.11.10", "title": "Лавров и Кнайсл обсъдиха шпионския скандал"}
{"url": "https://news.bg/world/opravdaha-kmeta-na-rim-za-lazhesvidetelstvane.html", "text": "Италиански съдия оправда римския кмет Вирджиния Раджи за лъжесвидетелство по съдебно дело за спорно назначение в общината , съобщава \"Ройтерс\".Това предотврати кризата в нейната партия, управляващото 5-звездно движение.Раджи беше избрана за кмет на града през 2016 г. с гласуване, което по онова време се гледаше като основен пробив на 5-звездното движение, което винаги е промотирало чист имидж и обещавало да почисти италианската столица.40-годишната кметица била обвинена, че лъже за участието си в номинирането на директора на туристическия отдел в града Ренато Мара, брат на един от най-близките ѝ помощници.Етичният кодекс на управляващото 5-звездното движение казва, че избраните от него длъжностни лица трябва да подадат оставка, ако са осъдени от съд, което означава, че Раджи щеше да се наложи да се оттегли, ако присъдата беше против нея.", "date": "2018.11.10", "title": "Оправдаха кмета на Рим за лъжесвидетелстване"}
{"url": "https://news.bg/politics/doklad-dokazval-che-asfaltat-kray-svoge-tryabvalo-da-se-podmeni-nezabavno-obyavi-elena-joncheva.html", "text": "Доклад направен на базата на експертиза констатирал, че се налага пълна подмяна на асфалтовото покритие на пътя край Своге, а срокът за изпълнение бил незабавно. Това заяви депутатът от БСП Елена Йончева.Тя обясни, че в него са били изброени в 7 точки проблеми с пътя, където Припомняме, . В деня на катастрофата жертвите бяха 17, а ранените - 21.Документът е бил изпратен до АПИ още на 20 юни миналата година.\"Изпратихме този документ веднага в прокоратурата и изводите трябва да ги направи тя\", допълни Йончева.Тя разказа, че е започнала да получава документи, след като БСП поиска от АПИ да разреши независими лаборатории от чужбина да направят проверка на петте магистрали.Йончева припомни също, че бившият строителен министър Николай Нанков е заявил официално, че има влагани недопустими материали в асфалтовата смес при ремонта край Своге.Припомняме, че Йончева, заедно с колеги си от БСП, , която да установи качеството на магистралите.На 8 ноември, главният прокурор , сред които и Елена Йончева. Тя се отказа от него и определи действията на прокуратурата като политическо преследване.", "date": "2018.11.10", "title": "Доклад доказвал, че асфалтът край Своге трябвало да се подмени незабавно, обяви Елена Йончева"}
{"url": "https://news.bg/world/turski-doklad-tvardi-tyaloto-na-kashogi-e-razlozheno-s-kiselina.html", "text": "Турски доклад твърди, че убийците на саудитския журналист Джамал Кашгоги са изсипали останките му в канализацията след разтварянето му в киселина, съобщава АФП. Пробите, взети от канализацията в саудитското консулство в Истанбул, са показали следи от киселина.Това е довело изследователите до вярването, че тялото на Кашоги е било изхвърлено чрез канализацията като течност.Турски представител потвърди доклад в Сабах, че експертът по химикалите Ахмад Абдулазиз ал Яноби и експертът по токсикология Халед Яхя ал-Захрани са сред екипа, изпратен от Саудитска страна, след разследване на убийството.В статията се казва, че посещават консулството всеки ден от пристигането им на 11 октомври до 17 октомври.Саудитска Арабия е позволила на турската полиция да търси в сградата на 15 октомври.Кашоги за последно е видян да влезе в консулството на 2 октомври, за да получи документи за предстоящия си брак. До момента тялото му не е намерено.След многократни откази, Саудитска Арабия най-накрая призна, че 59-годишният е бил убит. Турският президент Реджеп Ердоган обаче обвини \"най-високите нива\" на саудитското правителство, че са поръчали удара, докато някои официални лица посочиха пръста на всемогъщия принц Мохамед бин Салман.Ясин Актай, съветник на Ердоган, Турски служител пък заявява, че Саудитска Арабия е изпратила двама експерти в Истанбул с конкретната цел да скрият доказателства след убийството.Годеникът на Хашхоги, Хамати Ченгиз, написа в четвъртък в Туитър, че не може да изрази скръбта си, за да понесе и новината за разтварянето на тялото.Припомняме, че съветникът на Ердоган Асин Актай изрази предположение, че тялото на саудитския журналист е било разтворено в киселина, след като е бил убит и разчленен в консулството. \"Според последната информация, с която разполагаме, причината, поради която те са разчленили тялото, е за да могат по-лесно да го разложат.\"", "date": "2018.11.10", "title": "Турски доклад твърди: Тялото на Кашоги е разложено с киселина"}
{"url": "https://news.bg/politics/svidetelite-po-deloto-oktopod-sa-zhertva-na-prestapnostta-otseche-tsvetanov.html", "text": "\"Свидетелите по делото \"Октопод\" са станали жертви на престъпността\" Така лидерът на ГЕРБ в парламента Цветан Цветанов коментира пред Нова телевизия оправдателните присъди по делото.Припомняме, че н 9 ноември стана ясно, че спецсъдът окончателно оправда Алексей Петров по делото \"Октопод\".Решението на спецсъда дойде  и .\"Съдът е този, който решава дали едно лице, е невинно или трябва да бъде осъдено\", поясни Цветанов.Той допълни още, че основният свидетел е загинал в пътен инцидент и не може да бъде попитан.Акциите по задържането на Петров и сочените за участници в групата \"Октопод\" започнаха по времето, в което Цветанов беше вътрешен министър в първото правителство на ГЕРБ.Алексей Петров беше подсъдим като лидер на организирана престъпна група за изнудване. Обвинени с него бяха още Янко Попов, Антон Петров Хамстера, Кирил Топалов и Марчело Джотолов.", "date": "2018.11.10", "title": "Свидетелите по делото \"Октопод\" са жертва на престъпността, отсече Цветанов"}
{"url": "https://news.bg/int-politics/mariya-gabriel-dezinformatsiyata-rushi-doverieto-pomezhdu-ni.html", "text": "За никого от нас не е тайна, че разпространението на дезинформация онлайн вече заема застрашителни размери. Тя ерозира доверието на гражданите и поражда растящо недоверие в традиционните медии.Това заяви комисарят по цифровата икономика и общество по време на конференцията \"Фалшиви новини от истински тролове\". На форума тя представи политиката на ЕК за борба с дезинформацията онлайн и резултатите от предприетите до момента мерки, включително Кодекса за добри практики, целящ ограничаване на дезинформацията.\"Днес сме свидетели на влиянието на социалните медии, при които често трудно можем да достигнем до източника на информация, да проверим достоверността на информацията, да си отговорим на въпроси като например кой стои зад разпространяваната дезинформация, вътрешен или чуждестранен фактор е, мотивиран ли е от икономическа или политическа изгода. Днес повече от всякога е важно да бъдем амбициозни да се справим с общи усилия с негативното въздействие на дезинформацията онлайн върху демокрацията, обществото, нашите ценности.\" - посочи Мария Габриел.Тя подчерта ключовата роля на Кодекса за добри, който беше представен на 26 септември.\"Този кодекс е основа за саморегулиране на онлайн платформите и рекламната индустрия, както и съществена стъпка за осигуряване на прозрачна, справедлива и надеждна онлайн кампания преди изборите за Европейски парламент. Очакваме онлайн платформите и рекламната индустрия да постигнат съгласие с представители на медиите, академичните среди и експертите и да започнат да прилагат бързо и ефективно кодекса. Редица компании като Гугъл, Фейсбук, Мозила и Туитър вече се ангажираха да прилагат кодекса и представиха подробни индивидуални пътни карти как планират да разширят своите инструменти срещу дезинформацията в навечерието на европейските избори.\" - посочи българският еврокомисар.Сред мерките, декларирани от платформите Фейсбук, Мозила и Туитър , са проучване на публикуването на реклами, както и прекратяване на плащането на печалби от реклама на акаунти и уебсайтове, разпространяващи дезинформация.Стремежът е политическата реклама да стане по-прозрачна. Например, реклами във Фейсбук и Туитър, които се отнасят до избори или определен политически кандидат, ще включват бележка \"Платено от..\", така че гражданите да могат ясно да разграничат политически промотираното съдържание от други типове съдържание. Не по-малко важен е ангажиментът на платформите да предприемат действия спрямо фалшивите акаунти и нечестното използване на автоматизирани ботове. Оправомощаване на потребителите да могат да докладват за случаи на дезинформация е друго обещание, дадено от платформите и рекламната индустрия.\"Това са ангажименти, които сега трябва да бъдат приложени на практика. Ще бъда бдителна относно тяхното изпълнение и се надявам като доброволни мерки да постигнат резултат. През декември ще оценим прогреса и ще преценим има ли значителни подобрения или е необходимо адаптиране на Кодекса. Ако резултатите са неудовлетворителни, си запазваме правото да обмислим допълнителни действия, включително от регулаторен характер. Никой няма делегирано право да бъде министерство на истината. Не става дума за цензура, а за осъзнаване, че рушенето на доверието на гражданите не води до нищо добро за никого. Нужно е да останем единни в тази кауза, за да запазим доверието помежду си.\" - апелира българският еврокомисар.", "date": "2018.11.10", "title": "Мария Габриел: Дезинформацията руши доверието помежду ни"}
{"url": "https://news.bg/weather/slanchevo-toplo-pochti-tiho.html", "text": "Времето остава предимно слънчево, почти тихо, с високи за сезона температури.През нощта времето остава ясно, а в сутрешните часове в Източна България и в Тракийската низина видимостта ще бъде намалена поради образуване на мъгли и ниска облачност. На отделни места са възможни ръмежи.През деня в по-голямата част от страната ще бъде слънчево. Облачност ще се развива в Източните райони, но тя ще се разкъсва и ще пропуска слънчевите лъчи.Вятърът ще бъде слаб, ориентиран от изток и североизток.Максималните температури са в зоната 13-18 градуса. Малко по-топло ще бъде в югозападните райони, където ще има стойности около 19-20 градуса.Минималните температури ще бъдат предимно в интервала 1-6 градуса. По Черноморието и в югозападните райони те", "date": "2018.11.10", "title": "Слънчево, топло, почти тихо "}
{"url": "https://news.bg/disasters/pozharite-v-kaliforniya-vzeha-5-zhertvi.html", "text": "Петима души са загинали при горските пожари в Калифорния, съобщиха местните власти.Жертвите са били открити в автомобили близо до изпепеления град Парадайс - хората са се опитвали да напуснат опасния район, съобщи \"Гласът на Америка\".Огънят унищожи над 2000 сгради, хиляди други са застрашени.В северната част на Калифорния е обявено извънредно положение.Евакуирани са около 50 хиляди души.", "date": "2018.11.10", "title": "Пожарите в Калифорния взеха 5 жертви"}
{"url": "https://news.bg/press/prokuraturata-proveryava-otkaz-ot-razsledvane-na-konstitutsionen-sadiya-nameriha-vrazka-na-joncheva-s-ktb-falshivite-novini-rushat-doverieto-ni.html", "text": "Съботните вестници съобщават за прокурорска проверка по отказано разследване срещу конституционния съдия Атанас Семов, излъчен от президента Румен Радев.\"Върховната касационна прокуратурата (ВКП) е разпоредила проверка защо е било отказано разследване срещу избрания от президента Румен Радев конституционен съдия Атанас Семов. Държавното обвинение се е самосезирало след публикация в \"Капитал\" със заглавие: \"Двойни стандарти на \"Дондуков 2\". Има много неизвестни около избора на Атанас Семов за конституционен съдия\". Статията е публикувана във формат \"Мнения\", неин автор е Теодор Славев, който работи като експерт в Български институт за правни инициативи. Задачата за служебна проверка за правилност и законосъобразност на постановлението за отказ за образуване на досъдебно производство е възложена на Софийската апелативна прокуратура. Отказа да разследва Семов е издала Софийската градска прокуратура. През март 2013 г. Софийската градска прокуратура е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на Софийския университет по специалност \"Право на Европейския съюз\", припомня съобщението на прокуратурата. В сигнала се твърдяло, че Семов е използвал университета за развиване на частна стопанска дейност, безстопанственост, както и сключване на неизгодна и вредоносна за университета сделка във връзка с неакредитирана магистърска програма по \"Право на Европейския съюз\". Осъществяването на програмата е в резултат на договор между Софийския университет и сдружение с идеална цел \"Център за продължаващо обучение при Юридическия факултет на СУ\". След подаване на сигналите е била възложена проверка на МВР. През лятото на 2016 г. прокуратурата с постановление отказва да образува досъдебно производство. Именно това постановление сега става предмет на служебна проверка. В края на октомври се разбра, че държавният глава ще номинира проф. Атанас Семов за конституционен съдия. В началото на ноември Радев подписа и указа, с който Семов официално става член на Конституционния съд. На всеки три години приключва 9-годишният мандат на четирима от съдиите в 12-членния Конституционен съд (КС) и той се обновява. На 12 ноември приключва мандатът на Румен Ненков и Стефка Стоева (от квотата на съдебната власт), Кети Маркова (от квотата на президента) и Цанка Цанкова (от парламентарната квота). Съдиите от двете върховни съдилища също избраха двама нови конституционни съдии - зам.-председателя на Върховния касационен съд (ВКС) Павлина Панова и зам.-председателя на Върховния административен съд (ВАС) Надежда Джелепова. Депутатите се спряха на доскорошния зам.-председател на ВКС Красимир Влахов.\" - в. \"Дневник\".\"Софийската апелативна прокуратурата проверява дали правилно и законно градските обвинители са прекратили проверка срещу назначения от президента за конституционен съдия проф. Атанас Семов. Това съобщиха от държавното обвинение четири дни преди проф. Семов да положи клетва като член на Конституционния съд, съобщава lex.bg. Конституционните съдии имат имунитет като на депутатите, който може да бъде свален само от съда по искане на главния прокурор. Това става по разпореждане на Върховната касационна прокуратура, а повод е статия в. \"Капитал\". Преди 5 години Семов беше обект на прокурорска проверка във връзка с ролята му в създаването на магистърска програма по право на Европейския съюз в Софийския университет. Сигналът, дал повод за образуването й, е подаден на 5 март 2013 г. \"Софийската градска прокуратура е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на СУ по специалност \"Право на Европейския съюз\", съобщиха от държавното обвинение. В сигнала се твърди, че университетът е бил използван за развиване на частна стопанска дейност. Има твърдения за безстопанственост, както и сключване на неизгодна вредоносна за сделка във връзка с неакредитирана магистърска програма по \"Право на Европейския съюз\", която се осъществява по договор между Софийския университет и сдружение с идеална цел \"Център за продължаващо обучение при Юридическия факултет на СУ\". Магистратурата беше завършена от много магистрати. Проверката по случая е възложена на полицията, а на 14 юли 2016 г. прокурор от СГП е отказал да образува досъдебно производство. \"Именно това постановление ще бъде предмет на служебна проверка, след сезиране от посочената публикация в медия\", обясняват от прокуратурата.\" - в. \"Сега\".\"ВКП се е сезирала след статия със заглавие \"Двойни стандарти на \"Дондуков 2\" Има много неизвестни около избора на Атанас Семов за конституционен съдия\", публикувана в \"Капитал\". \"Ако президентската администрация е изготвяла профил на Семов, взела ли е предвид дали срещу него се е водило прокурорско разследване и какви са неговите заключения, и съдържат ли те данни и факти, които могат да хвърлят съмнение върху \"високите професионални и морални качества на кандидата\"?, пише в статията.През 2013 г. прокуратурата е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на СУ по специалност \"Право на Европейския съюз\"...\" - в. \"24 часа\".Скандалът около Елена Йончева и поисканите от прокуратурата депутатски имунитети също е сред тематичните акценти.\"Игрите с кворума в парламента станаха още по-сложни, след като прокуратурата поиска депутатския имунитет на Елена Йончева и още петима народни представители - Георги Михайлов от БСП, Борис Кърчев от ГЕРБ, лидера на \"Воля\" Веселин Марешки и съпартийците му Кръстина Таскова и Пламен Христов. Разследващите подозират Йончева в пране на пари, присвоени преди това от Корпоративна търговска банка. Според тях има достатъчно доказателства, че през 2012 г. тя е направила общо дружество с офшорка от Британските Вирджински острови, която е внесла по сметките на новата фирма над 650 хил. лв. от КТБ. Офшорката е била под контрола на обвиняем по делото за източване на банката, твърдят от прокуратурата. Оттам не уточниха дали става дума за Цветан Василев. Разследването срещу Йончева се появява 6 години след предполагаемото престъпление и 4 години след фалита на банката. През цялото време прокуратурата е разполагала с информация за общото дружество на Йончева и офшорката \"Далий Трейдинг Лимитид\". Разследването обаче започва едва през това лято след сигнал на депутати от ГЕРБ. Защо се е чакало толкова време, не стана ясно. Още през миналата година зам.-главният прокурор Иван Гешев твърдеше, че няма по-информиран човек от него по казуса КТБ. Сега се оказва, че покрай разследването на фалита явно са пропуснати важни детайли. Въпреки че по делото за източване на трезора няма присъда, т.е. присвояването не е доказано, разследващите твърдят, че Йончева е знаела или поне е предполагала, че парите са присвоени. Според говорителя на главния прокурор Румяна Арнаудова няма проблем присвояването да бъде доказано в евентуално дело срещу депутатката. \"Няма проблем да повдигнем обвинение за това, стига да докажем пред съда не само прането на пари, но и самото предикатно (първоначално - б.р.) престъпление\", обясни Арнаудова. Ако на прокуратурата й се наложи да чака присъда за източването на КТБ, макар и само на първа инстанция, вероятно ще минат няколко години. В момента делото е доникъде - все още се чете обвинителният акт. Към момента от прокуратурата твърдят, че не знаят какво се е случило с парите, преведени от офшорната компания. Едновременно с това обаче от държавното обвинение твърдят, че Йончева е единствената, която е имала възможност да се разпорежда с тях. Парите са били по сметки в КТБ на името на общото дружество \"Офроуд\" ООД, сформирано от фирмата на Йончева \"Авторска телевизия\" и офшорката.Към момента на Йончева не са повдигнати обвинения. Според Арнаудова това може и да не се случи, но прокуратурата иска имунитета й, за да може да разследва. Самата Йончева обяви, че ще се откаже от защитата си доброволно. Според нея това е схема за сплашване и репресии срещу един депутат. \"Това са абсурдни обвинения. Тези клевети се лансират от депутатите от ГЕРБ и аз няколко пъти призовах съответните органи да направят проверка. Това обвинение идва само два дни след като настояхме за независима техническа експертиза на българските магистрали в европейски лицензирани лаборатории\", заяви Йончева...\" - в. \"Сега\".\"Нинова: Йончева има \"бомба\", разкриваща корупция в строителството, обявява я до дни Не ни притеснява свалянето на имунитета нито на Елена Йончева, нито на Георги Михайлов. Притесняват ни липсата на отговорите. Смятам, че това не е истинско обвинение за пране на пари, а отговор срещу труда на Елена. Не обвинявам никого, защитавам я. Това заяви лидерката на БСП Корнелия Нинова в предаването \"Панорама\" по БНТ относно свалянето на имунитета на двамата депутатите от БСП Елена Йончева и Георги Михайлов. Няколко часа преди да обявят искането на имунитета й, тя дойде при мен и ми каза, че има, така да го кажем \"бомба\". Насърчавам я да продължи. Това е нейно разследване за корупция в строителството, ще го обяви до дни, не е морално аз да го правя, обяви Нинова. В обвиненията срещу Георги Михайлов Корнелия Нинова видя реакция на активността му покрай скорошния вот на недоверие за сферата в здравеопазването.\" - в. \"24 часа\".\"Ако не бъдат взети мерки, за да не се използва строителният бизнес за политически цели, с което се уронва престижът на бранша, Камарата на строителите в България ще организира протест. Това се казва в нейна позиция, изпълнена с удивителни знаци, изпратена до медиите. Заканата е за \"граждански протести\" след 18 ноември, чрез които няма да се позволи на депутати, уронващи престижа на бранша, да влязат в сградата на Народното събрание. В позицията на камарата се посочват конкретно имената на депутатите Крум Зарков, Елена Йончева, Христо Проданов и Георги Свиленски, всички от БСП, които настояват за независима експертиза на качеството на пътното строителство в България. Настоява се и да си подадат оставките. \"Ние, българските строители, заявяваме категорично, че не сме корумпирани!\", пише в позицията на камарата, като отново се цитират изказвания на Йончева, които според строителите внушават, че фирмите участват в корупционни схеми. \"Обръщаме се с въпрос и към Елена Йончева в качеството й на журналист - провеждала ли е журналистически разследвания за изпълнението на магистрали и пътища по времето на правителството с премиер Сергей Станишев, ако да - моля да ни предостави тези разследвания!\", призовава камарата, която съзира в изказванията на Йончева поредната популистка атака срещу себе си.\" - в. \"Дневник\".Вестниците отделят място и на борбата с фалшивите новини.\"За никого от нас не е тайна, че разпространението на дезинформация онлайн вече заема застрашителни размери. Тя ерозира доверието на гражданите и поражда растящо недоверие в традиционните медии. Това заяви комисарят по цифровата икономика и общество по време на конференцията \"Фалшиви новини от истински тролове\", в която представи актуалното състояние на политиката на ЕК за борба с дезинформацията онлайн и резултатите от предприетите до момента мерки, включително Кодекса за добри практики, изготвен наскоро от Форума относно дезинформацията онлайн. Днес сме свидетели на влиянието на социалните медии, при които често трудно можем да достигнем до източника на информация, да проверим достоверността на информацията, да си отговорим на въпроси като например кой стои зад разпространяваната дезинформация, вътрешен или чуждестранен фактор е, мотивиран ли е от икономическа или политическа изгода. Днес повече от всякога е важно да бъдем амбициозни да се справим с общи усилия с негативното въздействие на дезинформацията онлайн върху демокрацията, обществото, нашите ценности. Мария Габриел подчерта ключовата роля на Кодекса за добри практики за борба с дезинформацията онлайн, който й беше представен на 26 септември. \"Този кодекс е основа за саморегулиране на онлайн платформите и рекламната индустрия, както и съществена стъпка за осигуряване на прозрачна, справедлива и надеждна онлайн кампания преди изборите за Европейски парламент. Очакваме онлайн платформите и рекламната индустрия да постигнат съгласие с представители на медиите, академичните среди и експертите и да започнат да прилагат бързо и ефективно кодекса. Редица компании като Гугъл, Фейсбук, Мозила и Туитър вече се ангажираха да прилагат кодекса и представиха подробни индивидуални пътни карти как планират да разширят своите инструменти срещу дезинформацията в навечерието на европейските избори\", информира българския еврокомисар. Сред тези дейности, декларирани от платформите, са проучване на публикуването на реклами, прекратяване на плащането на печалби от реклама на акаунти и уебсайтове, които разпространяват дезинформация, политическата реклама трябва да стане по-прозрачна. Например, реклами във Фейсбук и Туитър, които се отнасят до избори или политически кандидат, ще включват бележка \"Платено от..\", така че гражданите да могат ясно да разграничат политически промотираното съдържание от други типове съдържание. Не по-малко важен е декларирания ангажимент на платформите да предприемат действия спрямо фалшивите акаунти и нечестното използване на автоматизирани ботове. Оправомощаване на потребителите да могат да докладват за случаи на дезинформация е друго обещание, дадено от платформите и рекламната индустрия...\" - в. \"Труд\"\"Шест пъти по-бързо от истинските се разпространяват фалшивите новини, обяви министърът за Българското председателство на Съвета на ЕС Лиляна Павлова по време на международната конференция \"Фалшивите новини на истинските тролове\" в НДК... Павлова отбеляза също, че според проучванията хората много по-лесно се доверяват на фалшивите новини, и постави въпроса как може да се преодолее този процес. Тя даде пример, че месечно потребителите във Фейсбук, които четат новини и различна информация, са около 2 милиарда, 1,2 милиарда са в WhatsApp, 600 милиона - в Инстаграм. 80 процента от тях казват, че са чели фалшиви новини, а 70 на сто - че трудно разграничават коя новина е фалшива. Заразата, болестта, която се разпространява, е сериозна и голяма, и няма рецепта, посочи Павлова. Министърът смята, че кодексът за добри практики е добро начало, но изрази убеждението си, че всеки трябва да се противопостави на фалшивите новини. Статистиката показва, че 18 държави в света са имали проблем с фалшиви новини, благодарение на което има изкривени изборни резултати. България е също една от тези държави, помним изборите през 2013 г. и т.нар. Костинбродска афера, коментира Павлова. Тя отбеляза, че фалшиви новини е имало и за българското председателство - например новини, че ще ни отнемат председателството и ще се даде на друга държава. На всички е ясно каква е процедурата, никога не е стоял въпросът за отнемане на българското председателство, ремонтът на НДК никога не е бил условие да се проведе или да не се проведе председателството, припомни Павлова. Освен това всеки ден бяхме подложени на кибератаки, допълни тя. Павлова каза, че и тя самата е била обект на фалшиви новини и заяви, че на тях трябва да се реагира. В същото време обаче, когато сайтовете са фалшиви или новините са в социалните мрежи, не можеш да реагираш, необходими са регулации, за да могат да действат компетентните органи и да можем да си търсим правата, посочи тя. Павлова очерта четири категории фалшиви новини - със сензационно съдържание, тоест за печелене на пари и трафик, дезинформация - манипулация, настройване на общественото мнение или с чисто лобистки интерес, третият вид са партийните фалшиви новини - за дискретиране на политик или партия, а четвъртият - сатира и пародия. Тя посочи, че, като се изключи сатирата и пародията, вниманието трябва да се насочи към останалите видове, и предупреди, че никой не е застрахован от фалшиви новини.\" - в. \"Стандарт\".Темата Македония също присъства на страниците на всекидневниците.\"Бившият македонски премиер и дългогодишен лидер на ВМРО-ДПМНЕ Никола Груевски до дни ще трябва да започне да изтърпява двегодишната си присъда в затвора, предаде БГНЕС. Днес Наказателният съд в Скопие отхвърли и последната жалба на Груевски. Това означава, че след като бившият македонски премиер получи това решение на съда, ще трябва незабавно да отиде в затвора. Груевски получи две години ефективна присъда по делото \"Танк\" за закупуването на служебния му \"Мерцедес\" за над 650 000 евро, докато беше премиер.\" - в. \"Сега\".\"Страната ни е представила над 30 страници бележки по учебници по история в Македония, съобщи вицепремиерът и министър на външните работи Екатерина Захариева в отговор на въпрос на Петър Витанов и Димитър Данчев от левицата относно работата на мултидисциплинарната комисия по исторически и образователни въпроси, създадена по договора за добросъседство между България и Македония.До момента комисията е имала две заседания, като третото се очаква да бъде до края на този месец, посочи Захариева. Обмениха се учебниците по история между двете държави и на второто заседание е направен преглед на учебници от 6-то и 7-мо отделение в Република Македония и са представени над 30 страници бележки по тях, каза външният министър. Тя коментира, че нашите представители са констатирали сериозни проблеми в учебното съдържание. По думите й обаче атмосферата в комисията е конструктивна. Министър Захариева посочи, че комисията трябва всяка година да представя общ доклад за дейността си на правителствата на двете държави. За България е важно най-бързо да се разберем за общи исторически събития и личности, които би трябвало да честваме заедно, коментира тя. Захариева посочи, че на първото заседание на комисията, на което е присъствала за кратко, са обсъдени правилата на работа. Учените от двете държави са се разбрали заседанията да се провеждат на ротационен принцип - един път в България, един път в Македония. Външният министър отбеляза, че очакванията от работата на мултидисциплинарната комисия са много големи. Тя посочи, че българските представители в нея са определени след консултации с Българската академия на науките и Историческия факултет на Софийския университет \"Св. Климент Охридски\". Не мисля, че някой има съмнение в професионалните качества на нашите представители в комисията, добави тя.\" - в. \"Стандарт\".", "date": "2018.11.10", "title": "Прокуратурата проверява отказ от разследване на конституционен съдия, намериха връзка на Йончева с КТБ, фалшивите новини рушат доверието ни…"}
{"url": "https://news.bg/int-politics/tramp-obvini-makron-che-iska-da-gradi-armiya-sreshtu-sasht.html", "text": "Американският президент Доналд Тръмп изтълкува желанието на френския си колега за създаване на европейска армия като враждебност към САЩ.В постинг в Туитър той го определи като обидно.\"Френският президент Макрон току-що предложи Европа да създаде собствени въоръжени сили, за да се защитава от САЩ, Китай и Русия. Това е много обидно, но може би Европа първо трябва справедливо да плати своя дял от НАТО, който САЩ субсидират щедро.\" - гласи публикацията на Тръмп.На 6 ноември Макрон заяви в ефир ана радио \"Europe 1\", че европейците няма да могат да се защитят без \"истинска европейска армия\". Френският президент поясни, че това се налага с оглед на поведението на Русия и Китай и дори САЩ, тъй като ЕС не може \"да разчита само на САЩ\" - без да поставя САЩ под общ знаменател с Русия и Китай и без да предполага военно противопоставяне с американската страна.", "date": "2018.11.10", "title": "Тръмп обвини Макрон, че иска да гради армия срещу САЩ"}
{"url": "https://news.bg/society/napusna-ni-pisatelyat-hristofor-tzavela.html", "text": "На 84-годишна възраст ни напусна писателят Христофор Дзавела - родолюбецът, който прекрачи култури и граници, но винаги пазеше връзката със своите корени. Той съхрани за бъдещето хиляди народни песни, приказки и поговорки от Македония.За кончината му съобщи във Фейсбук художникът Христо Христов.\"На 9 ноември 2018, почина в съня си писателят, историк, фолклорист и създател на телевизионната поредица по БНТ \"Потомците разказват\" Христофор Тзавелла.Роден в Егейска Македония през 1934 г. в един от най-значимите родове на Балканите с многовековна историческа памет от Северен Епир, Гърция, обединили съпротивата срещу Али паша Янински в края на XVIII и началото на XIX век, и написали с кръвта си някои от най-храбрите страници на Гръцкото освободително въстание. По майчина линия Тзавелла принадлежи към рода на костурския и преспански войвода Илия Дигала, един от най-активните дейци на ВМРО в Западна Македония. Едва на 14-годишна възраст той изживява една от големите трагедии на Гражданската война в Гърция, след като е депортиран през 1948 г с още стотици други деца-бежанци в тогавашна социалистическа Чехословакия.Следва в Бърно, а по-късно се установява в Торонто, Канада, където основава вестник и радиопрограма, посветени на Национално-освободителните борби в Македония и дейността на македонската емиграция. Завършва още английски език и литература и режисура в Ню Йорк.През 60-те години се установява в България, където продължава своята патриотична и всеотдайна литературна, историческа и фолклорна дейност. Тзавелла изследва, събира и систематизира колосален фолклорен труд от десетки хиляди народни песни, приказки и поговорки от Македония.Издава исторически трудове, работи и твори на английски, гръцки, чешки и български език до деня на смъртта си, доказвайки с нечовешката си творческа издръжливост записаната от него крилата фраза: \"Живите затварят очите на мъртвите, мъртвите отварят очите на живите!\" Поклон пред паметта му!\" - пише Христо Христов.", "date": "2018.11.10", "title": "Напусна ни писателят Христофор Тзавела"}
{"url": "https://news.bg/int-politics/promenya-li-se-severna-koreya.html", "text": "В неделя севернокорейският лидер Ким Чен Ун посрещна на летището в Пхенян кубинския президент Мигел Диас-Канел - един от малкото останали съюзници на източноазиатската диктатура. На заден план се виждаше огромен портрет на кубинския лидер, както и портрет в същия размер на Ким Чен Ун. За първи път севернокорейският режим излага официален портрет на държавния глава. На него той е приятелски усмихнат, облечен в модерен костюм с вратовръзка. \"Приликата с Ким Ир Сен и Ким Чен Ир е очебийна\", казва германският експерт по въпросите за Северна Корея Мартин Вайзер. Именно тази прилика беше изтълкувана като опит на пропагандната машина да създаде култ към личността му и да го постави на едно стъпало с неговите предшественици.Екстравагантният култ към личносттаМартин Вайзер смята това за пресилено. \"Това не е някаква нова степен на пропаганда от страна на режима, а съвсем банален портрет, каквито се поставят при посещенията на президенти\", казва той. Вероятно портретът е съществувал по-рано и сега посещението на кубинския президент е станало повод за неговото окачване.Всъщност официалните портрети на династията Ким играят централна роля в култа към личността. Ликът на основателя на Северна Корея Ким Ир Сен, както и ликът на починалия през 2011 година негов син Ким Чен Ир се срещат навсякъде. Те са окачени във всяка сграда в страната. Повечето севернокорейци ги носят като значки на реверите си. Те са увековечени и в бронзови статуи из центровете на севернокорейските градове.За портретите съществуват строги правила. Те могат да висят само на голи стени и трябва да бъдат редовно почиствани от прах. Туристите имат право да ги снимат само изцяло. Не им е позволено да изрязват краищата на снимките. Севернокорейските читатели нямат право да мачкат вестниците, по чиито страници са отпечатани снимки на вождовете. Недай си Боже да ги зацапат с пепел от цигара. За това прегрешение са предвидени големи глоби.\"По отношение на култа към личността, още след основаването си Северна Корея беше много по-екстравагантна, отколкото източноевропейските братски държави. До края на 1940-те години водещият университет в страната носи името на основателя на държавата Ким Ир Сен. Родното му село е провъзгласено за национално светилище. Навсякъде са издигнати и негови статуи\", пише Брайън Р. Мейрс в статията си за севернокорейската пропаганда \"The Cleanest Race\".Постепенна промяна през последните годиниВ сравнение с десетилетията след това, в началото пропагандата на режима бе сравнително плаха. Тя винаги подчертаваше \"по-висшата\" култура на Съветския съюз и заслугите на Червената армия на Китай в Корейската война. През 1960-те години обаче биографията на Ким Ир Сен беше преработена и вече бе представян като героичен борец от съпротивата срещу японските окупатори. Беше му приписано авторството на много пиеси и идеологически манифести. И когато през 1972 година той празнуваше своя 60-и рожден ден, в страната висяха повече негови портрети, отколкото при Сталин в Съветския съюз и при Мао в Китай.34-годишният Ким Чен Ун досега беше изключен от този екстремен култ към личността. Вероятно това е свързано с конфуцианската традиция, която отдава най-голямо значение на старшинството. Като държавен глава от трето поколение, Ким Чен Ун вече няма естествения авторитет като своите предшественици. Той не може да се осланя на сляпата лоялност на своите сънародници, както своите предци, а трябва да разчита на делата си. Неслучайно младият диктатор обвърза своята легитимност с обещанието за икономическо благополучие на населението.През последните години култът към личността и пропагандата бяха смекчени. Преди всичко след вътрешнокорейското сближаване от началото на тази година. Така например в Пхенян изчезнаха антиамериканските рисунки, изобразени след края на Корейската война (1953) и останали по сградите в продължение на десетилетия. Губернаторът на южнокорейската провинция Гангвон Чой Мун Сон, който вече два пъти се е срещал лично с Ким Чен Ун, твърди следното: \"Когато миналия месец посетих Северна Корея, забелязах видима промяна. Когато преди ни показваха като туристи забележителностите на Пхенян, винаги ни посрещаха с изречението за добрините на лидера Ким Чен Ир. Напоследък не се забелязва подобно нещо. Постепенно в Северна Корея навлизат международните стандарти\", казва той.", "date": "2018.11.10", "title": "Променя ли се Северна Корея?"}
{"url": "https://news.bg/bulgaria/sds-malkite-kamacheta-mozhe-da-obarnat-pravitelstvoto.html", "text": "Бонусите на служителите от Търговския регистър и системата \"бонус-малус\" поставят на изпитание чувството за справедливост на гражданите и може да застрашат правителството. Такава позиция изразяват от СДС.\"Скандализирани сме от факта, че бонуси са получени и за периода на срива на Търговския регистър, довел до 18 дневен хаос в икономиката на България - една от многобройните кризи, белязали настоящото управление през последните месеци.\" - посочват от синята партия в изявление до медиите.\"Чиновническата арогантност, демонстрирана с тези допълнителни възнаграждения, както и недобре обмислените предложения за \"бонус-малус\" в автомобилното застраховане, ни карат да смятаме, че това е новият модел на управление по старата максима за \"моркова и тоягата\". Но и в случая с Агенцията по вписвания, и в предложената за обсъждане системата \"бонус-малус\", тоягата винаги е за гражданите, а морковът остава за институциите и чиновниците!\" - допълват от СДС.В обръщението се подчертава, че ако възнагражденията не са незаконни, това не ги прави морални.\"Обръщаме се към българското правителство с настоятелно искане да осъзнае, че в обществото ни има остра липса на справедливост, че търпението на гражданите вече е изчерпано, че не искат да бъдат управлявани по този начин, че малките камъчета често обръщат колата по-бързо от големите препятствия. Ако управленският потенциал е изчерпан, ако няма политическа воля за изкореняване на тези практики и експерти, които да предлагат работещи и адекватни решения, е възможно скоро да се стигне до нова, много сериозна управленска криза и до предсрочни избори.\" - казват в заключение от СДС.", "date": "2018.11.10", "title": " СДС: Малките камъчета може да обърнат правителството"}
{"url": "https://news.bg/news-voice/20-godini-news-bg-blagodarim-za-predizvikatelstvoto.html", "text": "Точно преди 20 години, на 10 ноември 1998, news.bg публикува своя първи новинарски текст.  - първи букви, първи заглавия и първи стъпки в необятното дигитално пространство. Те са едновременно и приключение, и предизвикателство, не само защото тогава интернет журналистиката прохожда в България, но и защото никой не може да предполага какъв и колко дълъг ще е пътят в бъдеще.Днес news.bg празнува своя 20 годишен юбилей, като може да каже и с гордост, и с удовлетворение, че този път беше и продължава да е невероятно приключение и голямо предизвикателство.За 20 години news.bg публикува 496 037 текста, които можете да прочетете и днес.За 20 години читателите на news.bg пък му отвърнаха с 2 300 432 коментара. След като през 2008 година news.bg започна и да снима, до днес направи за вас и 14 235 видеа, а снимките не можем и да ги преброим.Въщност големите цифри не са толкова важни, защото 20 години news.bg винаги се опитвал да предоставя на своите читатели навреме обективна, актуална и коректна информация. Стремежът ни е бил тази информация да е вярна и добре написана.20 години news.bg винаги се е стремял да бъде верен на основните принципи на журналистиката и да отразява различните гледни точки.Непрекъснато се опитваме да правим все по-малко и по-малко грешки и благодарение на нашите читатели се коригираме. Благодарни сме за всеки един отзив - от този за посочена техническа или правописна грешка, до читателски коментар, който спори с тезата на статията ни.Днес, 20 години след началото, можем да кажем, че и приключението, и предизвикателството продължават, всеки ден, всеки час, в режим 24/7 news.bg е със своите читатели. След като преживяхме прохождането и любопитството на първите седем, после тийнейджърските вълнения и респекта от пълнолетието, сега продължаваме напред. Надяваме се вече по един добре утъпкан от собствените ни грешки и от превъзмогнатите ни колебания път. Запазили сме увереността, че е важно - за нас, за вас, нашите читатели, а и за нашите хейтъри - да правим новини - навреме, точно и обективно.Благодарим на всички наши читатели и партньори, които направиха възможно нашият празник и нашето приключение-предизвикателство, наречено NEWS.BG, да се състоят.", "date": "2018.11.10", "title": "20 години news.bg! Благодарим за предизвикателството"}
{"url": "https://news.bg/politics/zapochva-uchenieto-na-nato-poseydon-2018-v-teritorialnite-vodi-na-balgariya.html", "text": "Започна българо-румънското противоминно учение \"Посейдон 2018\", на което българските Военноморски сили и Бургас са домакини. То се проведе в периода 9-17 ноември в териториалното море и прилежащата зона на Република България, в обявените полигони. Учението е планирано и ще се ръководи съгласно стандартите и процедурите на НАТО.\"Посейдон 2018\" е насочено към усъвършенстване на нивото на подготовката на личния състав от ВМС по планиране и провеждане на противоминни действия в коалиционен формат.В него ще участват фрегата \"Смели\", минният ловец \"Цибър\", базовият миночистач \"Прибой\", рейдовите миночистачи \"Капитан-лейтенант Кирил Минков\", \"Капитан-лейтенант Евстати Винаров\", хидрограните катери \"Контраадмирал Сава Иванов\" и \"Капитан I Ранг Борис Рогев\" от състава на българските Военноморските сили, миночистачът D.Nicolescu от Румънските ВМС, миночистачът Evropi от гръцките ВМС както и корабите от състава на Втората постоянна противоминна група на НАТО (SNMCMG 2) в Средиземно море.В групата освен българският миночистач \"Цибър\" участват флагманът FGS Rhein от германските ВМС, испанският миночистач SPS Turia, и турският миночистач TCG Erdemli.Щабът за контрол на учението се развръща в Пункта за базиране Бургас на Флотилия бойни и спомагателни кораби - ВМС.На 10 ноември от 13 часа до 15 часа в района на Морска гара - Бургас корабите, участващи в учението, ще бъдат отворени за посещение от граждани и гости на града.На 12 ноември от 10 часа в зала \"Петя Дубарова\" на Културен център \"Морско казино\" в гр. Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението. ", "date": "2018.11.10", "title": "Започва учението на НАТО \"Посейдон 2018\" в териториалните води на България"}
{"url": "https://news.bg/politics/tsvetanov-za-borisov-tseneniyat-faktor-za-stabilnostta-v-evropa.html", "text": "Премиерът Бойко Борисов е цененият фактор за стабилността в Европа и това дразни президента Румен Радев, а демокрацията е в опасност при служебен кабинет, когато се реализират политики \"на тъмно\", когато се управлява еднолично в лицето на президента, коментира пред БНТ председателят на ПГ на ГЕРБ и зам.-председател на партията Цветан Цветанов.Изказването на президента не е нормално за обединител на нацията, защото имаме парламент, имаме опозиция, парламентарно мнозинство. Имаме най-ниската безработица от последните 12 години, отличното председателство, получаваме доверие от Европа, параметри, които ни отреждат до най-развитите държави в ЕС, обясни Цветанов.\"Румен Радев е президентът на БСП. Когато говорим за прозрачност и устои на демокрацията, да припомним коя е най-непрозрачната президентска кампания\", обясни той и допълни, че Радев е единственият президент, който не е имал обръщение в парламента.Страната ни с всеки изминал ден става все по-хубава. Тук е едно от най-хубавите места за живеене в ЕС, дори в Европа, а опозицията търси пстоянно конфронтация, няма диалог, БСП не са единни, коментира Цветанов. той обясни, че в този документ се постига съгласие, защото няма правна обвързаност към държавите, които подкрепят този пакт и това означава, че всяка държава ще може да взима своето решение. Цветанов се обърна към Корнелия Нинова, какво е отношението й към евродепутатите от БСП, подкрепили пакта.Валери , трябва да съдим хората по действията, премиерът също се извини. \"Аз мога да кажа, че Симеонов през цялото време винаги е отстоявал да водим политики, които да стигат до хората. Той има близък човек, за когото се грижи, но никога не го е казвал\", обясни Цветанов за  на майки на деца с увреждания.", "date": "2018.11.10", "title": "Цветанов за Борисов: Цененият фактор за стабилността в Европа"}
{"url": "https://news.bg/education/11-novi-zashtiteni-spetsialnosti-predlaga-mon.html", "text": "Министерството на образованието и науката - МОН предлага към утвърдените 29 защитени специалности от професии в списъка за следващата учебна 2019/2020 година да се добавят още 11 нови специалности с фокус върху секторите машиностроене, електроника и автоматика, моторни превозни средства и транспортни услуги.А към Списъка със специалности от професии, по които се очаква недостиг от специалисти на пазара на труда, са добавени три търсени специалности - машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57.Новите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия.С добавянето им към списъците се създават условия за прецизиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите.Новите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори.", "date": "2018.11.10", "title": "11 нови защитени специалности предлага МОН"}
{"url": "https://news.bg/politics/komunizmat-prestaplenie-bez-nakazanie.html", "text": "Преходът в началото ни отне истината. Това заяви заместник-председателят на ГЕРБ Цветан Цветанов по време на конференция за равносметки от тоталитарния режим. Всички искали досиетата на ДС да са в комисията по досиетата. Това се случва в 2010 и дотогава голям част от тях са унищожени.Не прочетохме тази страница от историята с подходящото време, убеден е Цветанов. Според него трябва да се учи за комунизма и темата вече влезе в образователната система. Заместник-председателят на ГЕРБ припомни настояванията да се закрие комисията по досиетата, но партията е отстоява нейното съществуване.Демокрацията ни отне бедността, каза Антон Тодоров. Тя ни е отнела, по думите му, убийствата по границата. А на Корнелия Нинова дала приватизацията на външнотърговски предприятия. Няма нито един от днешното ръководство на БСП, който да не е милионер и от по-съмнителен начин, изтъкна Тодоров.Българският комунизъм беше едно престъпление без наказание, убеден е той. Комунизмът бил с националсоциалисти, но с малко повече късмет, както обясни Тодоров. Режимът е мастодонт на глинени крака, по думите му. Много неща от комунистическото наследство не са решени, както обясни той.", "date": "2018.11.10", "title": "Комунизмът - престъпление без наказание"}
{"url": "https://news.bg/int-politics/sasht-pritiska-kitay-da-spre-militarizatsiyata-na-yuzhnokitaysko-more.html", "text": "Висши представители на САЩ призоваха китайските си колеги да спрат милитаризацията на оспорваното южнокитайско море, които от своя страна  в близост до островите, претендирани от Пекин, съобщава \"Ройтерс\".По време на разговори на високо равнище във Вашингтон двете страни обсъдиха главните си различия, включително и сериозният си търговски спор, свободата на корабоплаването в азиатско-тихоокеанските води, самоуправляващият се Тайван и китайското отношение срещу него мюсюлманското малцинство в Синдзян.Двамата гостуващи висши китайски представители също се възползваха от възможността да предупредят публично, че търговска война между двете най-големи световни икономики в крайна сметка ще навреди на двете страни и призовават за запазване на каналите за комуникация, които да разрешат въпроси, който са неуредени на световните финансови пазари.Въпреки възраженията и на двете страни, разговорите бяха насочени към контролиране на щетите от последните месеци и проправят пътя за среща между американския президент Доналд Тръмп и китайския президент Си Дзинпин в Г20 в Аржентина на края на ноември.\"Съединените щати не преследват политика на Студената война или ограничаване по отношение на Китай\", заяви на съвместна пресконференция държавният секретар на САЩ Майк Помпео.Дори и САЩ и Китай да се справят с трудните предизвикателства, \"сътрудничеството остава от съществено значение по много въпроси\", каза той, цитирайки усилията да убеди Северна Корея да се откаже от ядрената си програма.На срещата участват Помпео, секретарят по отбраната Джим Матис, Ян ​​Джиеши, член на китайското политбюро и китайският министъра на отбраната Уей Фенг.Помпео коментира продължаващото изграждане на военни инсталации на изкуствени острови и рифове в Южнокитайско море, където Китай настоява, че има суверенитет, въпреки конкурентните претенции на някои по-малки съседи.\"Продължаваме да се безпокоим за китайската дейност и милитаризация в Южнокитайско море. Ние настояваме Китай да се откаже действията си в този регион\", обяснява Помпео.Ян коментира, че Китай е поел ангажимент за \"неконфронтация\", но Пекин има право да изгради \"необходимите отбранителни съоръжения\" по отношение на това, което счита за собствена територия и призова Вашингтон да прекрати изпращането на бойни кораби и военни самолети в близост до островите.Матис изясни, че това искане на Вашингтон е съгласно международното право и за да запази достъпа и на други до Южнокитайско море.В изявление днес, китайското външно министерство описва преговорите като \"откровени, конструктивни и много плодотворни\". Във връзка със споменаването на Тайван от Помпео, Уей коментира, че Пекин ще защити претенцията си за острова \"на всяка цена\".Но Уей и Матис се договориха за необходимостта от понижаване на военното напрежение между САЩ и Китай, за да се избегнат неволни сблъсъци, като китайският генерал коментира, че конфронтацията \"ще предизвика катастрофа за всички\".Вашингтон протестира пред Пекин за неотдавнашното поведение на военни кораби и безопасността на американския флот.Докато Помпео говори малко за търговските взаимооотношения, Ян обясни, че се надява двете страни да намерят взаимно приемливо решение по въпроса \"не след дълго\". Помпео повтори , като цитира третирането на будистите в Тибет и мюсюлманите от малцинството уйгури в региона Синцзян.Ян защити \", но заяви, че това е вътрешен въпрос за Китай и чужди правителства не трябва да се намесват.", "date": "2018.11.10", "title": "САЩ притиска Китай да спре милитаризацията на Южнокитайско море"}
{"url": "https://news.bg/int-politics/sasht-dava-na-irak-45-dni-bez-sanktsii-za-vnos-na-gaz-i-energiyni-dostavki-ot-iran.html", "text": "Ирак може да продължи да внася природен газ и енергийни доставки от Иран за период от 45 дни, обяснява САЩ няколко дни след повторното налагане на санкции на петролния сектор на Техеран.\"Съединените щати дадоха на Ирак временно облекчение от санкциите за 45 дни, за да продължат да купуват природен газ и електроенергия от Иран\", съобщава посолството на САЩ в Ирак във видеоклип, публикуван на официалната страница във Фейсбук.\"Това облекчение дава на Ирак време, за да започне стъпки към енергийна независимост\", съобщава посолството на САЩ.Иракски банкови служители заявиха през август, че икономиката на страната е толкова тясно свързана с Иран, че Багдад ще поиска от Вашингтон освобождаване от някои от санкциите, съобщава \"Ройтерс\".Настоящото временно освобождаване зависи от това, Ирак да не плаща на Иран за внос в щатски долари.Санкциите срещу Иран обхващат 50 ирански банки и дъщерни дружества и повече от 200 лица и кораби в корабоплавателния сектор, както и националната авиокомпания на Техеран Iran Air и над 65 от нейните самолети.", "date": "2018.11.10", "title": "САЩ дава на Ирак 45 дни без санкции за внос на газ и енергийни доставки от Иран"}
{"url": "https://news.bg/politics/tsvetanov-vizhda-radev-i-ninova-v-koordinirana-aktsiya-sreshtu-vlastta.html", "text": "Президентът Румен Радев и лидерът на БСП Корнелия Нинова са в координирани действия срещу властта. Това видя Цветан Цветанов в последните коментари на държавния глава.Именно егоцентризмът на Радев бил вреден за държавата. Президентът за пореден път доказа, че е разединител на нацията и че не е обединител, изтъкна Цветанов.За всички е ясно, че той е президент на БСП и че има координирани действия между БСП, Корнелия Нинова и Румен Радев, подчерта той.Трябва да отговорим дали днес президентът изпълнява функциите си като обединител на нацията и като човек, който трябва да се съобразява с парламентаризма, смята заместник-председателят на ГЕРБ.", "date": "2018.11.10", "title": "Цветанов вижда Радев и Нинова в координирана акция срещу властта"}
{"url": "https://news.bg/int-politics/sasht-spira-da-zarezhda-sauditski-koalitsionni-samoleti-v-jemenskata-voyna.html", "text": "САЩ спират зареждането с гориво на самолети от ръководената от Саудитска Арабия коалиция за войната в Йемен, съобщава \"Ройтерс\".Саудитска Арабия, в изявление, на посолството си във Вашингтон съобщава, че искат прекратяване на зареждане с авиационно гориво от САЩ за операции в Йемен, защото могат вече сами да се справят.Секретарят на отбраната на САЩ Джим Матис подкрепя решението и коментира, че правителството на САЩ е било консултирано по въпроса.Този ход е на фона на международните критики от убийството на журналиста Джамал Кашоги и след като демократи и републиканци заплашиха да предприемат действия в Конгреса следващата седмица за операциите по зареждане с гориво.Критиците на саудитската кампания - включително демократите, които спечелиха контрола над Камарата на представителите във вторник - отдавна питат защо САЩ участва в тази войната.", "date": "2018.11.10", "title": "САЩ спира да зарежда саудитски коалиционни самолети в Йеменската война"}
{"url": "https://news.bg/world/4-ma-turski-voynitsi-zaginaha-pri-vzriv-na-orazheen-sklad.html", "text": "Четирима турски войници са загинали и около 20 са ранени при взрив в оръжеен склад в югоизточната провинция Хакари, съобщава турският президентът Ердоган, цитиран от \"Ройтерс\".Министерството на отбраната първоначално заяви, че 25 войници са ранени при инцидент в Хакари при стрелба с тежки боеприпаси.Експлозията е в базата в района Семникли в Хакари, който се намира в близост до границите с Иран и Ирак, съобщава губернаторът на Хакари.", "date": "2018.11.10", "title": "4-ма турски войници загинаха при взрив на оръжеен склад"}
{"url": "https://news.bg/crime/zadarzhaha-trima-za-krazhba-na-metalna-kasa-s-35-000-lv.html", "text": "Задържаха трима мъже за кражба на метална каса с 35 000 лв. след спецакция във Велико Търново, съобщи МВР. След подаден сигнал на 3 ноември е започнало разследване по случая. Вследствие, на което са задържани трима мъже на 31, 37 и 41 години, съответно от Елена, Велико Търново и Горна Оряховица. Те са известни на полицията и са осъждани.Най-възрастният от тях е със седем криминални и съдебни регистрации, основно за взломни кражби.Един от извършителите е бил добре запознат с дейността на фирмата и реда в офиса. Така те са оказали въздействие върху охранителната система.По-голяма част от сумата е иззета.Тримата са привлечени като обвиняеми. На двама от тях е наложена мярка за неотклонение \"подписка\", а на най-възрастния мярката за задържане е удължена на 72 часа.Внесено е искане в съда за налагане на мярка за неотклонение \"задържане под стража\".", "date": "2018.11.10", "title": "Задържаха трима за кражба на метална каса с 35 000 лв."}
{"url": "https://news.bg/crime/granichna-politsayka-e-ranena-ot-kolega.html", "text": "Гранична полицайка пострада на летище София. Инцидентът е станал на Терминал 1 към 18:30 ч., съобщава bTV.Полицайката е ранена от изстрел на свой колега. Предполага се, че изстрелът е произведен по невнимание. Жената е уцелена в китката.Линейката е пристигнала веднага. В момента ранената е хоспитализарана във ВМА без опасност за живота.Разпоредена е проверка във връзка с инцидент в служебно помещение на летище София. Това съобщиха от пресцентъра на МВР.Около 18.30 часа е регистриран инцидент в служебно помещение на \"Гранична полиция\" на летище София. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед в болница. По информация към момента, състоянието й не е тежко.Изясняват се всички факти и обстоятелства около инцидента. По разпореждане на директора на ГД \"Гранична полиция\" главен комисар Светлан Кичиков е започнала проверка по случая.", "date": "2018.11.10", "title": "Гранична полицайка е ранена от колега"}
{"url": "https://news.bg/int-politics/makron-obyasnyava-na-tramp-che-evropeyskata-otbrana-tryabva-da-se-podobri.html", "text": "Френският президент Еманюел Макрон вярва, че европейската отбрана трябва да бъде \"по-добра\", коментира той пред американския президент Доналд Тръмп, който пристигна в Елисейския, за да се срещне с френския си колега, съобщава АФП.Тръмп от своя страна заяви, че САЩ искат \"да видят Европа силна и да й помогнат\", включително в сферата на отбраната, \"но трябва да бъде при справедливи условия\".\"Аз, разбира се, ще споделя с президента Тръм моите предложения относно европейския стратегически потенциал за отбрана и необходимостта от поемане на по-голям дял от разходите в НАТО\", допълва Макрон.Тръмп критикува по-рано изявлението на Макрон за европейска армия, но днес зае по-умерена позиция. \"Аз съм в Париж и се готвя да отпразнувам края на Първата световна война. Има ли нещо по-добро за празнуване, от края на война, по-специално тази, която беше една от най-кървавите и най-лошите за всички времена\", написа Тръмп в Туитър.Американският лидер и съпругата му Мелания са за втори път на посещение в Париж след юли 2017 г., когато Тръмп бе гост на Макрон по време на честванията за \"Денят на Бастилията\". \"Много се радвам да приветствам президента Тръмп в Париж. В наши дни ние празнуваме приятелството и солидарността между нашите държави. Ще обсъдим много общи теми - Иран, Сирия, търговски въпроси, Африка, НАТО и сътрудничество в областта на отбраната\", коментира Макрон.Според Тръмп, \"има напредък в търговските преговори между САЩ и ЕС по тарифите за внос на стомана и алуминий. Ще видим дали можем да продължим напред\", добави американският президент.", "date": "2018.11.10", "title": "Макрон обяснява на Тръмп, че европейската отбрана трябва да се подобри"}
{"url": "https://news.bg/crime/protesti-sreshtu-skapite-goriva-1.html", "text": " премина по улиците на Варна. Освен срещу високите цени на горивата и срещу вдигането на данъците за колите, стотици недоволните се обявиха в подкрепа на майките на деца с увреждания.\"Гражданското недоволство вече взима връх, не е нормално това\", каза протестиращ в морската столица.Недоволните, които развяваха български знамена и бяха придружени от народни музиканти още от началото на шествието, извиха хоро на кръстовището пред община Варна. Докато танцуваха, те скандираха \"Оставка!\".Стотици протестиращи излязоха с автомобилите си и по улиците на Казанлък. Освен срещу високите цени на горивата, гражданите изказаха своето недоволство и срещу очакваните високи цени на задължителната застраховка \"Гражданска отговорност\". Казанлъчани заплашиха, че ако исканията им не бъдат чути, Протести се провеждат и в други градове на страната. В неделя се очаква и национален протест в 33 български града, включително и в столицата.", "date": "2018.11.10", "title": "Протести срещу скъпите горива"}
{"url": "https://news.bg/disasters/chetirima-zagivat-v-aviokatastrofa.html", "text": "Най-малко четирима души са загинали, след като малък самолет се е разбил в американския щат Айова.Това съобщи телевизия Ей Би Си. Медията се позовава на полицията.Властите разследват причината за инцидента.", "date": "2018.11.10", "title": "Четирима загиват в авиокатастрофа"}
{"url": "https://news.bg/crime/otkriha-martva-zhena-v-apartament-v-gorna-oryahovitsa.html", "text": "Откриха мъртва жена в апартамент в Горна Оряховица. По непотвърдена информация тя е била наръгана и обезобразена. Жертвата е на възраст около 40 години, съобщи бТВ.Според съседи от 1 до 5 ч. сутринта в апартамента е имало купон, чували са се силни шумове, както и удари. Някои от съседите не са могли да спят заради шума, който е идвал от жилището на третия етаж на кооперацията в кв. \"Славянка\".По непотвърдена информация в апартамента живее около 35-годишен мъж, който е бил наркозависим. Съседи са се опитали тази сутрин да проверят какво се случва, но никой не е отворил вратата. По-късно през деня те видели мъжа да пие бира пред входа на кооперацията с видими следи от насилие по лицето и главата.Лично той е отворил вратата на пристигналите полицаи. Първите екипи на полицията и спешна помощ са изчакали пристигането на криминалистите.", "date": "2018.11.10", "title": "Откриха мъртва жена в апартамент в Горна Оряховица"}
