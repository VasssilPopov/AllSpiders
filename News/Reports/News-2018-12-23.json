{"url": "https://news.bg/bulgaria/atlantitsi-za-izbora-na-f16-natsionalnata-otgovornost-pobedi-lobizma.html", "text": "Атлантическият съвет приветства избора на F-16 за българската армия - като технически по-способния самолет, както и факта, че междуведомствената група не се е подвела по предложението за доставка на повече бройки на конкурентния му самолет.\"Количеството не може да замести качеството, особено в бойната авиация. Предоставянето на повече бройки за същата цена би било за сметка на оборудването и осигуряването. Очакваме това решение да устои на всякакви възможни опити за атаки в идните месеци, особено що се отнася до броя самолети.\" - се казва в изявление на Експертите на организацията все пак остават озадачени от констатацията в доклада на междуведомствената група, че по отношение на оперативната ефективност шведското предложение за самолет Gripen е получило най-висока оценка по критерия с най-голяма тежест. Самолетът F-16V Block 70 е получил най-висока оценка по критерия \"Срок на експлоатация\".\"Не е ясно как е получен този резултат, тъй като F-16V Block 70 безспорно превъзхожда по всички основни показатели JAS-39 C/D Gripen.\" - посочват атлантиците.От АСБ отново апелират военновъздушната ни база в Граф Игнатиево да бъде именувана на българския герой Димитър Списаревски.\"Военните ни формирования трябва да носят имената на наши български герои, а не на чужденции, с меко казано, спорна роля в българската история.\" - аргументират се от АСБ.От организацията призовават Министерството на отбраната да инициира незабавно процедура по преименуването на авиобазата, за да бъдат посрещнати новите самолети в авиобаза \"Димитър Списаревски\".", "date": "2018.12.23", "title": "Атлантици за избора на F16: Националната отговорност победи лобизма"}
{"url": "https://news.bg/society/postaviha-novite-elektronni-tabla-v-sofiya.html", "text": "Поставиха новите 220 електронни табла в столицата, съобщи Нова телевизия, позовавайки се на Столична община.Шест от новопоставените табла са полиметрични.Такива има на спирките на \"Орлов мост\", \"Плиска\", \"Окръжна болница\" и \"Лъвов мост\". Общият брой на електронните табла е близо 1200.На четири реда тече информация за превозните средства, които минават от там и времето, в което се очаква да пристигнат на място. Информацията е достъпна и за хора със зрителни проблеми посредством гласово оповестяване.Под таблата са поставени маршрутите на всяка линия, а на гърба на новите устройства има карта на градската транспортна мрежа.", "date": "2018.12.23", "title": "Поставиха новите електронни табла в София"}
{"url": "https://news.bg/int-politics/makron-obeshta-strogi-merki-sreshtu-pogromadzhiite.html", "text": "Френското правителство ще предприеме строги мерки срещу лицата, които организират погроми по време на демонстрациите на \"жълтите жилетки\", коментира президентът Еманюел Макрон пред БФМ по време на посещението си в Чад.\"Внимателно наблюдавах целия ден за случващото се в страната и министърът на вътрешните работи (Кристоф Кастанер) ме информира. Ясно е, че срещу правонарушителите ще бъдат предприети много строги мерки от френското правосъдие\", обясни Макрон.\"Сега Франция трябва да установи ред и хармония. Страната се нуждае от общо съгласие, единство, съвместен напредък към важни колективни цели. Сега е важно да се постигне помирение и да се премахнат разногласията\", допълни той.Макрон е на двудневно посещение в Чад, където посети и военната база в Нджамена, на чиято територия се намира главният щаб на френските части, участващи в регионалната антитерористична операция \"Бархан\".Заедно с 1000 военни, той отпразнува приближаването на Коледа, като традицията за такива посещения от държавния глава, министъра на отбраната или началника на щаба с войските, участващи във външни операции, съществува от времето на президента Жак Ширак.", "date": "2018.12.23", "title": "Макрон обеща строги мерки срещу погромаджиите"}
{"url": "https://news.bg/world/osvobodiha-dvamata-zadarzhani-za-atakite-na-letishte-getuik.html", "text": "Освободиха двамата задържани за атаките с дронове на лондонското летище \"Гетуик\", съобщи АФП.Двамата са освободени без повдигнати обвинения.Припомняме, че  Не е потвърдена версията за тероризъм, но е установено, че деянието е умишлено. Засегнати бяха повече от 140 000 пътници.Началникът на надзорния директор на полицията в Съсекс Джейсън Тингли заяви, че двойката е съдействала на полицията и е изяснено, че няма отношение към случилото се. Той допълни, че разследването продължава.Дроните бяха забелязани около летището повече от 50 пъти, принуждавайки правителството да внесе специализирани военни ресурси, за да помогне за противодействие на заплахата.Летището е предложило награда от 56 000 евро за информация, водеща до арест и осъждане на отговорните за прекъсването на работата на летището.Съгласно наскоро въведените закони във Великобритания, дроните не могат да бъдат летящи в близост до самолети или в рамките на един километър от летище, или на надморска височина от 122 метра.За извършителите се предвижда затвор до пет години.На сайта си от летището обявиха, че пистата е отворена и ще изпълни пълния си график през уикенда.", "date": "2018.12.23", "title": "Освободиха двамата задържани за атаките на летище \"Гетуик\" "}
{"url": "https://news.bg/crime/osaden-za-ubiystvo-izbyaga-ot-sledstvieto.html", "text": "Осъждан за убийство избяга от сградата на слествието в столицата, съобщи bTV.Той трябвало да полага труд на територията на Националната следствена служба.Очаквало се вчера Димитър Стоянов да се прибере в затворническото общежитие в Казичене, където изтърпява наказание при по-лек режим, но така и не се върнал.Все още не са ясни обстоятелствата, при които е успял да напусне НСлС.Веднага започнало издирване, като мъжът е заловен и вече се намира в Софийския затвор.", "date": "2018.12.23", "title": "Осъден за убийство избяга от следствието"}
{"url": "https://news.bg/regions/vremenno-e-ogranicheno-dvizhenieto-na-am-trakiya.html", "text": "Временно е ограничено движението на АМ \"Тракия\", съобщават от Агенция \"Пътна инфраструктура\". Причината е катастрофа. Движението се осъществява само в изпреварващата лента при км 24 в посока Пловдив. От АПИ съветват шофьорите да се движат с повишено внимание и съобразена скорост.", "date": "2018.12.23", "title": "Временно е ограничено движението на АМ \"Тракия\""}
{"url": "https://news.bg/int-politics/erdogan-kam-netanyahu-az-sam-glasat-na-potisnatite.html", "text": "Турският президент Реджеп Ердоган отговори на критики на израелския премиер Бенямин Нетаняху срещу него и Турция, съобщава \"Анадолу\".\"Ердоган е гласът на потиснатите, вие сте гласът на преследвачите. Вие сте жесток. Вие сте начело на държавния терор, полицията ви задържа жени и деца, като ги рита и влачи\", коментира Ердоган пред турски младежи на среща на Младежка фондация в Турция.\"Евреите в Израел бият хора, които лежат на земята. Всъщност евреите бият не само мъже, но и жени и деца... като мюсюлмани, ние ще се изправим срещу тези хора, ако имат смелост да се справят с нас. Ще им дадем урок\", допълва той.Премиерът Нетаняху обясни на турския президент, че \"Ердоган - окупаторът на северен Кипър, чиято армия убива жени и деца в кюрдски села, вътре и извън Турция, не трябва да проповядва на Израел\".В официалния си профил в Туитър, външният министър на Турция Мевлют Чавушоглу пише: \"Окупиращият, който рита хората, лежащи на земята, лесно се обижда: Нетаняху е хладнокръвният убиец на модерните времена, отговорен за убийствата на хиляди невинни палестинци, който бомбардира деца по плажовете. Турция никога няма да спре да разкрива истината\".", "date": "2018.12.23", "title": "Ердоган към Нетаняху: Аз съм гласът на потиснатите"}
{"url": "https://news.bg/int-politics/turtsiya-razpolaga-bronirani-mashini-na-granitsata-sas-siriya.html", "text": "Турция изпраща подкрепления на границата си със Сирия, около 100 превозни средства, включително въоръжени пикапи и оръжия, са се отправили към района, съобщава \"Агенция Демирорен\" - ДХА, цитирана от \"Ал Джазира\".Повишената военна активност идва дни след като президентът Ердоган заяви, че Турция ще отложи планираната военна операция срещу кюрдите от YPG в северна Сирия след .Турски конвой се е насочил към граничния район Килис, разположен в южната провинция Хатай и включвал танкове, гаубици, картечници и автобуси, превозващи командоси.Част от военното оборудване и личен състав трябва да бъдат поставени по границата, докато някои са преминали в Сирия през областта Елбейли, допълват от ДХА.\"Около 35 танка и друго тежко оръжие, превозвани на тежки машини, прекосиха граничния пункт на Яраблос\", обяснява Рами Абдел Рахман, ръководител на базираната във Великобритания сирийска обсерватория за правата на човека.\"Те се отправиха към район близо до река Сажур, между Яраблос и Манбиж, недалеч от фронтовата линия, където са разположени кюрдски бойци от военния съвет на Манбиж\", допълва той.", "date": "2018.12.23", "title": "Турция разполага бронирани машини на границата със Сирия"}
{"url": "https://news.bg/world/deportiraha-vav-frantsiya-dzhihadist-zapodozryan-za-atakata-nad-sharli-ebdo.html", "text": "Беглец джихадист е депортиран от Джибути във Франция във връзка със смъртоносната атака над сатиричното списание \"Шарли Ебдо\" през 2015 г., съобщават френските власти, цитирани от \"Радио свободна Европа\".Парижката прокуратура коментира, че Питър Шериф е експулсиран във Франция след скорошен арест в Джибути и веднага е задържан и обвинен при пристигането си на 23 декември на летище Шарл де Гол в Париж.Смята се, че Шериф е имал близък контакт с двамата братя, които са извършили атаката над \"Шарли Ебдо\".Министърът на отбраната на Франция заяви, че Шериф е изиграл \"важна роля в организирането\" на нападението срещу френското списание, при което загинаха 12 души.Шериф е пътувал до Ирак и Сирия в началото на 2000-та година и е в постоянно бягство от френските власти от 2011 г.", "date": "2018.12.23", "title": "Депортираха във Франция джихадист, заподозрян за атаката над Шарли Ебдо"}
{"url": "https://news.bg/disasters/indoneziyskoto-tsunami-pokazva-nuzhda-ot-poveche-prouchvaniya-na-vulkanite.html", "text": "Индонезийското цунами показва необходимостта от проучване на неочаквани опасности и изригвания на вулкани. Никой нямаше представа и със сигурност нямаше предупреждение. Това е част от картината, която сега сочи към голямо подводно свлачище, което е причина за опустошителното цунами в събота в пролива Сунда, съобщава БиБиСи.Разбира се, всички в региона знаят за Анак Кракатау, вулканът, който се появи в морския канал преди по-малко от 100 години. Но неговите изригвания са описани от местните експерти като относително нискомащабни и полунепрекъснати. С други думи, това е част от фона.И все пак е добре известно, че вулканите имат способността да генерират големи вълни. Механизмът, както винаги, е изместването на голям обем вода.При класическото цунами, предизвикано от земетресение, морското дъно избутва големи количества вода, при събитията причинени от изригване, свличането на земна маса, също е толкова опасно.На този етап не е ясно дали част от вулкана се е срутил в океана и е изместил водата, или изригването е предизвикало бързо свличане на седименти под повърхността на водата.Ефектът така или иначе е същият, приборите в Сунданския проток показват високи води около половин час след най-скорошното изригване на Анак Кракатау, около 21:00 местно време.Проф. Дан Парсънс от университета \"Хъл\", Великобритания, коментира пред БиБиСи: Използвайки данни за приливната вълна, учените вече са започнали да моделират цунамито. Първите резултати показват, че нещо се е случило в южната част на Анак Кракатау. Районът ще стане обект на интензивни няблюдения в идните седмици.Цунами, причинени от свлачища, могат да бъдат доста големи. В геологията има записи за сериозни събития. Съвсем наскоро в Гренландия през 2017 г. 100-метрова вълна е образувана от срутване на камъни във фиорд в западната част на страната.Все още има подозрения, че цунамито, което засегна остров Сулавеси в Индонезия през септември, е било поне частично засилено от движение на седименти, или свличане по подводните склонове в залива Палу.В крайбрежните градове, които пресичат пролива Сунда, са докладвани вълни с височина до 5 метра от очевидци. Но макар и големи, тези вълни могат да се разсеят доста бързо, тъй като се отдалечават от източника си.Едно от най-обезпокоителните неща в такива случаи е незнанието на хората какво ще се случи в следващия момент, вършейки своите ежедневни дейности. Ако имаше голямо земетресение, свързано с изригването на Анак Кракатау, това би било достатъчно, за да накара много местни жители да предприемат някакви действия.Въпреки че има сеизмичност, отчетена от чувствителни инструменти, тя не е достатъчно голяма, за да промени поведението на хората, а разстоянието от източника на цунамито в дадения случай е толкова кратко., отбеляза проф. Дейв Ротери.Събитие като това (и това в Палу Сити) показват, че трябва да има много повече проучвания за опасностите, които съществуват, различни от очакваните опасности в региона.Огромни изследователски усилия са насочени към разбирането на това, което се нарича субдукционни земетресения и цунами, като бедствието през 2004 г., което е възникна по линията Сунда, където една тектонична плоча влиза под друга. Сега науката трябва да обхване повече и по-широко проблемите в региона.Това становище е сериозно изразено и на срещата на Американския геофизичен съюз през този месец, най-голямото годишно събрание на учени в света. \"Фокусът е върху Суматра и Ява - върху големите субдукция и тектоничните плочи. Центровете за предупреждение също са се фокусирали върху това - защото имахме големи събития като Япония (2011 г.), Чили през 2010 г. и Суматра през 2004 г. всички класически събития в зоната на субдукция, така че всичко е насочено към това\", коментира проф. Херман Фриц от Технологичния институт в Джорджия, САЩ.", "date": "2018.12.23", "title": "Индонезийското цунами показва нужда от повече проучвания на вулканите"}
{"url": "https://news.bg/politics/borisov-izprati-saboleznovatelna-telegrama-do-prezidenta-na-indoneziya.html", "text": "Премиерът Бойко Борисов изпрати съболезнователна телеграма до президента на Република Индонезия Джоко Уидодо.\"От името на правителството на Република България и от свое име изказвам най-дълбоки съболезнования за многобройните жертви на разрушителното цунами в Зондския пролив, между островите Ява и Суматра\", пише Борисов.\"В този трагичен момент моля, Ваше превъзходителство, да предадете най-искреното ни съчувствие към болката на семействата и близките на загиналите и на приятелския индонезийски народ\", посочва министър-председателят.Той пожелава и бързо възстановяване на всички пострадали при природното бедствие.", "date": "2018.12.23", "title": "Борисов изпрати съболезнователна телеграма до президента на Индонезия"}
{"url": "https://news.bg/regions/postradal-e-v-tezhko-sastoyanie-sled-katastrofa-na-patya-za-suhodol.html", "text": "Двама души са ранени при тежка катастрофа на пътя за Суходол. Колата им се е ударила в дърво, съобщава БНР.Изпратени са три линейки, единият от пострадалите е откаран в \"Пирогов\" в много тежко състояние и с опасност за живота.Вероятната причина за инцидента е несъобразена скорост. Екипи на полицията са изпратени на мястото, движението в района се осъществява без затруднения.Временно е ограничено е движението по път І-2 Каспичан - Варна след разклона за Зайчино ореше в посока Варна поради пътнотранспортно произшествие. Шофьорите да се движат с повишено внимание и съобразена скорост по обходен маршрут по АМ \"Хемус\".Движението е в една лента по път I-5 Велико Търново - Дебелец поради пътнотранспортно произшествие.Припомняме, че вчера, 22 декември,  между селата Звъничево и Братаница.Надлезът на село Звъничево вече е опесъчен, а според местни жители толкова пясък никога не е хвърлян на пътя.Надлезът обаче тъне и в мрак. Според един от жителите на селото преди години са откраднати кабелите за осветлението и нови не са сложени.", "date": "2018.12.23", "title": "Пострадал е в тежко състояние след катастрофа на пътя за Суходол"}
{"url": "https://news.bg/int-politics/iran-provezhda-ucheniya-v-persiyskiya-zaliv-sled-navlizaneto-na-samoletonosach-na-sasht.html", "text": "Иранската елитна революционна гвардия започна военни учени в Персийския залив, след като американски самолетоносач навлезе в залива на фона на нарастващото напрежение с Вашингтон за повторно въвеждане на американски санкции, съобщава \"Алгеманйнер\".Десантни сили показват умения в ирански залив на остров Кешм по време на учения, в които участват и военни кораби, хеликоптери, дронове, ракетни установки и командоси.\"Надяваме се, че с тези учения нашите врагове ще осъзнаят повече от всякога колко разрушителен ще бъде нашият отговор към всяко тяхно действие\", коментира генерал Мохамад Али Джафари.Кешм, най-големият остров в Персийския залив, се намира близо до Ормузкия проток, през който преминава една трета от петрола в света, превозван с танкери.Американският самолетоносач \"Джон Стенис\" влезе в Персийския залив в петък и бе последван от моторни лодки от Революционната гвардия. Източници на \"Ройтерс\" съобщават и за ирански дрон, летящ наблизо.Гвардейските моторни лодки са изстреляли ракети, но говорителката на американския флот заяви, че те са били насочени далеч от американските кораби.\"Вярваме, че това е част от военноморските им учения\", заяви лейтенант Хлое Морган, говорител на Бахрейнския пети флот на САЩ.\"Ние се стремим да подкрепим нашите съюзници от Персийския залив и да им кажем, че ще продължим да бъдем ангажирани в тази област и да осигурим равен достъп до международни води\", обяснява капитанът на самолетоносача Ранди Пек.\"Те са дошли, претендирайки, че осигуряват сигурността на страните от Персийския залив... Но Иран трябва да осигури сигурност за Ормузкия пролив, за Персийския залив и за нашите приятели и братски държави на южното крайбрежие\", допълва Иран.В края на ноември, Иран предупреди, че базите на САЩ в Афганистан, ОАЕ и Катар и  на ирански ракети.Иран, който твърди, че , заплаши да наруши петролните доставки през пролива Хормуз в Персийския залива, ако САЩ се опитат да попречат на иранския износ на петрол.В началото на декември, , тъй като \"напрежението с врага САЩ се увеличава\".Миналата седмица, командващ на революционната гвардия на Иран коментира, че са извършили . Страната обясни, че ще продължи тестовете с ракети, за .", "date": "2018.12.23", "title": "Иран провежда учения в Персийския залив, след навлизането на самолетоносач на САЩ"}
{"url": "https://news.bg/int-politics/netanyahu-antisemitskiyat-diktator-erdogan-ezhednevno-me-troli.html", "text": "\"Бях подложен на ежедневното тролене на антисемитския диктатор Ердоган\", пише израелският премиер Бенямин Нетаняху в \"Туитър\".\"Той е обсебен от Израел. Той знае какво е морална армия и знае какво е истинска демокрация, за разлика от армия, която избива жени и деца в кюрдски села и в държава, която, за съжаление, става все по-диктаторска от ден на ден\", допълва той.Нетаняху коментира, че \"има подобрение. Ердоган ме атакуваше на всеки два часа, сега на всеки шест часа\".", "date": "2018.12.23", "title": "Нетаняху: Антисемитският диктатор Ердоган ежедневно ме троли"}
{"url": "https://news.bg/int-politics/sotsialnata-programa-za-frantsuzite-nyama-da-e-za-smetka-na-voenniya-byudzhet.html", "text": "Увеличаването на социално-икономическата помощ на населението на Франция, , няма да засегне бъдещото финансиране на армията. Това съобщи френският президент Еманюел Макрон в град Нджамена, столицата на Чад, където е на двудневно посещение. Пресконференцията на президента излъчена чрез неговата страница в Туитър, съобщава ТАСС.Макрон отговори на въпрос дали е необходимо в социално-икономическата сфера, която ще струва около 10 милиарда евро, да се изтеглят част от средствата от бюджета на френските въоръжени сили. \"Тези средства ще бъдат осигурени на базата на строги мерки в гражданската част на бюджета. Искам да ви уверя, че няма да се правят никакви спестявания за сметка на военния бюджет и поради установеното финансиране в рамките на \"Закона за военната програма за 2019-2025 г.\", това няма да бъде направено\", обяснява Макрон.\"В началото на петгодишния президентски мандат направихме анализ на френските стратегически задачи, подготвихме Закона за военната програма, който се обсъжда дълго време и сега ще се изпълнява в съответствие с установения план в точност до всяко едно еврото\", добави Макрон.Той отбелязва, че финансирането в такива количества е необходимо както за модернизиране на въоръжените сили, така и за подобряване на условията на живот и труд на военнослужещите, но и като цяло за осигуряване на безопасността на гражданите на страната \"в постоянно променящите се заплахи\".Последният \"Закон за военната програма\", който е основният документ за развитието и финансирането на въоръжените сили на страната, предвижда общо 295 млрд. евро за период от шест години до 2025 г.Освен това е необходимо финансиране за НАТО в размер на 2% от БВП на страната. В същото време за периода 2019-2023 г. ще бъдат изразходвани 112,5 милиарда евро за закупуване на оръжия и военно оборудване.Годишният бюджет на френските въоръжени сили за тази година, с изключение на пенсионните плащания, е 34,2 млрд. Евро, а през 2019 г. трябва да се увеличи с 4,97% и да достигне 35,9 млрд. Евро.", "date": "2018.12.23", "title": "Социалната програма за французите няма да е за сметка на военния бюджет"}
{"url": "https://news.bg/int-politics/tramp-izbra-patrik-shanahan-za-ministar-na-otbranata.html", "text": "Доналд Тръмп обяви новият министър на отбраната, това е Патрик Шанахан, след оставката на Джимс Матис, пише американският президент в Туитър.\"За мен е удоволствие да съобщя, че нашият много талантлив заместник-министър на отбраната Патрик Шанахан ще поеме поста на действащ министър на отбраната, започва на 1 януари 2019 г. Патрик има дълъг списък от постижения, докато служи като заместник, а преди това и Боинг. Той ще бъде страхотен,\" обясни Тръмп.\"Току-що имах дълъг и продуктивен разговор с президента Ердоган. Обсъдихме ДАЕШ, нашето взаимно участие в Сирия и бавното и високо координирано изтегляне на американските войски от района. След много години те се връщат у дома. Обсъдихме и силно разширената търговия\", добави той.Вчера, ключовият политик в президентската администрация, Брет Макгърк подаде оставка. Той е несъгласен с решението на държавния глава Оставката на Брет Макгърк е два дни, след като Матис също се оттегли от поста си в знак на протест срещу решението на Тръмп. Макгърк бе специалният пратеник на САЩ в международната коалиция срещу групировката \"Ислямска държава\".", "date": "2018.12.23", "title": "Тръмп избра Патрик Шанахан за министър на отбраната"}
{"url": "https://news.bg/world/zalezat-na-erdogan-idva-razlichno-mlado-pokolenie.html", "text": "Преподавател от гимназия в истанбулското предградие Кючюкчекмедже е обвинен в сексуален тормоз над ученичка. Но за провинението си той не е наказан и продължава да води часове. И тогава се случва нещо неочаквано: масово учениците напускат класните стаи, окупират коридорите, стълбищата и аулата на училището, издигайки лозунга \"Няма да мълчим повече\".Какво е това - ученически бунт в страната на Ердоган? Ако ви звучи невероятно, би трябвало да се запознаете с резултатите от актуално изследване на реномираната турска социологическа агенция \"Конда\", пише \"Зюддойче цайтунг\". Официално те ще бъдат представени през януари 2019.Проучването е проведено сред 5 793 турци на възраст над 15 години на различни места в страната - както в градове, така и в села. Един от изводите е, че днешните млади хора на възраст между 15 и 29 години не са толкова консервативни, колкото преди 10 години.По-малко религия, по-малко забраниМладите хора все по-малко спазват ислямските обичаи, например за молитва или пост по време на Рамазана. Само 6% от 15 до 29-годишните момичета и жени носят мюсюлманска забрадка, която изцяло да покрива косите им. Преди 10 години този дял е бил от 16 на сто. Мнозинството от анкетираните млади хора са заявили, че искат сами да си избират спътник в живота, а не семейството им. И още от изследването: 93% от младите турци ползват социалните медии, най-вече Фейсбук и Туитър. Кадри от ученическия протест още могат да се видят в YouTube.\"Турция е един вид социална лаборатория за последиците от урбанизацията и глобализацията\", казва Бекир Аджирдър, ръководител на социологическата агенция \"Конда\". Неговият офис се намира в един от небостъргачите в Истанбул, които постепенно сменят облика на турската метрополия.Аджирдър е свидетел на огромните промени в страната - самият той е от малък град в Анадола. Роден е през 1956 година - тогава 75% от населението на страната е било селско, днес делът му е спаднал до 7%. \"В никоя друга страна няма толкова силна вътрешна миграция - от селото към града\", казва по този повод Аджирдър. В резултат на това, според него, е настъпил \"дълбок културен обрат\". \"До неотдавна беше просто немислимо млади хора да се целуват по улиците на турските градове, а днес го правят дори момичета със забрадки\", казва експертът и припомня, че особено в провинцията всеки близък контакт на обществено място се е смятал за \"грях\".А колко голям е политическият интерес на младите? \"Днешната младеж не се интересува толкова от партиите, повече я вълнуват теми като екологията и защитата на животните. \"А най-вече тя иска да се радва на живота, да живее щастливо\", посочва шефът на социологическата агенция. Известно е, че президентът Ердоган искаше да оформи едно по-консервативно младо поколение турци. Успя ли да го постигне? В отговор турският социолог иронично се усмихва и казва: \"Не всяка мечта се сбъдва\". На въпроса каква Турция искат, 60% са отговорили - европейска. \"Турция никога няма да стане като Иран\", коментира по този повод Аджирдър.Какво означават всички тези нагласи за властта на Ердоган?През март догодина в Турция отново ще има избори за местни органи на управление. \"От 16 години насам Партията на справедливостта и развитието (ПСР) неизменно пречели мнозинство. И това вероятно ще остане така още няколко години, защото Ердоган успява да манипулира хората в едно поляризирано общество с помощта на \"страхове и емоции\", казва шефът на Института \"Конда\" и твърди, че Турция се нуждае от вътрешно помирение.А икономиката на страната? \"Тя стагнира\", казва социологът. Две трети от младите хора са зависими от помощта на родителите си. \"Почти не им е останала надежда, затова и обръщат гръб на ПСР, но в същото време не знаят накъде да се насочат. Те се намират в нещо като сива зона\", твърди Аджирдър. По думите му, все някога новото поколение ще вземе нещата в свои ръце. \"Тези хора са мобилни, образовани, глобално ориентирани и не следват никаква идеология. След 10 години те ще управляват тази страна\", убеден е шефът на социологическата агенция \"Конда\".", "date": "2018.12.23", "title": "Залезът на Ердоган – идва различно младо поколение"}
{"url": "https://news.bg/int-politics/tramp-v-beliya-dom-zaradi-shatdauna.html", "text": "Американският президент Доналд Тръмп ще прекара коледните празници в Белия дом, а не в имота си Мар-о-Лаго във Флорида, където обикновено отива на почивка. Това съобщи прессекретарят на Белия дом Сара Сандърс.\"Поради спирането на работата на правителството, президентът Тръмп ще остане във Вашингтон, а първата дама ще се върне от Флорида, за да могат да прекарат Коледа заедно\", каза Сара Сандърс.В петък членовете на Демократическата партия в Сената и администрацията на Тръмп не успяха да се споразумеят за документ, който временно да удължи финансирането за федералното правителство поради разногласия относно изграждането на стена на американско-мексиканската граница. В резултат на това администрацията частично е спряла работата си. Както се очакваше, дискусиите в Сената относно държавното финансиране ще продължат не по-рано от 27 декември, когато депутатите ще се върнат от коледните празници.Около една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Министерството на вътрешната сигурност. За други правителствени агенции, Конгресът предварително одобри разпределението на средствата до края на септември 2019 г.Най-малко до четвъртък около 420 хиляди служители на държавни институции ще работят без заплащане, въпреки че впоследствие ще могат да получат обезщетение. Други 380 хиляди души бяха изпратени в неплатен отпуск.", "date": "2018.12.23", "title": "Тръмп в Белия дом заради шътдауна"}
{"url": "https://news.bg/int-politics/ramzan-kadirov-obicham-chechnya.html", "text": "Ръководителят на Чечения Рамзан Кадиров иска да сложи край на кариерата си като ръководител на републиката.\"Искам да завърша кариерата си като лидер на регион, република\", каза той в събота по телевизията \"Москва 24\".Той отбеляза също, че не вижда себе си в позицията на министър на федералното министерство и със сигурност не претендира да играе водеща позиция в Русия. \"Аз не съм такъв човек\", добави той.Кадиров, който е на 42 години, оглавява Чечения от 2007 г. насам. Той беше преизбран от чеченския парламент през 2011 г. и на преките избори през 2016 г. с 97,5% от гласовете.Рамзан Кадиров минава за един от най-близките съюзници на президента Владимир Путин.", "date": "2018.12.23", "title": "Рамзан Кадиров: Обичам Чечня"}
{"url": "https://news.bg/int-politics/otnovo-protesti-v-sarbiya.html", "text": "Отново протести в Сърбия. Недоволството срещу президента Александър Вучич расте, съобщават местни медии.По улиците на столицата Белград излязоха няколко хиляди души. Те преминаха по основни булеварди.Полицията спря трафика, за да се избегнат инциденти.Опозицията обвинява управляващите и президента Александър Вучич, че налагат авторитарни методи на управление.", "date": "2018.12.23", "title": "Отново протести в Сърбия"}
{"url": "https://news.bg/int-politics/politicheska-kriza-v-palestina.html", "text": "Политическата криза в Палестина се задълбочи, предаде ТАСС. Тя беше продиктувана от решението на президента Махмуд Абас да разпусне парламента.От ислямисткото движение Хамас се обявиха против. То контролира ивицата Газа.Нито Абас, нито Конституционният съд, нито Централният съвет на Организацията за освобождение на Палестина са упълномощени да разпускат Палестинския законодателен съвет, обявиха от Хамас.Палестинският законодателен съвет беше избран в началото на 2006 г. за четиригодишен мандат, като мандатът му бе удължен през декември 2009 г. от Централния съвет на Организацията за освобождение на Палестина до провеждането на нови избори, но тяхната дата беше многократно отложена. Изборите от 2006 г. бяха спечелени от поддръжниците на \"Хамас\". Това постави началото на раздора в палестинската власт.През май 2014 г. беше договорено правителство на националното съгласие. То трябваше да подготви избори за президент и парламент.До момента това не е изпълнено.", "date": "2018.12.23", "title": "Политическа криза в Палестина"}
{"url": "https://news.bg/disasters/novi-pravila-za-vazdushnite-sherifi-v-sasht.html", "text": "Федералната администрация за транспортна безопасност на САЩ е решила да постави специални агенти, които осигуряват безопасност по време на полети в опашката на самолета, а не напред, както е сега. Това съобщи Ей Би Си.Според техните данни тази мярка ще влезе в сила на 28 декември. Промяната на правилата е свързана с желанието на федералното правителство да подобри дейността си в светлината на новите предизвикателства и заплахи. Поставянето в задния край на самолета ще позволи на въздушните шерифи, които обикновено са облечени в цивилни дрехи и не се различават от другите пътници, да извършват по-внимателен мониторинг на подозрителни лица.До този момент те се опитват да поставят такива агенти в предните редове, за да предотвратят навлизането на нарушителите в пилотската кабина. След терористичните атаки в САЩ на 11 септември 2001 г. вратите на тези кабини бяха затворени по време на полета и укрепени.Администрацията на президента Доналд Тръмп затегна контрола на американските летища и на международните полети.", "date": "2018.12.23", "title": "Нови правила за въздушните шерифи в САЩ"}
{"url": "https://news.bg/int-politics/rusiya-prehvarlya-iztrebiteli-v-krim.html", "text": "С приземяване на двойка изтребители Су-30М2 Русия демонстрира ремонтираната писта Белбек в Севастопол.Това съобщи РИА \"Новости\".След анексията на Крим Русия ударно модернизира завзетите военни бази. Новото летище ще може да приема и тежки бомбардировачи след ремонта.Изграден е и нов комуникационен център.", "date": "2018.12.23", "title": "Русия прехвърля изтребители в Крим"}
{"url": "https://news.bg/regions/sveti-naum-ohridski.html", "text": "Църквата ни почита свети Наум Охридски.Той е българин от Мизия и с благороден произход. Като оставя всичко, той последва славянските равноапостоли св. Кирил и Методий в Моравия и Рим, където папа Адриан ІІ го ръкополага за свещеник.След смъртта на св. Методий той заедно със св. Климент и св. Ангеларий се отправя за България, където българският цар Борис го приема с радост. Св. Климент, като учител на славянска писменост изпраща в югозападната част на държавата, а св. Наум остава в столицата Плиска.Свети Наум е един от организаторите на съдбоносния Първи всебългарски църковно-народен събор, свикан в Преслав през есента на 893 г., прогласил славянобългарския език за официален държавен и църковен език, въздигнал Кирило-Методиевото дело за знаме на българската държава и народ, връчено от княз Борис-Михаил в ръцете на неговия достоен син и приемник - Симеон Велики. На събора е решено българската столица да бъде пренесена в Преслав, а св. Климент бил ръкоположен за епископ.Веднага след събора се пристъпило към фактическата замяна на гръцките владици в България чрез ръкополагане на българи за техни викарни епископи (хорепископи), които да поемат управлението на епархиите. За пръв епископ на \"български език\" е бил въздигнат Климент - епископ на Дрембица (Дебърца) или Велика (планинската земя на север от Охрид), викарий (заместник) на Охридския митрополит грък. Вероятно поради напреднала възраст Наум не е приел епископска катедра.След ръкополагането на Климент за епископ, чиято дейност се съсредоточава главно в неговия манастир \"Св. Пантелеймон\" в Охрид, св. Наум оставя ръководството на Преславския център на Борисовия брат черноризец Докс и заминава за Девол, за да продължи Климентовата просветна дейност.Седем години (886 - 893 г.) продължава дейността на Наум като ръководител и организатор на Преславското просветно и книжовно средище, седем години (893 - 900 г.) работи бележитият просветител в Девол. Едва когато създава достатъчно млади сили, на които да предаде светлината и целта на живота си, св. Наум, изнурен от трудове и страдания, се оттегля в своя манастир \"Свети архангели Михаил и Гавриил\", който построил със средствата и повелението на благочестивия български цар Михаил-Борис и неговия син цар Симеон. В притвора на манастирската църква е изобразен княз Борис-Михаил като ктитор на манастира, най-стария от днес съществуващите български манастири.Свети Наум Охридски се преставил Господа на 23 декември 910 година, когато се и празнува неговата памет. Погребали го на северната стена на храма, където мощите му и досега почиват неотворени, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение.Свети Наум се празнува самостоятелно още на една дата, защото от дълбока древност Охридската архиепископия, закрита като самостоятелна през 1767 година, установила 20 юни като ден за тържествено чествуване на неговата памет.", "date": "2018.12.23", "title": "Свети Наум Охридски"}
{"url": "https://news.bg/weather/zatoplya-se-1.html", "text": "Днес в сутрешните часове облачността ще е значителна и на места, главно в Северна и Източна България, ще има превалявания от дъжд. Там ще има условия за образуване на поледици. Още преди обяд от запад облачността ще се разкъсва и намалява в повечето райони до предимно слънчево. Вятърът ще се ориентира от запад-северозапад и ще е умерен. Максималните температури ще са между 6° и 11°, по високите полета на Западна България ще са по-ниски между 2° и 5°.Това съобщава НИМХ.В планините облачността ще е по-често значителна и на много места ще има слаби валежи от сняг. Ще духа силен, по високите и открити части бурен северозападен вятър. Максималната температура на височина 1200 метра ще е около 3°, на 2000 метра - около минус 3°.По Черноморието облачността ще е променлива, преди обяд значителна и на места ще превали дъжд. Ще духа умерен вятър от запад-северозапад. Максималните температури ще са 8°-11°. Температурата на морската вода е 7°-8°. Вълнението на морето ще е 1-2 бала.", "date": "2018.12.23", "title": "Затопля се"}
{"url": "https://news.bg/education/himiya-na-kitayski-trudno-li-e.html", "text": "Ако за някои химията е толкова труден и неразбираем предмет, че го сравняват с китайски език, то за тези ученици комбинацията от химични съединения и йероглифи е част от учебната програма.В столичното 18-то средно училище \"Уилям Гладстон\" приложните науки се изучават и на източните езици китайски, японски, корейски и арабски. В училището се преподават и западноевропейски езици като английски, немски, френски, испански и руски. Въведени са и иновативни подходи, чрез които двама учители си партнират по време на часа, като единият преподава материала на български, а другият на чужд език.Мария Микова преподава от март тази година по практически китайски. Заедно с учителя по химия или биология подготвят отделни теми и уроци.\"Колкото повече научават, толкова по-интересно им става, толкова повече навлизат в дълбочината на езика\", обясни тя. Най-трудно е да се свикне с изписването на йероглифите, но техниките са като при всеки друг език, допълни преподавателят.В нейния клас учи и Станислав Макреев, който тази година завоюва първо място на европейско състезание по китайски сред над 190 ученици и второ място в света на състезанието \"Китайски езиков мост\".18-то училище \"Уилям Гладстон\" е с най-голям брой ученици в страната - 2413. В институцията работят 157 учители, допълнително 33 души е непедагогическият персонал. Те са хората, които подкрепят учителите, когато имат нужда от тях. \"Всичко е една общност от специалисти, които работят в една посока - в полза на напредъка на тези прекрасни деца\", заяви директорът на училището Вили Стойчева.Училището е иновативно много отдавна, разказа тя. Законът дава вече възможност този статут да бъде официализиран.От няколко години училището работи и по стратегия за развитие и за управление на репутацията на образователната институция.\"Правиш нещо и то не е достатъчно. В следващия момент трябва да си готов да направиш следващата стъпка, да подкрепиш още една стъпка, за да могат да напредват децата\", обясни Стойчева.Важен е и стимулът на учителите и подкрепата, която те срещат от ръководството. Участие в проекти по Еразъм+ и съвещания на професионалните учебни общности са част от начините за повишаване на мотивацията им.\"Смятам, че когато работата протича с желание, настроение и по достъпен начин, хората не мога да бъдат спрени от трудности. Затова не е толкова трудно с желание и методология един език да бъде научен, обясни Захари Вучев, преподавател е по японски и история на френски от 2009 година.Най-лесните и достъпни начини за учене едновременно на източен и западноевропейски език в рамките на един учебен час, според него, са чрез сравнение на културите и работа в екип. По този начин децата се забавляват, а това е начинът и да се запомнят и разберат повече неща, смята Вучев.Часовете в учебната програма понякога се оказват недостатъчни за езиковата подготовка на учениците. Това налага въвеждането на иновативни подходи. Интердисциплинарният и интерактивният подход предполагат работа поне на двама учители.\"Точно защото часовете не стигат, се опитваме да смесим различните предмети, за да има повече време, което да увеличи практиката за учениците и съответно да научат материала по-добре и по забавен начин. Необходимо е уроците да се структурират добре и да се комбинират между учителите.Учебниците по японски са специално издадени в Япония за чужденци, но с тях работата приключва в 9 и 10 клас. След това преподавателите използват материали от разнообразни източници, които да развият лексиката и уменията на учениците в различните сфери.Има не малко ученици, които продължават да учат японистика в България или заминават да учат в Япония. \"За мое огромно щастие успяваме да запазим интереса поне в част от тях\", каза Вучев.Ролята на съвременния учител е леко раздвоена, коментира още преподавателят - от една страна да преподаде материала, а от друга страна да научи и да покаже на учениците, че знанията си остават за тях. \"Освен да учим, трябва да сме хора, толерантни и да работим заедно с другите, а не просто да казваме \"така трябва\". Ако учениците стигнат сами до истината, е по-полезно за тях, според Вучев.От осем или девет години задълбочено се прилага и методът на проектнобазираното обучение. Проведени са обучения на учители, заместник-директори, а след това на целия училищен екип. Работата е започнала с постепенно въвеждане на обучението.Този модел е най-модерният начин на преподаване в момента в цяла Европа и Азия, коментира директорът. На практика тя вижда как функционира моделът в Южна Корея. Най-важното нещо е той да бъде адаптиран към самото училище, обясни Стойчева.Столичната гимназия е отличена с ценна награда на министъра на външните работи на Япония за задълбочено изучаване на японски език и японска култура. \"Това е високо признание, висока награда на чужда държава\", изрази благодарност директорът и допълни, че имат силна подкрепа от страна на японското правителство и японското посолство у нас особено в областта на културата. Учениците традиционно печелят награди, с които заминават за страната на изгряващото слънце, за да изучават езика и културата.Директорът посочи, че в момента основният проблем е добрата дисциплина на децата. Въпреки това училищният звънец в 18 СОУ от 15 години е замлъкнал и няма закъснели за учебните часове.", "date": "2018.12.23", "title": "Химия на китайски - трудно ли е?"}
{"url": "https://news.bg/society/bufernite-parkingi-na-metroto-ostavat-bezplatni-i-dnes.html", "text": "Буферните паркинги на метрото остават безплатни и днес, съобщават от Столична община.Всички, които оставят колите си и използват градския транспорт ще могат да се възползват от паркингите до изчерпване на капацитета им.Въведената вчера мярка се удължава заради регистрираните завишени нива на фини прахови частици. Според прогнозата на 23 декември се очаква вятър, леко повишение на температурите и са възможни краткотрайни валежи.Според НИМХ краткотрайни валежи от сняг в София се очакват на 24 декември.Екипи на Столичен инспекторат продължават проверките за нерегламентирано горене на отпадъци в кварталите.Патрули на КАТ ще проверяват автомобили с мобилни газ-анализатори, които отчитат нивата на отработените газове.От Столична община призовават гражданите, които имат възможност, да не използват личните си автомобили днес, а тези, които се отопляват на твърдо гориво, при възможност, да използват алтернативно отопление.", "date": "2018.12.23", "title": "Буферните паркинги на метрото остават безплатни и днес"}
{"url": "https://news.bg/news-voice/kuchetata-si-layat-mrasniyat-vazduh-se-stele.html", "text": "От април до средата на октомври в София не е имало нито един ден с превишение на нормите на фини прахови частици. Това показват измерванията, направени от Изпълнителна агенция \"Околна среда\". Каква обаче се оказва действителността, когато настъпят студените зимни вечери и какво се случва с мерките, които предприемаме за ограничаване нивата на замърсяване на въздуха?В квартали в София замърсяването на въздуха стигна до 4-5 пъти над допустимите стойности. На места в Перник беше отчетено 3 пъти по-голямо замърсяване, а в Русе - до 1.5-2 пъти над допустимите нива. Видин - десет. Замърсяване е отчетено още в Шумен, Сливен, Варна, Ловеч, Горна Оряховица, Благоевград, Смолян, Кърджали и редица други градове в страната. Едва ли някой се съмнява във вредата от вдишаните ФПЧ!Всяка година Столична община уж предприема спешни мерки, за да ограничи замърсяването на въздуха с фини прахови частици и да не бъде замърсена \"чистотата\" на атмосферния въздух.Безветрието и задържането на студения въздух ниско над земята са причина да дишаме отрова. Безсилието на общината за справяне с проблема и обещанията на законотворците, могат да бъдат свързани с цитата от популярната българска комедия \"Кит\" - \"Цаца, ама риба! Риба, ама цаца!\"Та така и ние - фини прахови частици или въздух, въздух или фини прахови частици... \"Дела трябват, не думи\", е казал Апостолът на свободата.Пиковете на завишените стойности през студените зимни дни се дължат основно на отоплението на нискокачествени въглища, сурови дърва и отпадъчни материали.Плащаме ли си и твърде високата цена, дишайки \"въздух\" с 200 микрограма ФПЧ? Отговорът го знаем всички, но най-добре могат да го \"издишат\" хората със сърдено-съдови и хронични заболявания.Една от мерките, които имат за цел да ограничат замърсяването на въздуха беше и поредната акция на КАТ за проверка на автомобилите. От полицията са категорични, че ако замърсяването на въздуха от по-стар автомобил излезе над нормата, то глобите щели да бъдат сериозни. Но това не е новина, нито заплаха за повечето шофьори. Болшинството сигурно биха предпочели да помислят за чистия въздух като си купят чисто нов автомобил, но... колко могат да си го позволят? Поставянето на катализатори на колите би било добро, но частично решение за справяне с ФПЧ. Най-добре би било, ако \"Инерком\" и Гинка Върбакова купят по един електрически автомобил на хората, тъй като стана ясно, че могат да си позволят да участват в сделката за придобиване на електроразпределителното дружество.Какво обаче би се случило със сметките ни за тока? Или проблемът с фините прахови частици може да остане неразрешен, пък когато спечелим шестица от тотото, тогава може би трябва да мислим как да подобрим въздуха, който дишаме?Надали уязвимите социални групи в обществото биха спрели да се отопляват с нискокачествени въглища, сурови дърва, горене на дрехи, гуми и всякакъв вид боклук. Едва ли скоро това ще спре? Нито \"зеленият билет\", който Столична община въведе, за да ограничи нивата на фините прахови частици, нито безплатните буферни паркинги, нито обещанията, че се предприемат спешни мерки могат да дадат положителен резултат, ако не си помогнем взаимно.Ключът за разрешаването на проблема със замърсяването на атмосферния въздух не трябва да се търси само в държавните институции, а и в самите нас като общество, което трябва да спомогне за подобряване на въздуха, който дишаме. \"Да съдиш себе си е много по-трудно, отколкото да съдиш другите. Осъдиш ли себе си значи си мъдрец\", е казал Антоан дьо Сент-Екзюпери. И така до следващата зима... кучетата си лаят, керванът на мръсният въздух си върви.", "date": "2018.12.23", "title": "Кучетата си лаят, мръсният въздух се стеле"}
{"url": "https://news.bg/politics/polititsite-nyamat-ambitsiya-da-se-spravyat-s-mrasniya-vazduh-uveren-prirodozashtitnik.html", "text": "Предложените законодателни мерки от политиците не водят до решаване на проблема с мръсния въздух, алармира Георги Стефанов от Политики и зелена икономика (WWF) пред Нова телевизия.По думите му политиците не проявяват амбиция и затова не могат да решат проблема с фините прахови частици.Стефанов отчете, че западните части на столицата са доста по-чисти в сравнение с преди. \"По Коледа ще се радваме на едно топло, хубаво и чисто време\", отбеляза той.Природозащитникът се надява да се остойностят предложените законодателни мерки и с това да се определи колко процента се решава проблемът с мръсния въздух.Припомняме, че заради мръсния въздух от вчера . Въведената мярка се удължава и днес заради регистрираните завишени нива на фини прахови частици. От Столична община призовават гражданите да оставят колите си и да използват градския транспорт.  ", "date": "2018.12.23", "title": "Политиците нямат амбиция да се справят с мръсния въздух, уверен природозащитник "}
{"url": "https://news.bg/crime/bilyana-petrova-tvardo-ne-e-imalo-podkup.html", "text": "\"Твърдо не е имало подкуп и не е ставало дума да се вземат пари за лична облага.\" Това заяви пред bTV отстраненият бивш заместник-кмет на столичния район \"Младост\" Биляна Петрова.Петрова обясни, че има различни хипотези как се е озовала паричната сума в колата, но на този предпочита още да не ги коментира.Вчера тя беше  Двете са подсъдими за получаване на подкуп от 70 000 евро, заедно с посредника в схемата Петко Дюлгеров.Тя сподели и част от заплахите към нея: \"Ако не кажеш определено нещо, си труп\". Петрова обясни, че това е само една от заплахите, които е получавала.Бившият зам.-кмет изтъкна още, че се страхува за заплахите, които са отправени към адвокатите. По думите ѝ е имало разлепени некролози на адвокат Савова в столицата.Петрова се обърна и към главния прокурор с думите: \"Господин главен прокурор, вие разследвате ли всички заплахи и престъпления или просто избирате какво да разследвате\"?Припомняме, на 19 декември състав на Специализирания наказателен съд със съдия Иво Хинов Идеята беше да се приложи новата система с електронна гривна, но се оказа, че системата все още не е внедрена. Въпреки това мярката бе изпълнена. Петрова се надява, че ще започне едно по-човешко отношение към арестантите.Тя иска да знае защо строителният предприемач Алексаднър Ваклин говори пред медиите едно, а в съдебна зала съвсем друго.Бившата зам.-кметица заяви, че коледно-новогодишните празници ще ги прекара със семейството си и ще готви защитата си.", "date": "2018.12.23", "title": "Биляна Петрова: Твърдо не е имало подкуп"}
{"url": "https://news.bg/regions/opesachiha-patya-v-rayona-na-katastrofata-kray-pazardzhik.html", "text": "Надлезът на село Звъничево вече е опесъчен, съобщи bTV. Според местните хора толкова пясък никога не е хвърлян на пътя.Надлезът обаче тъне и в мрак. Според един от жителите на селото преди години са откраднати кабелите за осветлението и нови не са сложени.По информация на Нова телевизия фирмата, която е наета да поддържа настилката на надлеза е \"Пътища-Пловдив\", но нейн подизпълнтел се оказва пазарджишкото дружество\"Еко Хидро\". От фирмата подизпълнител отричат да имат вина за катастрофата.Припомняме, че вчера, 22 декември,  между селата Звъничево и Братаница.Директорът на \"Пътно управление\" Пазарджик Мая Шимбова заяви пред Нова телевизия, че настилката е била суха. Гъстата мъгла обаче е образувала кондензирана водна пара върху надлеза, което би могло да допринесе за заледяване.\"Дали е имало заледявания, ще кажат разследващите органи. През последните десет дни снеговалежи и валежи от дъжд не е имало в района\", обясни Шимбова.Тя допълни, че по време на инцидента фирмата е опесъчавала други райони.Шимбова е категорична, че ако се докаже, че фирмата е виновна за инцидента, то тя ще бъде санкционирана.АПИ апелира шофьорите да карат с повишено внимание и със скорост, съобразена с метеорологичната обстановка.Днес се очакват по-високи температури, но ще има валежи, които също предпоставка за катастрофи.", "date": "2018.12.23", "title": "Опесъчиха пътя в района на катастрофата край Пазарджик"}
{"url": "https://news.bg/politics/ek-predupredi-rumaniya-za-tavana-na-tsenata-na-prirodniya-gaz.html", "text": "Европейската комисия предупреди Румъния заради одобреното извънредно постановление, предвиждащо поставяне на таван на цената на природния газ, информира БНР.Според Комисията това може да застраши инвестициите и да забави офшорния добив на газ от Черно море.Те посочват, че Румъния има потенциал да играе важна роля в развитието на европейския пазар на природния газ, но е важно страната да развие необходимата инфраструктура и да приложи адекватна законодателна рамка. В петък, румънското правителство одобри извънредно постановление, което включва редица икономически мерки. Сред тях са допълнително облагане на банките, енергийните и телекомуникационните компании, таван на цените на природния газ до 2022 г. и други.Мерките целят да задържат бюджетния дефицит в рамките на определения от ЕС лимит от 3 процента от БВП, но според опонентите ще доведат до поскъпване на живота на румънците. ", "date": "2018.12.23", "title": "ЕК предупреди Румъния за тавана на цената на природния газ "}
{"url": "https://news.bg/regions/otpada-abonamentnata-taksa-v-detskite-gradini-v-svishtov.html", "text": "Отпада абонаментната такса в детските градини в Свищов, съобщават от общината.Целта е да се осигури равен достъп до качествено предучилищно образование на всички деца. Промяната ще важи от 1 януари 2019 г.До сега родителите са плащали 10 лв. абонаментна такса за постоянни разходи на децата си в детските градини и 2 лв. за храната.След Нова година ще заплащат само разходите за храна.Според кмета на града по този начин ще се стимулират и семействата с по-ниски доходи да ползват услугите на детските градини.По думите му това е най-сигурният начин децата да бъдат обхванати в училище, като преди това са посещавали предучилищни групи.", "date": "2018.12.23", "title": "Отпада абонаментната такса в детските градини в Свищов"}
{"url": "https://news.bg/world/nay-drevnata-profesiya-e-biznes-a-ne-gryah-svetovnite-megabogatashi-zagubiha-za-godina-usd511-mlrd.html", "text": "Българките зачеват най-много от Коледа до БабинденОт Коледа до Бабинден - 8 януари, е периодът в годината, когато се зачеват най-много деца у нас.Това се вижда от разбивка на населението според рождените дни, която Националният статистически институт осигури на \"24 часа\". Тя сочи, че между 20 септември и 10 октомври у нас се раждат с 20% повече бебета - това са децата, заченати по коледните и новогодишните празници.Най-древната професия е бизнес, а не гряхНарекли са проституцията \"най-древната професия\". Лично аз възразявам смятайки, че най-древната професия е тази на крадеца, но никой не оспорва факта, че предлагането на еротични услуги срещу заплащане се губи в дълбините на вековете.В древна Месопотамия (днешен Среден Изток) храмовете на богинята Ищар са били огромни публични домове, експлоатирани от поповете на онази епоха. Същото е било и в древна Гърция, където всеки храм на Афродита е подслонявал стотици момичета. Сводниците, които ги \"контролирали\", били наричани \"полови овчари\" (които вместо овце са имали стада от проститутки). В Римския Помпей, (който може да бъде сравнен с о. Миконос на онази епоха), пепелта на Везувий е покрила и запазила незасегнати до днес публични домове, от които настръхваш.Световните мегабогаташи загубиха за година $511 млрд. Най-богатите хора на планетата загубиха през отиващата си 2018-та 511 млрд. долара, съобщава Bloomberg.С около 4,7 трлн. долара е намалял съвкупният капитал на предприемачите влизащи в топ 500 от списъка на Bloomberg Billionaires Index.С най-голямо състояние от 115 млрд. долара е собственикът на Amazon Джеф Безос, но през последните почти 12 месеца то е намаляло с 53 милиарда, спрямо миналогодишната сума от 115 млрд. долара.", "date": "2018.12.23", "title": "Най-древната професия е бизнес, а не грях, Световните мегабогаташи загубиха за година $511 млрд."}
{"url": "https://news.bg/disasters/tsunami-udari-indoneziya.html", "text": "Над 220 души са загинали, а ранените са над 840, след като цунами удари Индонезия, предаде АП.Трагедията се е разиграла на плажовете около Зондския пролив.Цунамито е предизвикано от изригване на вулкан в планината Анак - Кракатау.Властите предупреждават, че броят на жертвите и ранените ще расте.Засегната е и западната част на остров Ява. Трима души се издирват, нанесени са материални щети на десетки сгради.По информация на \"Ройтерс\" загиналите вече са 168 човека. Според индонезийските власти бедствието може да е предизвикано от необичаен прилив, дължащ се на новолуние и подводни свлачища след изригването на намиращия се там вулкан Анак Кракатау.Индонезия е разположена на така наречения Тихоокеански \"Огнен пръстен\" - регион с чести земетресения и изригвания на вулкани.Поредното природно бедствие връхлетя островната държава през септември, когато , след като земетресение и последвало цунами, удариха град Палу на остров Сулавеси, разположен източно от Борнео. В последствие броят на жертвите .", "date": "2018.12.23", "title": "Цунами удари Индонезия"}
{"url": "https://news.bg/int-economics/beliyat-dom-nyamal-planove-za-uvolnenieto-na-fed.html", "text": "Планове за уволнение на председателя на Федералната резервна система (ФЕД) Джером Пауъл, американската администрация не разполага. Това съобщи в събота говорителката на Белия дом Сара Сандърс, цитирана от CNBC.Така Сандерс коментира информацията на \"Блумбърг\", че американският президент Доналд Тръмп обмисля възможността за оставката на ФЕД поради недоволство от решението на регулатора да повиши основния лихвен процент за четвърти път тази година.Ефектът от тази политика се оценява за 4,1 трилиона долара. Според агенцията редица съветници на Тръмп го предупредиха, че оставката на Пауъл ще бъде \"катастрофална стъпка\".В сряда Федералният резерв повиши референтната си лихва с 25 базисни пункта до 2.25-2.5%.", "date": "2018.12.23", "title": "Белият дом нямал планове за уволнението на ФЕД"}
{"url": "https://news.bg/int-politics/v-kuba-vse-pak-shte-ima-chastna-sobstvenost.html", "text": "В Куба все пак ще има частна собственост.Това е гарантирано в конституцията на страната. Тя беше приета от парламента в Хавана.В новата конституция Куба остава централно планирана икономика, управлявана от Комунистическата партия.Документът трябва да бъде одобрен от референдум, който е насрочен за 24 февруари догодина.Действащата конституция на Куба е приета през 1976 г. и изменяна през 1992 г. и 2002 година. С реформата от 1992 г. Куба е обявена за светска, а не за атеистична държава.", "date": "2018.12.23", "title": "В Куба все пак ще има частна собственост"}
{"url": "https://news.bg/society/nyama-postradali-balgari-ot-tsunamito-v-indoneziya.html", "text": "По информация на посолството на Република България в Джакарта няма данни за пострадали български граждани в резултат на цунамито в Зондския пролив между островите Ява и Суматра.Припомняме, че по-рано тази нощ стана ясно, че  Първоначално обявеният брой на загиналите бе 46, след което той продължи да нараства.До момента най-малко 168 души са загинали, 745 са ранени, а 30 се издирват.Бедствието, вероятно причинено от вулканична дейност на Анак Кракатау, е нанесло щети на девет хотела и 480 къщи в района.Посолството ни в Джакарта следи обстановката и е на разположение за информация, координация и съдействие, ако е необходимо, на денонощния телефон +62 812 9600 0691.От министерството обясняват, че пътуващите в чужбина български граждани могат по желание да се регистрират в системата на МВнР \"Пътувам за...\". Така в случай на нужда ще получават предупреждения и контакти на най-близката българска консулска служба, която ще бъде известена за присъствието им в съответната държава.Поредното природно бедствие връхлетя островната държава през септември, когато , след като земетресение и последвало цунами, удариха град Палу на остров Сулавеси, разположен източно от Борнео. В последствие броят на жертвите .", "date": "2018.12.23", "title": "Няма пострадали българи от цунамито в Индонезия"}
{"url": "https://news.bg/politics/stanishev-se-nadyava-da-bade-preizbran-za-evrodeputat.html", "text": "\"За мен е важно да работя в следващия Европарламент.\" Това заяви пред БНТ лидерът на Партията на европейските социалисти Сергей Станишев, който беше преизбран на поста в началото на месеца.Той обясни, че с избирането му за евродепутат ще се осигури координация между партията на ПЕС и групата ѝ в ЕП.Станишев прогнозира, че на предстоящите евроизбори \"крайните антиевропейски националисти\" ще отбележат ръст, но ще останат в периферията на Европарламента и европейските институции.По отношение на демографската криза той подчерта, че в нея се включва не само подкрепата на майчинството, но и образованието, реализацията на пазара на труда и подкрепа на младите хора.Според лидерът на ПЕС нашият интерес е да бъдем в ЕС и да се научим да отстояваме интересите си. По думите му хаосът около напускането на Великобритания от ЕС е най-добрата застраховка, че и други страни няма да я последват.Станишев отбеляза, че и в България подкрепата към ЕС спада, защото политиците прехвърлят проблемите си към него.Според него една от основните заплахи пред Европа е разрушителният национализъм, който лъже, че може да предпази народа си с изолация и огради.Другата заплаха по думите му е \"статуквото на Европейската народна партия\", която твърди, че всичко е наред.Станишев е категоричен, че има събран много гняв, а жълтите жилетки не са само френско явление. Според него протестите в България и другите страни показват, че има остро чувство на несправедливост. Лидерът на ПЕС коментира и темата с \"Истанбулска конвенция\" като обясни, че отношението към нея е щяло да бъде различно, ако големите партии в България, не са се били поддали на пропаганда.\"Въпросът с Истанбулската конвенция е решен от Конституционния съд\", допълни Станишев.", "date": "2018.12.23", "title": "Станишев се надява да бъде преизбран за евродепутат"}
{"url": "https://news.bg/crime/mazh-ubi-s-bradva-82-godishen-vav-vrachansko.html", "text": "Мъж уби с брадва възрастен мъж във Врачанско и после се предаде в полицията, съобщи bTV.Инцидентът е станал в белослатинското село Враняк.Престъплението е извършено пред очите на съпругата на 82-годишния Димитър Маринов.Жената е в шок и в болница. По думите й извършителят директно влязъл и започнал да нанася удари на мъжа й.Убиецът Николай е съсед на жертвата. Лежал в затвора за кражба на 1000 лв. от дома на Димитър.Според внука на жертвата са го пуснали за коледните празници, напил се е и решил да отмъсти.Мъжът си тръгнал едва когато жената му дала 1600 лева. С част от тях си купил цигари и дрехи и се предал - като преди това я бил и й счупил телефона. Жената е инвалид и едва успяла да излезе на двора и да повика помощ.Това е третото посегателство на престъпника над беззащитни старци.По думите на кметът Жени Узунова първото престъпление на мъжа е над възрастен мъж, който заплашил с нож и му взел 200 лв.", "date": "2018.12.23", "title": "Мъж уби с брадва 82-годишен във Врачанско"}
{"url": "https://news.bg/society/otkrivat-blizo-1500-novi-mesta-v-detski-gradini-v-stolitsata-dogodina.html", "text": "\"Догодина ще бъдат открити между 1100 и 1500 нови места в детските градини в столицата.\" Това заяви заместник-кметът по културата Петър Чобанов в онлайн предаване по темата за недостигът на места в детските градини в София. По думите му никога в историята на София не са се строили толкова много детски градини, като през последните години.\"За последните 10 години са изградени близо 100 обекта, а през 2019 ще се работи по нови 15\", подчерта той.Чобанов сподели също, че се ремонтират баните в Овча Купел и Банкя, като цялостният ремонт се очаква да приключи през 2020 г.Той посочи, че 6 млн. лв. са осигурени за ремонта на сградата в Банкя, а за този в Овча Купел над 3 млн.лв. европейски средства.По думите му се предвижда банята в Овча купел да се превърне в научно-образователен център. Чобанов подчерта, че се работи и по възстановяването на банята в \"Горна баня\". Той е категоричен, че сградата трябва да запази своето предназначение на баня, каквото е и настояването на жителите на квартала.Според него основният проблем там е недостатъчният дебит и концесията, която е сключена през деветдесетте години с бутилираща компания.Относно темата за съдбата на северното крило на Централната минерална баня в столицата, заместник-кметът отбеляза, че още в древен Рим термите не са били само място за хигиена, а също и за култура. Така Чобанов аргументира намерението на общината северното крило на сградата да бъде превърнато в музей.", "date": "2018.12.23", "title": "Откриват близо 1500 нови места в детски градини в столицата догодина"}
{"url": "https://news.bg/int-politics/5-rayona-ot-kadeto-mozhe-da-zapochne-tretata-svetovna-voyna.html", "text": "Светът успява да избегне голяма война вече близо 75 години след края на Втората световна война през 1945 г., дори след като САЩ и СССР бяха съвсем близо в няколко случая по време на Студената война. През първите две десетилетия след падането на Берлинската стена голямата войната изглеждаше почти невъзможна, но днес, след издигането на Китай и отхвърлянето на Русия естественото спокойствие очевидно завърши и големият конфликт отново се връща в менюто, коментира д-р Робърт Фарли за The National Interest.Ето и неговите прогнози, кои са най-опасните точки през 2019 г.:Южнокитайско мореЮжнокитайско море се превръща в част от все по-големия търговски сблъсък между САЩ и Китай. Засега този конфликт се развива с обмен на разгорещена реторика, мита/тарифи и различни други търговски санкции. Съединените щати и Канада наскоро ескалираха конфликта, като арестуваха ръководител на китайската технологична фирма Huawei, което доведе до противодействие на Китай срещу канадски граждани и американски фирми.В момента Съединените щати и Китай не са обвързали напълно търговската война и продължаващите спорове в Южнокитайско море. Въпреки това, тъй като отношенията между двете страни се влошават, едната или другата страна може да реши да ескалира ситуацията отвъд долара-парите, думите и юридическите документи. В действителност, ако Китай и Съединените щати стигнат до заключението, че търговските им отношения (които осигуряват основата на глобалния икономически растеж през последните две десетилетия), са изложени на значителен риск и по същия начин стигнат до заключението, че бъдещ конфликт е неизбежен, тогава всеки един от тях може \"да хвърли ръкавицата\" в Южнокитайско море.УкрайнаСветът си спомни за Украйна, след инцидента в Азовско море със стрелба между кораби, завършил със задържане на украински кораби. Независимо дали е подбудено от Русия или Украйна (и двете правителства изглежда имат своята роля в случая), задържането възобнови напрежението към криза, която леко се бе стопила в последните няколко години. Декларацията за военно положение от украинското правителство предполага възможност за размирици в Украйна.Разбира се, Русия изглежда няма интерес да наруши статуквото преди изборите в Украйна, докато украинското правителство продължава да няма капацитет да променя фактите на място. Предстоящите избори вероятно няма да променят основното уравнение, но биха могли да въведат несигурност. Предвид продължаващото напрежение между Русия и Съединените щати, дори и малка промяна може да застраши неравнопоставеното равновесие от последните няколко години, като потенциално може да хвърли Източна Европа в хаос.Персийски заливВечната политическа и военна криза в Близкия изток се превърна в една неспокойна досада. Икономическият натиск върху Иран продължава да нараства, тъй като САЩ предприемат все по-агресивни стъпки за ограничаване на търговията. Саудитската война срещу Йемен не показва никакви признаци за отслабване и докато сирийската гражданска война леко стихва и бавно изгаря, то Съединените щати, както и Русия остават отдадени на своите партньори и заместници.Но като всяко бавно горене, конфликтът може да се възобнови. Политическите сътресения в Иран биха могли да дестабилизират региона, или да тласнат Иран в агресивно поведение или да направят Ислямската република примамлива цел за враговете й. Напрежението между кюрди, турци, сирийци и иракчани може да прерасне в открит конфликт по всяко време. И накрая, но не на последно място, лидерът на Саудитска Арабия отново и отново демонстрира склонност към приемане на риска, дори когато се прокрадва шепот за стабилността на кралството, който става все по-силен. Като се има предвид стратегическото значение на региона, всяка нестабилност може да доведе до конфликт между САЩ, Русия или дори Китай.Корейски полуостровНесъмнено е вярно, че напрежението на Корейския полуостров е намаляло значително през последната година, тъй като Ким Чен-ун показва известна степен на търпение по отношение на ядрените и балистичните ракети, а президентът Тръмп намали реториката си за противопоставяне на Северна Корея. И наистина, перспективите за траен мир със сигурност са по-ярки сега, отколкото по всяко време от средата на 90-те години на миналия век.И все пак остават сериозни капани. Президентът е заложил престижа си на споразумението със Северна Корея, но Северна Корея не е спряла и дори не забавя производството на ядрени оръжия и балистични ракети. Съветниците на Тръмп са наясно и са недоволни от това основно противоречие. Ако Тръмп се нахвърли на Ким, ако елементи в администрацията се опитат да развалят всяко споразумение, или ако Ким се нахвърли на Тръмп, ситуацията между Вашингтон и Пхенян може да се влоши доста бързо. Освен това нито Китай, нито Япония са изцяло доволни с помирението между Южна Корея и напълно ядрената Северна Корея, въпреки че причините за скептицизма им са доста различни. Като цяло ситуацията в Корея остава много по-опасна от най-оптимистичните оценки.НепредвидимостКакто полковник от военния колеж на американската армия ясно изрази проблема: \"Съединените щати погрешно са предвидили всеки конфликт още от края на Корейската война. Защо да очакваме, че Третата световна война ще бъде различна?\" Големите сили са склонни да посвещават дипломатически, военни и политически ресурси в онова, което те самите считат за най-сериозни конфликти в техните собствени кошници. По-малко критичните конфликти не получават толкова голямо внимание, което означава, че понякога те могат да прераснат в сериозни конфронтации, преди някой да забележи какво става. Разрушителният конфликт може да възникне в балтийските страни, в Азербайджан, в Кашмир или дори във Венецуела, но САЩ, Китай и Русия нямат чак толкова фокус. Ако започне Трета световна война, то тя може да дойде от някоя напълно неочаквана посока.Заключителни мислиДали светът днес е по-опасен, отколкото преди година? Може би не, въпреки че разпадането на отношенията между Китай и Съединените щати предвещават лошо бъдеще. Точките на възпламеняване могат да се променят с времето, но фундаменталните основи на конфликт - разпадането на военната хегемония на САЩ и на глобалния международен ред, който го придружава - означава, че близкото бъдеще вероятно ще стане по-опасно от близкото минало.", "date": "2018.12.23", "title": "5 района, от където може да започне Третата световна война"}
{"url": "https://news.bg/society/flashmob-v-podkrepa-na-plenenite-moryatsi-sabra-balgari-i-ukraintsi-v-sofiya.html", "text": "Българи и украинци днес окачиха хартиени корабчета в цветовете на украинския флаг върху руската елха в столицата - в знак на протест срещу пленяването на 24-мата украински моряци, задържани на 25 ноември в Керченския пролив от руските гранични сили. Флашмобът \"Свобода за украинските моряци\" беше организиран в социалните мрежи, по примера на подобен протест в Беларус, който се състоя пред руското посолство в Минск, съобщават организаторите на събитието.Протестиращите се събраха в 15:00 ч. при храма \"Св. Неделя\", където е поставена елхата, дарена от руското посолство. Те носеха плакати в подкрепа на моряците, както и флаговете на България и Украйна. Българско флагче беше поставено на елхата, заедно с хартиените корабчета, върху които бяха изписани имената на моряците. Припомняме, сред тях е и българинът Владимир Варимез.Скоро обаче на мястото пристигнаха трима въоръжени полицаи с бронежилетки и започнаха да махат всичко, поставено от протестиращите, което предизивика реакции на възмущение както сред участниците във флашмоба, така и в социалната мрежа.\"Българската полиция геройски успя да се пребори с хартиените корабчета и лодки\", \"Нима някой е направил нещо на елхата. Просто беше доукрасена, нали е наша вече.\", \" Битката на българската полиция за защита на съвеЦката хибридна елха от хартиените корабчета и лодки\", \"Все още живеем в Република България, а не в задунайска република. Наясно ли са с това пазителите на реда!\", \"Чудният дар от Москва заслужава охрана? Защо ли ? Нима не се радва на всеобща любов? Знам, че изпълнявате заповеди, но е позор!!!\" - гласят част от коментарите.Реакция на възмущение предизвика и фактът, че украсената в съветски стил елха е поставена именно при храма \"Св. Неделя\", където през 1925 г. подкрепяната от Съветския съюз Българска комунистическа партия организира най-кървавия атентат в българската история. Част от украсата е голяма червена петолъчка - точно като популярния комунистически символ, макар че у нас комунистическата символика официално е забранена. съобщи във Фейсбук Олена Коцева - председател на сдружението \"Мати Украина\". Чрез социалната мрежа тя предаде и лични благодарности към участниците в днешния флашмоб от Евгения Ейдер, майка на 19-годишен моряк - един от 24-мата пленени в Керченския пролив.Припомняме, Европейският съд по правата на човека задължи Русия да предостави информация за местонахождението и състоянието на пленените моряци, да осигури лечение на ранените. Наред с това съдът постанови Русия да върне всички военни от трите кораба в Украйна.За връщането на моряците в родината им призоваха .Такива апели бяха отправени също от и редица Същата позиция беше изразена от българската държава в лицето на  и ", "date": "2018.12.23", "title": "Флашмоб в подкрепа на пленените моряци събра българи и украинци в София"}
{"url": "https://news.bg/bulgaria/36-iyat-kontingent-ot-misiyata-v-afganistan-se-zavarna-u-nas.html", "text": "На родна земя се завърна 36-ият контингент от Въоръжените сили на Република България, който взе участие в мисията на НАТО в Афганистан \"Решителна подкрепа\", съобщиха от Министерството на отбраната.Самолетът с военнослужещите кацна на летище София малко след 20.00 ч тази вечер.Тридесет и шестият български военен контингент включва национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада \"Специални сили\".По време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия.Национален командир на контингента е полковник Веселин Василев от Съвместното командване на силите.", "date": "2018.12.23", "title": "36-ият контингент от мисията в Афганистан се завърна у нас"}
{"url": "https://news.bg/disasters/nameriha-tyaloto-na-devetiya-zaginal-v-ruskata-mina-solikamsk.html", "text": "Намерено е тялото на деветия загинал при тежкия инцидент в руската мина \"Соликамск-3\", предаде Би Би Си.Припомняме, сутринта на 22 декември в галерия, където са се извършвали строителни работи, избухна пожар. Деветима строители бяха блокирани на дълбочина от 364 метра.В момента, в който се е появило първоначалното задимяване, на мястото са работели 17 души. Осем от тях са успели да излязат през съседни технологични изходи.Работата на издирвателните екипи беше затруднено поради дима и високата температура. Тялото на деветия загинал е извадено на повърхността едва при осмия опит.Мината \"Соликамск-3\" се намира в Урал.", "date": "2018.12.23", "title": "Намериха тялото на деветия загинал в руската мина „Соликамск“"}
{"url": "https://news.bg/int-politics/oon-osadi-ruskata-yurisdiktsiya-v-krim.html", "text": "Генералната асамблея на ООН прие резолюция срещу нарушаването на човешките права в анексирания от Русия Кримски полуостров, предадоха информационните агенции.В документа се осъжда \"незаконното налагане от Русия на закони, юрисдикция и управление\" в Крим.Резолюцията, внесена от Украйна, беше подкрепена от 65 държави, 27 гласуваха против. Представителите на 70 страни гласуваха с \"въздържал се\".Сред държавите, гласували в подкрепа на документа са страните от ЕС, САЩ, Япония, Турция.Сред обявилите се срещу резолюцията са Русия, Беларус, Венецуела, Китай, Никарагуа, Сирия.През 2016 и 2017 г. Генералната асамблея на ООН прие аналогични документи за човешките права в Крим и Севастопол.На 17 декември 2018 година Генералната асамблея прие резолюция срещу милитаризирането на Крим, Черно и Азовско море, в която се посочва, че присъствието на руски военни в анексирания полуостров \"противоречи на националния суверенитет, политическата независимост и териториалната цялост на Украйна\". Наред с това се осъжда нарастващото военно присъствие на Русия в \"части от Черно и Азовско море, включително в Керченския пролив\", както и наложените от Москва \"ограничения за международното корабоплаване\" в региона.", "date": "2018.12.23", "title": "ООН осъди руската юрисдикция в Крим"}
