{"url": "https://news.bg/world/zarif-dovolen-ot-poseshtenieto-si-v-turtsiya.html", "text": "Задоволство от посещението си в Турция изрази иранският външен министър Мохамед Джавад Зариф. Той направи това в съобщение в профила си в \"Туитър\".Зариф проведе срещи с президента Реджеп Ердоган и турския си колега Мевлют Чавушоглу.От турска страна съобщиха, че са били обсъждани двустранните отношения и ситуацията в Сирия. Очаквано, засегнати са били и сакциите, които САЩ наложиха на Турция. Зариф подчерта, че за Иран страните в региона са приоритет и не се поддават на натиска на чужди сили. На иранския външен министър предстои посещение в Пакистан. ", "date": "2018.08.29", "title": "Зариф доволен от посещението си в Турция "}
{"url": "https://news.bg/crime/shofyorat-ot-intsidenta-kray-svoge-ostava-pod-domashen-arest.html", "text": "Окръжният съд в София уважи иска на прокуратурата и постанови мярка за неотклонение \"домашен арест\" спрямо шофьора Григор Григоров, който управляваше автобуса при . След краткото съвещание магистратите оцениха престъплението на Григоров като особено тежко и приеха показанията на свидетелите. Според съда има реална опасност водачът да се укрие, да извърши ново престъпление или да възпрепятства съдебния процес.Наложената му мярка е само в жилищното му пространство. Ако същият надвиши отреденото му пространство спрямо мярката дори с няколко крачки и напусна жилището си, това означава, че на следващото съдебно заседание съдът ще разгледа вземането на по-тежка мярка спрямо мъжа.След края на заседанието от прокуратурата коментираха пред журналисти, че са искали такава мярка за неотклонение, защото водачът има добри характеристики и не е извършвал престъпление досега.След заседанието адвокатът на Григоров заяви, че прави чест на прокуратурата, че е поискала по-лека мярка за неотклонение, защото би било грехота, ако му се наложи по-тежка такава. Адвокатът беше категоричен, че ще обжалва решението на съда.Защитникът на водача не се съгласи и с изследванията на тахографа и посочи, че има спирачен път и автотехници, които могат да потвърдят истинската скорост на движение към момента на инцидента. Адвокатът изтъка и че клиентът му има ТЕЛК със 50% намалена трудоспособност и допълни, че е събрал петиция, подписана от 200 души от Божурище за справедлив съдебен процес.Адвокатът не изключи като възможност това, че може да има и други виновни за инцидента, не само шофьорът, и запита държавата защо досега не е обърнала повече внимание на този толкова опасен участък.Мъжът беше откаран до съда от болницата в затвора. При влизането в съдебна зала Григоров куцаше и имаше лепенка на главата.Първоначално магистратите дадоха 20-минутна почивка, така че адвокатът на подсъдимия - Христо Ботев, да се запознае с материалите по делото на клиента си.По време на съдебното заседание прокуратурата изтъкна, че мярката за неотклонение \"домашен арест\" е адекватна за извършеното от него престъпление, защото са налице показания на свидетели, че той е извършил престъплението.Според свидетел автобусът е преминал в насрещната лента - лявата лента на движение. Вследствие на това е настъпила катастрофа между автобуса и няколко автомобила. След това водачът предприел рязка маневра надясно - към пропастта. Автобусът се е ударил в бордюра и е преминал през мантинелата.По думите на свидетеля към момента на инцидента е валял слаб дъжд.Престъплението, което е извършил водачът Григоров, се наказва с ефективна присъда \"лишаване от свобода\" за срок от 5 до 20 години според Наказателния кодекс.Според прокуратурата има реална опасност мъжът да се укрие или да извърши ново престъпление.Адвокатът на Григоров заяви, че иска по-лека мярка или да не се налага такава на клиента му, поради това, че престъплението е надградено с допълнителни нарушения на Закона за движение по пътищата и не е ясно точно кой член на закона е нарушил.Прокуратурата показва катастрофа със свидетелски показания, което не било допустимо, заяви адвокатът. Той настоява и да се направи скица на местопроизшествието.Според адвоката причината за катастрофата може да бъде и насрещнодвижещите се автомобили - в лявата лента на пътя.Подсъдимият не е с обществена опасност и извършеното от него престъпление не би могло да бъде определено като особено тежък случай. Няма опасност да се укрие или да извърши ново престъпление, добави адвокатът.Адвокатът помоли магистратите да не уважат иска на прокуратурата за взимането на мярка за неотклонение, което не се случи.Подсъдимият Григоров коментира през магистратите в своя защита, че съжалява за случилото се и помоли настоящият съдебен състав за по-лека мярка. ", "date": "2018.08.29", "title": "Шофьорът от инцидента край Своге остава под домашен арест"}
{"url": "https://news.bg/health/hora-s-uvrezhdaniya-vnesoha-nad-20-zhalbi-v-zdravnoto-ministerstvo.html", "text": "Хора с увреждания внесоха в деловодството на Министерството на здравеопазването .Хората настояват за отмяна на промените в наредбата за ТЕЛК.Според жалбоподателите правилата, които са в сила от месец, ощетяват социалните им добавки. Процентът работоспособност зависи вече най-много от основната диагноза.Според недоволните решението срещу измамите в ТЕЛК трябва да се търси с електронната здравноосигурителна карта.Очаква се скоро протестиращите да се обърнат и към съда.От министерството към обясняват, че ефектът от промените ще бъде видим след 6 месеца. Ако се наложи, ще се правят и нови промени.", "date": "2018.08.29", "title": "Хора с увреждания внесоха над 20 жалби в здравното министерство"}
{"url": "https://news.bg/society/osiguryavat-dopalnitelni-14-000-000-lv-za-izdavane-na-lichni-dokumenti.html", "text": "Правителството одобри допълнителни разходи по бюджета на Министерството на вътрешните работи за 2018 г. в размер до 14 000 000 лв.Средствата са за обезпечаване на дейности, свързани с издаването на лични документи.Разходите се осигуряват за сметка на предвидените средства по централния бюджет за настоящата година.", "date": "2018.08.29", "title": "Осигуряват допълнителни 14 000 000 лв. за издаване на лични документи"}
{"url": "https://news.bg/crime/osadiha-na-parva-instantsiya-balgarski-evrodeputat-za-kleveta.html", "text": "Софийски градски съд осъди Николай Бареков, да заплати на Юри Катанов 14 000 лв. обезщетение за неимуществени вреди от две изказвания на Бареков - на 20 януари 2017 г. пред телевизия \"Канал 3\" и на 15 февруари 2017 г. пред телевизия PIK TV, съдържащи клевети, с които са накърнени доброто име и репутация на Катанов.Производството е образувано по искова молба от Катанов, с която са предявени срещу Бареков искове за общо 60000 лв. Той твърди, че Бареков го е оклеветил пред двете медии и в платформата за видеообмен youtube.com, че е участвал в измама, свързана с немското дружество Кварцверке на стойност 5 милиона и че като дясна ръка на Иво Прокопиев е участвал в кражба на ДДС.Бяреков обяснява, че изявленията му не са коректно цитирани и са извадени от контекста, както и че не е твърдял пряко участие на ищеца в измамни схеми. Между страните не е спорно, че са излъчени изказвания, направени пред телевизиите \"Канал 3\" и \"PIK TV\".Спорно по делото е дали пред двете медии е направил описаните в исковата молба твърдения и с какво съдържание са тези твърдения.По делото са представени веществени доказателства - флаш памет, съдържаща файлове със запис на две телевизионни предавания, чието съдържание е изследвано и възпроизведено в приетата по делото съдебно-техническа експертиза. От заключението на съдебно-техническата експертиза се установява, че файловете съдържат записи на предавания, излъчени по телевизиите \"Канал 3\" и PIK TV.При възпроизвеждане на съдържанието на файла вещото лице констатира, че съдържа видеоизображение на Бареков, изричащ лично следното по \"Канал 3\": \"Николай Бареков: .При възпроизвеждане на съдържанието на файла вещото лице констатира, че съдържа видеоизображение на Бареков и водеща, изричащи лично следното пред PIK TV.: \"Водеща: .''Експертизата установява още, че в съдържащите се записи на телевизионните предавания не се установяват признаци от извършени манипулации или друго външно вмешателство.Съдът намира за позорящи изказванията на Бареков в две предавания, представляващи по същество твърдения, че Катанов е участник в организирана престъпна група, извършила измама и е участник е кражба на ДДС от държавата. По делото не са представени доказателства, че твърденията му са верни, ето защо съдът приема, че посочените по-горе изявления са клеветнически - невярна информация, злепоставяща честта, достойнството и доброто име на ищеца, накърняваща репутацията му в обществото и приписваща престъпления.Съдът приема, че справедливото обезщетение за претърпените от ищеца неимуществени вреди е в размер на по 7000 лв. за всяко предаване - или общо 14000 лв.Макар с Конституцията на Република България и Конвенцията за защита на правата на човека и основните свободи, да е прогласена свободата на словото, то има своите граници - не може да се използва за накърняване на правата и доброто име на другиго.Решението е постановено с участието на трети лица от страната на ищеца - , Елит Медия Българи\" и ПИК нюз ЕООД.Решението подлежи на обжалване пред Софийския апелативен съд в двуседмичен срок от съобщаването му чрез връчване на препис.", "date": "2018.08.29", "title": "Осъдиха на първа инстанция български евродепутат за клевета"}
{"url": "https://news.bg/society/zhiteli-na-svoge-protestirat-iskat-speshno-obezopasyavane-na-patya.html", "text": "Жителите на Своге излязоха на протест с искане държавата да вземе спешни мерки за ремонтирането и обезопасяването на пътния участък, където преди 5 дни при загинаха 17 души.Местните жители се събраха на изхода на Своге, който е на метри от критичния участък, където стана инцидента, информира БНР.Очаква се всеки момент жителите на Своге да блокират движението по пътя.Хората имат разрешението от властите да спрат движението в знак на протест за срок до 15 минути.Районът се охранява от полицията, така че да не се допусне ново произшествие.\"Това е едно от най-опасните места до София. Целият участък трябва да се направи, затова идвам от 11 км, за да се включа в протеста. Искаме да вземат мерки, да оправят пътя, да сложат мантинели. Крайно време е\", заяви един от протестиращите.Сред протестиращите има много млади хора, деца, допълват от общественото радио. Повечето от хората носят цветя, свещички, венци, които ще поставят на мястото, където загинаха пътниците от автобуса в тежката катастрофа в събота.Хората са категорични, че протестът им ще продължи до 6 септември.Всеки ден от 18.30 часа те ще се събират на това място, със същите искания. Надяват се институциите да ги чуят.Днес министърът на регионалното развитие и благоустройството Николай Нанков обеща, че ще започнат спешни ремонти на пътния участък.", "date": "2018.08.29", "title": "Жители на Своге протестират, искат спешно обезопасяване на пътя"}
{"url": "https://news.bg/int-politics/germaniya-nyama-direktna-pomosht-za-turtsiya-no-ima-i-drugi-vazmozhnosti.html", "text": "Германското правителство потвърди, че Берлин не е променила позицията си за предоставяне на възможна помощ на Турция и че няма да се разглеждат преки помощи, съобщиха медиите. Германия обаче добави, че се вземат предвид и други варианти.Коментарите идват след появата на доклад във вторник, в който се посочва, че Германия се стреми да предостави спешна финансова помощ на Турция, тъй като правителството в Берлин се притеснява, че кризата, пред която е изправена Анкара, би могла да доведе до дестабилизация на региона.Турция понастоящем е изправена пред валутна криза, след като САЩ въведоха санкции и бяха наложени по-високи мита за турската стомана и алуминий, за да окажат натиск върху страната да освободи американския пастор Андрю Брънсън, което кара турската лира да спадне до рекордно ниски нива.", "date": "2018.08.29", "title": "Германия: Няма директна помощ за Турция, но има и други възможности"}
{"url": "https://news.bg/int-politics/sauditska-arabiya-prizovava-za-novi-sanktsii-sreshtu-iran-1.html", "text": "Саудитска Арабия призова за допълнителни санкции срещу Иран, стана ясно на пресконференция в Москва след среща на руския външен министър Сергей Лавров и саудитския външен министър Адел бин Ахмед Ал Джубейр.Вчера енергийният съветник на Саудитска Арабия заяви, че ако Иран затвори пролива Ормуз, частично или напълно, Съветът за сигурност на ООН вероятно ще разреши военни действия.Междувременно иранските въоръжени сили обещаха да отговорят на всяко потенциално нарушение на международното право в пролива.", "date": "2018.08.29", "title": "Саудитска Арабия призовава за нови санкции срещу Иран "}
{"url": "https://news.bg/int-politics/rusiya-iska-voennite-formirovaniya-v-idlib-da-se-likvidirat.html", "text": "Руският външен министър Сергей Лавров описва екстремистите в Идлиб в Сирия като \"гноен абсцес\", който трябва да бъде ликвидиран, съобщава \"Ройтерс\".След , Лавров коментира, че бойците използват цивилни като човешки щит. Той допълва, че разминаване между Турция и Русия относно необходимостта да се прави разграничение между сирийската опозиция и терористите в провинция Идлиб.Правителството на Башар ал-Асад, подкрепено от Москва, заявява, че има за цел да си върне Идлиб, който се превърна в убежище за цивилни и бунтовници, разселени от други части на Сирия, както и джихадистки сили., а Лавров заяви, че Москва е в близък контакт с Турция за положението в Идлиб.\"Това е последният спор за терористи, които се опитват да спекулират за статута на региона като зона за премахване на ескалация, които се опитват да задържат цивилно население като заложник, като човешки щит и да заложат на волята на онези въоръжени групи, готови да се включат в диалог с правителството. Така че от всички гледни точки, този гноен абсцес трябва да бъде ликвидиран\", обясни Лавров.Лавров също коментира, че Русия е в контакт със Съединените щати за Идлиб и че тече комуникация между въоръжените им сили.", "date": "2018.08.29", "title": "Русия иска военните формирования в Идлиб да се ликвидират"}
{"url": "https://news.bg/society/uspeshno-operiraha-13-godishnoto-momche-postradalo-do-uasg.html", "text": "Приключи операцията на 13-годишното момче, което пострада по-рано днес в УАСГ, съобщиха от \"Пирогов\".Операцията е успешна, но детето остава под наблюдение в Детската реанимация на \"Пирогов\". Припомняме, че днес по-рано  сериозно при инцидент в близост до Университета по архитектура, строителство и геодезия (УАСГ) в София. По първоначална информация момчето се блъснало в стъклена врата, която разрязала ръката му. ", "date": "2018.08.29", "title": "Успешно оперираха 13-годишното момче, пострадало до УАСГ"}
{"url": "https://news.bg/regions/vik-ne-otchita-otkloneniya-v-zhaltata-voda-v-yambol.html", "text": "Въпреки оцветяването на питейната вода, от ВиК-дружеството са категорични, че няма отклонения от качествените показатели, съобщи БНР.Припомняме, че жителите на Ямбол алармираха за жълтеникав цвят на водата.\"Количествата манган, който променя цвета на водата, също са в допустимите норми\", увериха от дружеството.\"Тъмно-ръждивият цвят на водата, която потича след отстраняване на аварии, се дължи на големите количества манган по водопроводната мрежа\", заяви шефът на ВиК дружеството Стоян Радев.Радев подчерта, че водата, която ползват ямболци е с добро качество.\"Водопроводната мрежа на Ямбол е на повече от 40 години и по нея се губят над 70% от питейната вода\", допълниха от дружеството.", "date": "2018.08.29", "title": "ВиК не отчита отклонения в жълтата вода в Ямбол"}
{"url": "https://news.bg/regions/pozhar-na-tir-zatrudni-dvizhenieto-po-patya-ruse-byala.html", "text": "Пожар на ТИР затрудни вижението по пътя Русе-Бяла днес.При инцидента шофьорът е получил леки изгаряния по ръцете. Той е бил прегледан от екип на Спешна помощ.Сигналът за инцидента е подаден в 17.25 часа. Той е станал в района на Мойсев баир. Това съобщи регионалният говорител на ОДМВР Даниела Малчева, цититирана от \"24 часа\".Огънят е обхванал ремаркето на камиона, което било натоварено с велпапе. На място са били изпратени екипи на противопожарната служба и на полицията. Огнеборците вече са загасили пожара.Предстои камионът да бъде изтеглен, за да не пречи на движението. Движението в района се регулира и превозните средства се пропускат поетапно. ", "date": "2018.08.29", "title": "Пожар на ТИР затрудни движението по пътя Русе-Бяла "}
{"url": "https://news.bg/bulgaria/2-26-mln-evro-otpuska-ep-za-vazstanovyavaneto-na-burgas-sled-minalogodishnite-navodneniya.html", "text": "С 31 гласа \"за\" Комисията по бюджети на Европейския парламент одобри отпускането на 2,26 млн. евро за България по линия на Фонд \"Солидарност\". Средствата ще покрият разходи по възстановяване на инфраструктурата в област Бургас, пострадала от наводненията в края на 2017 година. Комисията подкрепи единодушно и внесеното от евродепутата от ГЕРБ/ЕНП Андрей Новаков искане за съкращаване срока за отпускане на средствата.Това съобщиха от пресцентъра на ГЕРБ. \", подчерта Андрей Новаков.Средствата покриват разходи по възстановяването на общинската инфраструктура, включително мостове, водоснабдяване и канализация, почистване на речни корита и възстановяване на здравна и социална инфраструктура.През 2015 г. Новаков бе автор и вносител на доклад за отпускането на 6,37 млн. евро от ЕС за възстановяването на щетите от февруарските наводнения в България. Предстои докладът да бъде гласуван в пленарна зала на ЕП на 11 септември.", "date": "2018.08.29", "title": "2,26 млн. евро отпуска ЕП за възстановяването на Бургас след миналогодишните наводнения "}
{"url": "https://news.bg/curious/nov-vid-kartitsa-otkriha-u-nas.html", "text": "Учени от Националния природонаучен музей - БАН, Природонаучния музей в Словения и Зоологическия институт \"Александър Кьонинг\" в Германия съобщават за нов вид бозайник, Той е описан в статия за сп. Bonn zoological Bulletin, предаде Наука БГ. Международен екип от учени с участието на д-р Недко Недялков съобщи, че в горите на Странджа планина живее къртицата .Към момента е установено, че новият вид се среща само в югоизточната част на Балканския полуостров като следва плътно очертанията на Странджа планина - у нас и в Турция. Почти нищо не се знае за биологията му, което ще бъде предмет на бъдещи проучвания.Досега се смяташе, че в България се срeщат два вида къртици - обикновена () и черноморска сляпа къртица (), като първият вид е широко разпространен и се среща из цялата страна, а вторият беше известен само от района на Странджа.Черноморската къртица е установена сравнително неотдавна за нашата страна (1991) и от биогеографска гледна точка изглежда логично това да е точно видът обитаващ планините около Черно море. Двата вида външно много си приличат и са трудно различими дори за специалист без апаратура. Черноморската къртица е малко по-дребна и клепачите при нея са сраснали, за разлика от европейската.Бозайниците на Европа се изучават повече от 300 г. и заедно с птиците се смятат за едни от най-добре проучените. Всяка година зоолозите откриват и описват нов вид бозайник, предимно дребни бозайници (насекомоядни и гризачи) от трудно достъпни и слабо проучени места в Южна Америка и югоизточна Азия. Изненадващо за всички се оказа, че все още има такива места дори в Европа.", "date": "2018.08.29", "title": "Нов вид къртица откриха у нас "}
{"url": "https://news.bg/energy/petkova-do-nachaloto-na-2019-g-e-realistichno-da-ima-izbran-investitor-za-belene.html", "text": "До началото на следващата 2019 година е реалистично да има избран инвеститор за строежа на АЕЦ \"Белене\". Това заяви министърът на енергетиката Теменужка Петкова, която се срещна с китайки ядрени експерти.Петкова запозна с основните характеристики на българския сектор представителите на Китайската национална енергийна администрация (NEA), Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), които са на работна среща у нас.Посещението на китайците в България е една от първите инициативи в изпълнение на подписания през юли през тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия.По думите на изпълнителния директор на АЕЦ \"Козлодуй\" Иван Андреев България има над 40 годишен опит в експлоатацията на ядрени мощности и добри традиции и програми за подготовка на кадри за този сектор. Той припомни, че АЕЦ \"Козлодуй\" е първата атомна централа в Югоизточна Европа, открита през 1974 г. Андреев запозна гостите от Китай с успешното изпълнение на програмите за продължаване на експлоатационния срок на 5 и 6 блок на ядрената ни централа.Политиката за управление на радиоактивни отпадъци и отработено ядрено гориво в България бе представена от Сергей Цочев, член на УС на ДПРАО.За китайското правителство технологичното развитие на ядрената енергетика е основен приоритет, каза заместник-генералният директор на Департамента за ядрена енергия на Китайската национална енергийна администрация Ши Лишан. Той поясни, че в момента в страната се изграждат 17 нови реактора, пишат от пресслужбата на енергийното министерство.", "date": "2018.08.29", "title": "Петкова: До началото на 2019 г. е реалистично да има избран инвеститор за \"Белене\""}
{"url": "https://news.bg/world/34-mln-evro-ot-fond-solidarnost-na-es-za-gartsiya-polsha-litva-i-balgariya.html", "text": "Комисията по бюджети в сряда одобри помощите от ФСЕС на стойност от 34 млн. eвро. Те са отпуснати за възстановяване в Гърция, Полша, Литва и България след природните бедствия през 2017 година.През есента на 2017 г., силни бури и дъждове засегнаха и района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1 200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура.16 918 941 евро отиват за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г.Полша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.Гърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г.Проектодокладът на Януш Левандовски (ЕНП, Полша) бе приет с 33 гласа \"за\". Необходимият проект на коригиращ бюджет No 4/2018 на докладчика Зигфрид Мурешан (ЕНП, Румъния), беше приет също единодушно.Информационни фишове за помощите на ФСЕС могат да бъдат намерени онлайн на страницата на Комисията. Допълнителна обща информация може да бъде открита в предложението на Комисията и в доклада на Парламента.Съветът се очаква да одобри помощите до 4 септември. ", "date": "2018.08.29", "title": "34 млн. евро от фонд „Солидарност“ на ЕС за Гърция, Полша, Литва и България"}
{"url": "https://news.bg/society/dobrovoltsi-daryavat-krav-za-postradalite-pri-tragediyata-kray-svoge.html", "text": "В София и Бургас граждани се отзоваха на призива да дарят кръв за хората, пострадали при тежката катастрофа край Своге, пише БНТ.Близо 30 доброволци дойдоха в Първа градска болница, за да дарят кръв и да помогнат на пострадалите при катастрофата край Своге. заяви Красимир Керезов, който е сред доброволците.Изпълнителният директор на Първа многопрофилна болница доц. Цветомир Димитров заяви, че апелът на медиците е бил навременен - тази кръв е необходима сега.\", заяви от своя страна зам.-директорът на УМБАЛ - Бургас.Междувременно стана ясно, че няма промяна в състоянието на най-тежко пострадалите хора, които са настанени в УМБАЛСМ \"Пирогов\". Ранените в другите болници се възстановяват.\"Трите жени, които са на апаратна вентилация, засега се задържат в стабилно състояние, в смисъл такъв, че не се влошават. Което е добре, защото, когато се развива гръдната травма, се очаква да има влошаване\", заяви шефът на \"Пирогов\" Асен Балтов.", "date": "2018.08.29", "title": "Доброволци даряват кръв за пострадалите при трагедията край Своге"}
{"url": "https://news.bg/society/dete-e-s-opasnost-za-zhivota-sled-intsident-do-uasg.html", "text": "13-годишно дете е пострадало сериозно при инцидент в близост до Университета по архитектура, строителство и геодезия (УАСГ) в София. Момчето е настанено в Противошоковата зала на УМБАЛСМ \"Пирогов\". Детето е с множество порезни рани и в изключително тежко състояние. Лекарите се борят за живота му, пише Нова.По данни на БНР момчето е с тежки наранявания и кръвозагуба вследствие на спортна травма.По първоначална информация момчето се блъснало в стъклена врата, която разрязала ръката му. Момчето е играело баскетбол с други деца в салона, който е със свободен достъп, когато се е ударило в стъклена врата и тя се счупила.Сигналът за инцидента е подаден минути след 11 часа. На място е изпратена линейка, която дошла за по-малко от пет минути.\"Събирали са се за тренировка или след тренировка, излизало е през вратата, едно дете бута врата, и то си обляга ръката, не успява да уцели металното, а уцелва стъклото и се ранява\", заяви треньорът на момчето пред БНТ. На върпос дали травмите му са сериозни, той отговори: \"Еми сериозно е. Поддържам контакт с майката, в операционна е, надявам се да се оправи.\"", "date": "2018.08.29", "title": "Дете е с опасност за живота след инцидент до УАСГ"}
{"url": "https://news.bg/politics/demokratichna-balgariya-ima-plan-za-deystvie-za-upravlenie-na-informatsionnite-resursi.html", "text": "С оглед на кризата с Търговския регистър, рисковете, които стоят пред други критични регистри и липсата на подготовка на държавните органи, както на политическо, така и на експертно ниво, да поддържат системите си устойчиви и в съответствие със съвременните добри практики, от \"Демократична България\" предлагат план за действие за устойчиво управление на информационните ресурси в страната.Поддържане на оперативен регистър на регистрите - регистърът на регистрите не е функциониращ и липсва единно място, на което са описани всички регистри в рамките на публичния сектор (регистърът трябва да се поддържа по чл. 2 от Наредбата за общите изисквания към информационните системи, регистрите и електронните административни услуги (НОИИСРЕАУ)). Първоначално е достатъчно да бъдат вписани основните регистри и бази данни, като впоследствие да се допълват с по-маловажни такива.Оценка на риска на регистрите - за всеки регистър, вписван в регистъра на регистрите, трябва да бъдат определени параметрите \"критичност\", \"време за възстановяване\", \"въздействие\" и др., на база на които да бъдат приоритизирани всички действия, свързани с поддръжката и сигурността на регистрите. Търговският регистър, Национална база данни население, имотният регистър, например, трябва да бъдат с най-висока степен на критичност, съответно с високо въздействие при срив и с минимално време, в което да бъдат възстановени.Приемане на политика за управление на информационните ресурси - съгласно чл. 7в, т. 5, Председателят на Държавна агенция \"Електронно управление\" разработва и предлага за приемане от Министерския съвет единна политика за информационните ресурси, издава методически указания и координира нейното изпълнение. Политиките трябва да включват детайлни планове за продължителност на работата и възстановяване при срив, както и за провеждане на тестове и профилактики;Пускане в експлоатация на регистъра на информационните ресурси - Законът за електронното управление в чл. 7е предвижда създаване на регистър на информационните ресурси, в който да бъдат описани всички софтуерни, хардуерни и мрежови ресурси в държавната администрация, в т.ч. техните характеристики, години на производство, планове за подмяна и др. За първоначалното въвеждане на данните е изпълнен проект за инвентаризация, финансиран по Оперативна програма \"Добро управление\". Пускането на регистърът в експлоатация е наложително с оглед изпълнението на политиката за управление на информационните ресурси.Създаване на Държавно предприятие \"Единен системен оператор\" - Законът за електронното управление, в чл. 7к, определя създаването на Държавно предприятие \"Единен системен оператор\", което да извършва ИТ услуги за администрацията по определен от министерски съвет каталог на услугите. Тези услуги включват писане на технически задания, текущ и последващ контрол, управление на поддръжката и др. Видимо администрацията няма кадри за извършване на тези дейности, тъй като експертите са скъпо платени и много над предвиденото заплащане в класификатор на длъжностите в администрацията. Държавното предприятие, например, можеше да управлява поддръжката на Търговския регистър от името на Агенция по вписванията, и така да не допусне немарливостта, довела до срива. Създаването на държавното предприятие е блокирано от приемането на закона досега. Предприятието трябва да се управлява прозрачно и в съответствие с изискванията на закона.Изграждане на Държавен хибриден частен облак - инфраструктурата, върху която са разположени държавните регистри е често остаряла и зле поддържана. Липсва гъвкавост, разходите са по-високи от необходимото. Поради това в Пътната карта за развитие на стратегията за електронното управление (2016-2020) е включен приоритетен проект за изграждане на Държавен хибриден частен облак, който да предоставя \"инфраструктура като услуга\" на държавната администрация, с високо качество на поддръжка, гъвкавост и икономии от мащаба. Облакът ще включва няколко дейта-центъра, като така ще даде необходимата резервираност на регистрите и базите данни на администрацията. Изготвяне на правила за използване и на частни облачни услуги в допълнение на държавните центрове.Използване на съществуващи резервни центрове и изграждане на нови - има съществуващи резервно-възстановителни центрове на територията на страната, а съществуват възможности и предпоставки за изграждане на такива на територията на държави-съюзници. Необходимо е осигуряване като минимум на резервни копия в тези центрове, като за по-критични системи следва да бъдат поддържани цялостни копия на системите в готовност да поемат заявки в случай на сривове.Подобряване и унифициране на процедурите за резервни копия - според отчетите на администрацията, в под 15% от случаите се създават изобщо резервни копия на регистрите. В много малка част от тях се правят опити за възстановяване на резервните копия. Следва да се предприемат мерки за унифициране на процедурите по създаване на резервни копия и те да отговарят на изискванията на чл. 42 от НОИИСРЕАУ, като включват процедури по възстановяване и периодично тестване.Нужна редовна валидация на съществуващите резервни копия, тяхната пълнота и използваемост. Изрично условие на проверката на резервни копия е пълното възстановяване на информационния масив без използване на титулярните системи или техни компоненти (дискови масиви, оперативна памет, машинно-четими интерфейси и др.)Преглед на договори за поддръжка - Необходимо е да бъдат прегледани договорите за поддръжка на всички системи, както и да се установи има ли системи без осигурена текуща поддръжка. В договорите трябва да бъдат прегледани т.нар. SLA, неустойки, задължения за мониториране на ресурсите и др. В резултат трябва да бъдат направени препоръки за последващи договори или за допълване на настоящите.Оценка на съответствие с НОИИСРЕАУ и НОИМИС, както и сертифициране по стандарти за информационна сигурност и качество - следва да бъде установено нивото на съответсвие на всички администрации и техните информационни системи с ключови изисквания на наредбите към Закона за електронното управление, в т.ч. Наредбата за общите изисквания за мрежова и информационна сигурност. Оценката може да бъде извършена на няколко етапа, като първият може да бъде въпросници за самооценка. На следващ етап критичните системи следва да бъдат сертифицирани по стандарти като тези от серията ISO 27000.Създаване на съвет на главните информационни мениджъри - Решенията за управлението на информационните ресурси и за посоката на развитие следва да се предлага от съвет на най-високо ниво. Към момента функциониращият съвет по интеграция към Държавна агенция \"Електронно управление\" следва да бъде изнесен на ниво Министерски съвет, като в него участват главните информационни мениджъри на министерства и държавни агенции. Такъв съвет трябва да участва във формирането на политиките по управление на информационните ресурси и киберустойчивост, определянето на ресурсите за тяхното прилагане, както и да консултира управлението на Държавно предприятие \"Единен системен оператор\". За целта следва да бъде създадена и позицията \"Главен информационен мениджър\" като част от общата администрация, със съответните правомощия и ресурси.Създаване на национална координационно-организационна мрежа за киберсигурност - в изпълнение на стратегията за киберсигурност, следва да се стартира създаването на такава мрежа по модела на публично-частните партньорства - определяне на роли, отговорности и способности за развитие на държавните и неправителствените участници, установяване на общ механизъм, дефиниране на процеси и протоколи за взаимодействие и мониторинг на кибер картината на национално ниво на базата на координирана мрежа от центрове за кибер сигурност (CERT/CSIRT и други органи). В тази мрежа следва да участват администрацията, частният сектор и академичните институции.", "date": "2018.08.29", "title": "Демократична България има план за действие за управление на информационните ресурси"}
{"url": "https://news.bg/int-politics/putin-omekna-za-pensionnata-reforma-sled-protestite.html", "text": "Президентът на Русия Владимир Путин смекчи планираната пенсионна реформа след гневни протести и срив в рейтинга му, съобщава БиБиСи.Той заяви, че пенсионната възраст за жените ще бъде увеличена от 55 на 60 години вместо на 63. Ала 5-годишното увеличение на възрастта за пенсиониране на мъжете ще остане 65 години.В рядко обръщение по телевизията Путин посочи, че населението в трудоспособна възраст на страната се свива, което прави пенсионната реформа от жизненоважно значение.Синдикатите предупредиха, че мнозина няма да живеят достатъчно дълго, за да получат пенсия.Средната продължителност на живота на руските мъже е 66 години, докато за жените е 77 години, показват данните на Световната здравна организация.Заради този казус подкрепата за Путин спадна от 80 на 64 процента, показват данните на държавната социологическа агенция ВЦИОМ.Путин отбеляза, че ходът за повишаването на пенсионната възраст за мъжете и жените е бил отлаган в продължение на години и има опасност да доведе до инфлация и увеличаване на бедността. Допълнителното отлагане ще застраши стабилността и сигурността на руското общество, предупреди той.\"Тенденциите, които наблюдаваме днес в областта на производителността на работната сила и демографията, означават, че няма време за губене\", подчерта Путин и допълни: \"Нашите решения трябва да бъдат справедливи и добре балансирани.\"До телевизионното си обръщение днес руският президент се опитваше да се дистанцира от скандала, като в миналото обещаваше, че пенсионната възраст никога няма да бъде повишена по време на неговото управление.Съгласно новият план, който ще се прилага от 2019 г., пенсионната възраст ще се увеличава постепенно от 60 на 65 години.Преди намесата на Путин, реформата предвиждаше руските жени да работят допълнителни 8 години от 55 до 63 години.Путин заяви, че Русия \"цени високо жените\".\"Жените не само работят, но и се грижат за дома, децата и внуците. Тяхната пенсионна възраст не трябва да се увеличава повече от тази на мъжете\", отбеляза руският държавен глава.Жените с три или повече деца могат да се пенсионират по-рано, добави Путин.Премиерът Дмитрий Медведев преди коментира, че решението е мотивирано от обстоятелството, че руснаците живеят по-дълго и водят по-активен живот.Десетки хиляди хора протестираха в Русия през последните седмици заради пенсионната реформа.\"Помогни на държавата, умри преди да получиш пенсия\", се четеше на един от протестните плакати в сибирския град Омск в началото на юли, където излязоха около 3000 души. На друг плакат пък пишеше \"Правителството трябва да си ходи\".", "date": "2018.08.29", "title": "Путин омекна за пенсионната реформа след протестите"}
{"url": "https://news.bg/politics/sofiya-zapazva-titlata-evropeyska-stolitsa-na-sporta.html", "text": "София е обявена за постоянен носител на титлата европейска столица на спорта, това заяви кметът на София Йорданка Фандъкова.Тя подчерта, че това е голямо признание, но и огромна отговорност за дейностите от тук нататък.\"Трябва да поддържаме и увеличаваме темпото, защото най-голямата цел е все повече хора да се занимават със спорт\", категорична е Фандъкова.По думите ѝ за четири години спортните събития на европейска столица на спорта са достигнали до над 1 200 000 души - участници, зрители, гости и други. Тя допълни, че за същия период участниците и гостите са се удвоявали всяка година.\"За мен интересът към спорта започва от семейството\", заяви Фандъкова.Тя допълни, че през 2015 година е отворен многофункционален спортен комплекс в парк \"Възраждане\", предназначен именно за спорт за цялото семейство.\"За 2018 г. до сега в базите са спортували над 130 000 души, което е 30% повече спрямо същия период на миналата година\", подчерта кметът.", "date": "2018.08.29", "title": " София запазва титлата европейска столица на спорта"}
{"url": "https://news.bg/society/desetki-chakat-na-letishte-sofiya-za-polet-na-rayanear-do-atina.html", "text": "Десетки пътници на нискотарифната авиокомпания \"Райънеър\" чакат вече часове на летището в София, съобщи bTV.Хората трябвало да излетят малко преди 7 часа тази сутрин за Атина. Едва на летището те разбрали, че полетът е с променен час - за 15.30 часа.Въпреки че хората получават храна и вода, какъвто е регламента в такива ситуации, забавянето и чакането с часове им причинява множество неудобства.\"Промяната ни обърква плановете, платили сме за втори вътрешен полет, но вече сме загубили тази пари. Не знаем дали ще успеем да вземем и ферибот, защото не сме сигурни дали изобщо ще тръгнем в 15.30 часа\", посочи един от чакащите на летището.Според европейския регламент в подобни ситуации хората имат право на обезщетение от 250 евро, защото полетът закъснява с часове.", "date": "2018.08.29", "title": "Десетки чакат на летище \"София\" за полет на \"Райънеър\" до Атина"}
{"url": "https://news.bg/int-politics/izrael-pak-plashi-da-atakuva-pozitsii-na-iran-v-siriya.html", "text": "Израел поднови заплахата си да атакува военни цели на Иран в Сирия, след като двете мюсюлмански съюзнически страни подписаха договор за сътрудничество в областта на сигурността, съобщава \"Франс прес\".\"Споразумението, сключено между (сирийския президент) Башар Асад и Иран, представлява тест за Израел: нашият отговор ще бъде силен и ясен\", подчерта министърът на разузнаването Израел Кац пред израелското държавно радио.\"Няма да позволим на Иран да се установи военно в Сирия\", зарече се той.\"Ние ще реагираме в Сирия с цялата си мощ срещу всяка иранска цел, която застрашава Израел, а ако противовъздушната отбрана на сирийската армия се намеси срещу нас, тя ще плати цената\", предупреди Израел Кац.Военното аташе на Иран в Дамаск заяви, че военните съветници на страната му ще останат в Сирия съгласно споразумението за отбрана, подписано преди дни.\"Подкрепата за териториалната цялост на Сирия и независимостта на сирийския суверенитет също бяха подчертани в споразумението\", изтъкна бригаден генерал Аболгасем Алинеджад.Техеран предостави стабилна политическа, финансова и военна подкрепа на Асад, докато той се опитва да възстанови позициите си в загубените територии по време на конфликта в Сирия.Израел се стреми да избягва пряко участие в конфликта, но признава за извършването на десетки въздушни удари в Сирия, за да спре доставките на модерни оръжия на врага си - ливанската радикална групировка \"Хизбула\".Еврейската държава също така обеща да предотврати най-големият й враг Иран да засили военните си позиции в Сирия, като поредица от удари в Сирия, които убиха иранци, бяха приписани на Израел.", "date": "2018.08.29", "title": "Израел пак плаши да атакува позиции на Иран в Сирия"}
{"url": "https://news.bg/politics/shefat-na-treys-grup-dal-na-sina-si-da-izsledva-asfalta-na-patya-ubiets.html", "text": "Шефът на \"Трейс груп\" - консорциумът, строил  - дал на лабораторията на сина си да изследва качеството на положения асфалта, в който в последствие се оказа, че има варовик.Тази информация се появи в публичното пространство.Регионалният министър Николай Нанков бе лаконичен по темата. Следствените органи трябва да кажат, коментира той.Частна лаборатория одобрява материалите, изтъкна още министърът. Именно лабораторията установява какви са те, отговарят ли на нормативните изисквания и ги издава за становище до АПИ.Николай Нанков не искаше да коментира дали е възможен конфликт на интереси в тази ситуация.И все пак след настоятелно питане възможно ли е да има конфликт на интереси, министърът каза: \"Да, възможно е\".Иначе стана ясно, че фирмите от консорциума отстранява пропуските по строежа на пътя. Едната е започнала ремонта на своя участък от понеделник. От днес и другата е започнала такива дейности.Припомняме, че стана ясно, че няколко фирми са ремонтирали отделни участъци на пътя убиец.Нанков: \"Наистина това е след дъжд качулка... Не искам да си мисля, че трагичното събитие доведе до съвестта на някои хора.\"", "date": "2018.08.29", "title": "Шефът на \"Трейс груп\" дал на сина си да изследва асфалта на пътя убиец?"}
{"url": "https://news.bg/politics/abv-vidyaha-tsinizam-v-politiziraneto-na-katastrofata-kray-svoge.html", "text": "Цинизъм е да се катериш по труповете на трагично загиналите хора, вследствие от , при която загинаха 17 души, а 21 са ранени. Това обяви лидерът на АБВ Румен Петков на брифинг в централата на партията.Задължително е разследващите органи и институциите да направят проверка на извършените нарушения на водача на автобуса, състоянието на пътната настилката и състоянието на превозното средство, като резултат от констатирани нарушения. Трябва да се извърви пътят докрай, призова шефът на АБВ.От АБВ настояват да се направят пълни проверки на пътните съоръжения строени преди години от експертите по пътна безопасност и Агенция \"Пътна инфраструктура\".Никой не изключва извънредни парламентарни избори, каза още Румен Петков.Македонското население е с българско национално самосъзнание. От АБВ настояват и да се изпълни реалното съдържание за разбирането на общата ни история, да се приеме фактите за нашата съвременна различност и да се реализира разбирането, че сме най-близките райони.Азбукарите искат и Интердисциплинарна комисия занапред да се произнася в спорните въпроси между двете страни в исторически план. Това каза основателят на АБВ и президент на България (2002-2012) Георги Първанов на брифинг в централата на партията, посветен на взаимоотношенията между България и Македония.Президентът Първанов даде да се разбере, че общото между българското и македонското население е в единното национално самосъзнание между двата народа.Не бива да се тълкува опит да се внуши каквото и да било на хората от Македония, но ние трябва да приемем тяхната различност, докато обратното би било неразбираемо. Нека си се определят както поискат, поясни той.Първанов припомни, че през месец август е много актуална темата за българо-македонските отношения. Той обясни, че в рамките на месеца е припламнала бурна дискусия, но от АБВ предполагали такъв развой на двустранния диалог и дебат, особено от коментара на премиера на Македония Зоран Заев, че Илинденско-Преображенското въстание е македонско и всеки един българин, който поиска би могъл да го чества.Той отбеляза още, че социалистическият лидер Корнелия Нинова гневно е призовала премиера Бойко Борисов да каже самата истина, но по думите на Първанов самата тя не я е казала с истинското и име.Не разбрах каква е българската официална позиция и нашата цел е ние да предложим свой прочит, версия и визия за македонската политика на България, уточни Първанов.Той припомни още, че Заев е игнорирал българите при изброяването на българските участниците във въстанието, което по думите му ясно и точно е показал много ясно новата си линия и философия, като предложи името Илинденска за Македония.\"Името не мине, защото против бяха гърците и отказаха Македония за разбирането на античния характер на тяхната история\", каза още той.Първанов призова както Българска академия на науките (БАН), така и българското правителство да реагира на такива опити за изкривяване на историята от страна на македонската държава.Председателят на АБВ-младежи за София Пламена Заячка посочи, че Интердисциплинарна комисия е създадена, вследствие на подписаният договор за приятелство, сътрудничество и добросъседство между България и Македония. По думите й не е ясно обаче къде се е събрала и какви решения е взела. Заячка увери, че от АБВ са пуснали тяхната позиция за името на Македония.", "date": "2018.08.29", "title": "АБВ видяха цинизъм в политизирането на катастрофата край Своге"}
{"url": "https://news.bg/education/1-124-zrelostnitsi-pisaha-na-popravkata-na-maturata-po-biologiya.html", "text": "1 124 зрелостници присъстваха днес на поправката на втората задължителна матурата по биология и здравно образование.Броят на явилите се на поправка по биология е най-голям. На поправителната сесия на втората задължителна матура се явиха общо 2 825 зрелостници, информират от Министерството на образованието и науката.След биологията най-предпочитана беше география и икономика, като на изпита се явиха общо 993 души.Над 350 решаваха тест по философия. По един кандидат се е явил на френски, испански и италиански език.Утре поправителната сесията август-септември продължава с матурите по желание. За участие в тях заявления са подали 11 зрелостници.", "date": "2018.08.29", "title": "1 124 зрелостници писаха на поправката на матурата по биология"}
{"url": "https://news.bg/crime/api-iska-katadzhii-da-sledyat-skorostta-po-patya-ruse-byala.html", "text": "Агенция \"Пътна инфраструктура\" (АПИ) призова \"Пътна полиция\" да разположи полицейски патрул в района на ремонтиращия се участък от пътя Русе - Бяла заради нагло шофиране.В момента се ремонтират близо 15 километра от пътя Русе - Бяла, в участъка от разклона за село Пиргово до отбивката за Две могили. Отсечката е на биндер, предстои полагането на последния асфалтов пласт.По време на ремонтните дейности е въведена временна организация на движението, която е съгласувана с \"Пътна полиция\". Поставени са необходимите пътни знаци и скоростта на движение е ограничена до 50 км/ч.Ограничението на скоростта обаче масово не се спазва от шофьорите, сигнализират от АПИ.В тази връзка пътната агенция иска от \"Пътна полиция\" до приключването на строителните дейности - около 30 септември, в района на отсечката да има постоянно полицейски патрул, който да следи за стриктното спазване на правилата за движение.АПИ апелира шофьорите да спазват правилата за движение и въведената временна организация по време на извършващите се и в момента ремонтни дейности.", "date": "2018.08.29", "title": "АПИ иска катаджии да следят скоростта по пътя Русе-Бяла"}
{"url": "https://news.bg/int-politics/rusiya-i-sauditska-arabiya-intenzivno-zatoplyat-otnosheniyata-si.html", "text": "Руският външен министър Сергей Лавров обяви, че отношенията между Москва и Рияд \"се развиват интензивно\", съобщават руските медии.По време на съвместна пресконференция със саудитския си колега Адел ал Джубейр, руският първи дипломат подчерта, че Русия смята за много \"важно\" да обсъжда и да продължава да прилага споразуменията, постигнати през 2017 г. по време на посещението на крал Салман в руската столица.Лавров добави, че \"двустранните отношения се развиват доста интензивно във всички посоки, нашата координация и обмен на мнения по международни и регионални въпроси също са на много добро ниво\".Руският външен министър и Ал Джубейр се очакваше да съсредоточат разговорите си върху икономически въпроси и енергийния пазар, като същевременно обсъдят глобалните кризи, включително Сирия и Йемен.Интересното е, че Русия поддържа много добри отношения и с \"кръвния враг\" на Саудитска Арабия - Иран. А доскоро Саудитска Арабия ексклузивно поддържаше добри отношения само със САЩ.  ", "date": "2018.08.29", "title": "Русия и Саудитска Арабия интензивно затоплят отношенията си"}
{"url": "https://news.bg/int-politics/makron-se-obyavi-za-osnoven-oponent-na-protivnitsite-na-migrantite-orban-i-salvini.html", "text": "Президентът на Франция Еманюел Макрон се обяви за основен опонент на крайнодесните и антиимигрантските партии в Европа в отговор на критиките на вътрешния министър на Италия Матео Салвини и унгарския премиер Виктор Орбан, съобщава \"Ройтерс\".Орбан и Салвини вчера разкритикуваха Макрон и заявиха, че ще работят заедно преди изборите за Европейски парламент през 2019 г., за да се противопоставят на водените от френския президент група страни, които според тях подкрепят миграцията.Салвини и Орбан предприеха твърда линия срещу имиграцията, като заявиха, че представлявали противоположна група страни.\"Ясно е, че днес се изгражда силна опозиция между националистите и прогресистите, като аз няма да направя никаква отстъпки на националистите и онези, които защитават речта на омразата\", отговори Макрон, запитан за коментарите на Салвини и Орбан.\"Така че ако са искали да ме видят като основен техен противник, те са били прави да го направят\", посочи френският държавен глава, който е проевропейски лидер, който иска засилване на интеграцията в Европейския съюз.Крайнодясната партия \"Лига\" на Матео Салвини е присъдружна на крайнодясната партия на Марин льо Пен, докато Орбан е част от дясноцентристката Европейска народна партия.", "date": "2018.08.29", "title": "Макрон се обяви за основен опонент на противниците на мигрантите Орбан и Салвини"}
{"url": "https://news.bg/health/babh-prevantivno-zasilva-kontrola-v-zavedeniyata-sreshtu-chumata-pri-svinete.html", "text": "Българската агенция по безопасност на храните (БАБХ) засилва контрола в заведенията за обществено хранене като превантивна мярка срещу африканската чума по свинете (АЧС).Действията на БАБХ са във връзка с постоянните промени в епизоотичната обстановка в Европейския съюз и опасността от засягане на България от заразата по свинете от северната ни съседка Румъния.Освен в заведенията за хранене, контролът е засилен и в обектите за междинно съхранение на странични животински продукти (СЖП) и моторни превозни средства за превоз на такива продукти.През първата седмица от действието на заповедта са извършени 177 проверки. Издадени са 69 предписания за отстраняване на констатирани несъответствия.В хода на проверките се обхваща начина на отделяне, идентифициране и проследяване на всички отпадъци от храни от животински произход (включително и кухненските отпадъци), наричани странични животински продукти (СЖП).Проверяват се условията на съхранение и начина на унищожаване на такива продукти и в двата вида обекти.Задължително е унищожаването на всички странични животински продукти да става чрез обезвреждане по методите, посочени в Регламент (ЕО) № 1069/ 2009 в екарисаж или в инсталации за изгаряне и съвместно изгаряне, регистрирани в областните дирекции по безопасност на храните.", "date": "2018.08.29", "title": "БАБХ превантивно засилва контрола в заведенията срещу чумата при свинете"}
{"url": "https://news.bg/bulgaria/bdzh-osiguryava-bezplatno-patuvane-na-siratsi-do-moreto.html", "text": "БДЖ за поредна година осигурява безплатното пътуване до морето на деца от СУ \"Св. Св. Кирил и Методий\" в Пордим, област Плевен. По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена.С влак от Плевен до Варна 34 деца в неравностойно положение ще пътуват заедно техните придружители.БДЖ ще осигури и прибирането на децата в Плевен след приключването на летния лагер.", "date": "2018.08.29", "title": "БДЖ осигурява безплатно пътуване на сираци до морето"}
{"url": "https://news.bg/int-politics/poroshenko-rusiya-veche-se-namesva-v-izborite-v-ukrayna.html", "text": "Президентът на Украйна Петро Порошенко обяви, че Русия вече активно се намесва в изборите в страната чрез социалните мрежи. Това съобщиха пресслужбата на президентската администрация.\"Сега вече водещите ИТ компании засичат създаването на хиляди, десетки хиляди фалшиви акаунти с руски корени. Русия се готви за нова мощна манипулативна кампания - фалшиви новини, подкопаване на стабилността\", коментира той по време на среща с ръководителите на чуждестранните дипломатически мисии в Украйна.По думите му, Русия вече сериозно се е намесила в референдума в Холандия за ратификацията на Споразумението за асоцииране на Украйна с Европейския съюз и в референдума за Брекзит.Москва постоянно отрича като \"голословни\" обвиненията, че се опитва да повлияе на изборите в различни страни.", "date": "2018.08.29", "title": "Порошенко: Русия вече се намесва в изборите в Украйна"}
{"url": "https://news.bg/bulgaria/30-voennosluzheshti-ot-suhopatnite-voyski-uchastvat-v-podgotovka-v-rumaniya.html", "text": "Тридесет военнослужещи от състава на ЕЦНП - Плевен участват в съвместната подготовка \"PLATINUM EAGLE 18\" в Румъния, съобщиха от Министерството на отбраната. Тя се провежда от 28 август до 7 септември 2018 г. на учебен полигон \"Бабадаг\" в Румъния.В съвместната подготовка участват и военнослужещи от САЩ, Румъния, Грузия, Молдова и Украйна.По време на учението българските военнослужещи ще изпълняват тактически задачи при действия в съвместни настъпателни операции.Те ще работят още върху техники, тактики и процедури в многонационална среда.", "date": "2018.08.29", "title": "30 военнослужещи от сухопътните войски участват в подготовка в Румъния"}
{"url": "https://news.bg/politics/borisov-se-zakani-bez-poshtada-za-vinovnite-za-tragediyata-kray-svoge.html", "text": "Премиерът Бойко Борисов ще иска политическа отговорност на виновните за . Той направи коментар в началото на заседанието на МС.Той призова и опозицията да изчака още няколко дни да приключи проверката кой и къде е вината за пътя убиец.Отговорността ще стига до там, докъдето стига вината, отчете Министър-председателят. Всички по веригата ще бъдат проверени и ще понесат отговорност.Към никого няма да има нито закрила, нито пощада, закани се Борисов. За всеки виновен ще има съдебна и политическа отговорност. Никого не сме пожалили, изтъкна премиерът. Въпрос на дни било да приключат всички експертизи.Припомняме, вчера на пресконференция в централата на ГЕРБ регионалният министър Нанков коментира, че \"изследванията на асфалта показват, че по време на изпитването му със солна киселина има вложен недопустим материал в него. Въпреки това документацията е изрядна. БСП не се посвениха да политизират трагедията край Своге. Бъдете убедени, че която и фирма да беше инженер, действията на държавата щяха да бъдат същите\".По-рано на 28 август, БСП призоваха за оставката на цялото правителство на Борисов, посочвайки го за лично отговорен за трагедията. Корупцията убива, това е модел, посочи соцлидерът Нинова и каза, че моделът остава. Червеният водач иска да се сложи край на този модел, \"ние призоваваме за разговор, разум и смяна на този модел\".Александър Ненков от ГЕРБ, определи във вторник пресконференцията на БСП като нагла, а политиците трябва да запазят някаква висота. ГЕРБ ще направят, каквото са правил и досега, както историята го е показала, ако има отговорен, той ще си понесе отговорността, независимо коя е фирмата, обясни той.Пресконференциите на БСП са нещо между жълт вестник и другарски съд, ние в другарски съд не участваме и оставки сме подавали и пак сме печелили избори, обясни и Тома Биков от ГЕРБ.", "date": "2018.08.29", "title": "Борисов се закани - без пощада за виновните за трагедията край Своге"}
{"url": "https://news.bg/regions/rushi-se-staro-uchilishte-v-samokovskoto-selo-popovyane.html", "text": "Сградата на старо училище в самоковското село Поповяне е в много лошо състояние и се руши, съобщи bTV. Достъпът до училището е свободен и това го прави опасно, защото много деца играят там през ваканциите.Сградата е построена преди три века, била е килийно училище.\"Това, което можах да открия от архивите е, че училището е създадено 1926 година\", обясни кметът на селото.По думите му до 1977 година е било училище, а после с решение на Общинския съвет сградата е продадена.Според законите от тези години, имотът трябвало да мине по приватизация. Общината много пъти е търсила собствениците. Кметът твърди, че преди две години е изпратил писма с цел обезопасяване на имота и тогава разбрал, че има нови собственици на сградата.\"Ние можем само да дадем предписания на собственика да обезопаси имота\", посочи още кметът.", "date": "2018.08.29", "title": "Руши се старо училище в самоковското село Поповяне"}
{"url": "https://news.bg/politics/darzhavata-gotova-da-se-namesi-v-spora-mezhdu-ban-i-meteorolozite.html", "text": "Премиерът Бойко Борисов се среща с метеоролозите от БАН, които и днес протестират.Не мога да оставя и държавата да е заложник на тези процеси, които текат там, сподели той.Ако БАН не може да реши проблема, държавата ще се намеси. Днес той ще изслуша всички спорещи страни.В разговорите ще участват председателят на БАН академик Ревалски и просветния министър Красимир Вълчев.", "date": "2018.08.29", "title": "Държавата готова да се намеси в спора между БАН и метеоролозите"}
{"url": "https://news.bg/crime/zadarzhaha-inspektor-ot-varnenskiya-zatvor-za-koruptsionna-shema.html", "text": "Задържаха инспектор от варненския затвор за участие в корупционна схема, съобщиха от Апелативна прокуратура Варна.Акцията се провела на 27 август.Според събраните доказателства той е получавал пари, за да извършва действия по служба, свързани с правното положение на лишени от свобода.Плащали му чрез парични преводи към трето цивилно лице.Повдигнати са обвинения на инспектора и неговия съучастник.Заради фактическата и правната си сложност делото е възложено на екип от следователи към Окръжната прокуратура във Варна.", "date": "2018.08.29", "title": "Задържаха инспектор от варненския затвор за корупционна схема"}
{"url": "https://news.bg/int-politics/ozhestocheni-sblasatsi-mezhdu-frenski-i-britanski-ribari-v-lamansha.html", "text": "Френски рибари бяха обвинени, че са отправяли обиди, хвърляли са камъни и димни бомби по свои британски противници в Ламанша в ожесточена схватка заради миди, съобщава БиБиСи.Схватката се е разиграла на около 22 км от крайбрежието на Нормандия.Британските лодки имат право да вадят миди от богатия на морския дар район. Ала тяхното присъствие е разгневило французите, които обвиняват британците в безсрамно изчерпване на запасите от миди.Британските рибари сега настояват за защита от държавата, докато французите се оплакват от загубата на \"основен ресурс\".Около 40 френски лодки са се събрали през нощта на понеделник в протест срещу т. нар. британско \"плячкосване\".\"Французите се опитаха да влязат в контакт с британците, за да ги спрат да работят, като те влязоха в сблъсъци едни с други\", уточни началникът на риболова в Нормандия Димитри Рогоф, допълвайки: \"Очевидно е имало хвърляне на камъни, но няма пострадали.\"Някои лодки са били повредени в схватката, като три от тях са били пробити, показват телевизионни кадри. Конфликтът е бил неравностоен, тъй като британците са били само с пет лодки, докато французите с цели 35 плавателни съда, като в крайна сметка те са прогонили британците. ", "date": "2018.08.29", "title": "Ожесточени сблъсъци между френски и британски рибари в Ламанша"}
{"url": "https://news.bg/crime/ivancheva-iska-spravedliv-sadeben-protses.html", "text": "Радвам се, че делото влезе в досъдебна фаза, защото прокурорът няма да е господар на делото и то най-после се очаква да протече обективно и често. Той гледа само едностранно на нещата, на справедливо. Надявам се съдия Хинов да бъде справедлив и делото да протече в един справедлив процес.Това заяви отстранената кметица на столичния район \"Младост\" Десислава Иванчева преди началото на днешното съдебно заседание, на което ще се гледа мярката й за неотклонение.Преди началото на съдебното заседание адвокатът на обвиняемата коментира пред журналисти, че здравословното й състояние не е добро, с което се налага промяна на мярката и за неотклонение \"задържане под стража\".Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривкте.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .В края на май месец спецсъдът На 1 август бившата кметица Десислава , окована с белезници и на краката. Заедно с нея бе прегледана и Петрова.", "date": "2018.08.29", "title": "Иванчева иска справедлив съдебен процес"}
{"url": "https://news.bg/crime/otlozhiha-deloto-sreshtu-ivancheva.html", "text": "Отложиха делото срещу бившият кмет на \"Младост\" Десислава Иванчева.Специализираният наказателен съд очаква в едноседмичен срок съдебно-медицинска и комплексно-психологична експертиза за отстранената кметица на столичния район \"Младост\" Десислава Иванчева. Това налага отсрочване на заседанието за мярката й за неотклонение.По време на днешното съдебно заседание съдът поиска да се установи и актуалното здравословно състояние на подсъдимата, миналите и настоящите й заболявания, настоящо лечение, както и отговор на въпроса - отговаря ли здравословното състояние на подсъдимата за престой в затвора.След края на съдебното заседание Иванчева заяви, че подкрепя мотивите на защитата си и посочи, че няма вина по делото, защото Ваклин и Дюлгеров сами са се договаряли за вноските, цените и разрешителните за строеж.\"Аз нищо не съм искала, поискала и получила\", обяви тя и добави, че доказателствата от СРС-тата са в тяхна полза.Иванчева изрази надежда, че новият съдия по делото ще гледа двустранно на нещата и ще бъде справедлив. Четири месеца сме в една и съща обстановка в ареста и нямам никакви споразумения с прокуратурата за получаване на по-лека присъда, увери подсъдимата и допълни, че само лабилните хора, които искат по-бързо да се махнат от там, биха сключили споразумение с прокуратурата.Обжалването на мярката на Иванчева бе насрочена за днес, а ще се гледа една седмица по-късно от състав на Специализирания наказателен съд.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривкте.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .В края на май месец спецсъдът На 1 август бившата кметица Десислава , окована с белезници и на краката. Заедно с нея бе прегледана и Петрова.", "date": "2018.08.29", "title": "Отложиха делото срещу Иванчева"}
{"url": "https://news.bg/int-politics/tramp-obvini-bez-dokazatelstva-kitay-che-e-haknal-imeylite-na-hilari-klintan.html", "text": "Президентът на САЩ Доналд Тръмп обяви в профила си в \"Туитър\", че Китай е хакнал имейлите през 2016 г. на тогавашния кандидат-президент на Демократическата партия Хилари Клинтън, но не се е позовал на никакви доказателства или специална информация, съобщава \"Ройтерс\".\"Имейлите на Хилари Клинтън, много от които са класифицирана информация, бяха хакнати от Китай. Следващият ход по-добре да е на ФБР или Министерството на правосъдието, или след всички техни други грешки, тяхната надеждност ще се изпари завинаги!\", написа американският държавен глава малко след полунощ тамошно време.Тръмп коментира в по-ранна публикация в \"Туитър\": \"Китай хакна частния имейл сървър на Хилари Клинтън. Сигурни ли са, че не е била Русия (шегувам се!)? Всъщност това е много голяма история. Много класифицирана информация!\"От много време американските специални служби твърдят, че Русия е организирала хакването на сървърите на Демократическата партия в САЩ, за да се намеси в президентските избори през 2016 г.Срещу 12 служители на руските специални служби бяха повдигнати обвинения за хакването на компютърните мрежи на Хилари Клинтън и Демократическата партия. Специалният прокурор Робърт Мюлър разследва ролята на Русия в американските избори и дали предизборният щаб на кандидата на Републиканската партия Тръмп е влязъл в таен сговор с Москва.", "date": "2018.08.29", "title": "Тръмп обвини без доказателства Китай, че е хакнал имейлите на Хилари Клинтън "}
{"url": "https://news.bg/regions/dete-padna-ot-opasna-katerushka-v-stolichniya-kvartal-gotse-delchev.html", "text": "Дете падна от катерушка в столичния квартал \"Гоце Делчев\" и нарани главата си, информира Нова телевизия.Сигнал за опасното съоръжение е подаден още през 2016 г. Вече две години обаче ремонт не е направен.\"Още преди 2 години бях подала жалба в Столична община, в което имам писмено обещание от заместник-кмета Милица Генчева, че тези съоръжения поетапно ще бъдат ремонтирани\", разказа майката на пострадалото дете.Тя допълни още, че децата няма къде да играят, защото вече всички площадки в района са със счупени и ръждясали катерушки.Майката на детето смята да търси правата си в съда.Заместник-кметът на район \"Триадица\" Антоний Кръстев обеща, че площадката ще бъде ремонтирана в максимално кратък срок.\"Голяма част от съоръженията в този квартал са стари и са нужни доста средства и време за подмяната им. Наистина има пропуск и не сме премахнали опасното съоръжение\", заяви Стоянка Гигова, еколог на район \"Триадица\".", "date": "2018.08.29", "title": "Дете падна от опасна катерушка в столичния квартал \"Гоце Делчев\""}
{"url": "https://news.bg/economics/edva-40-ot-vodite-v-evropa-se-schitat-za-zdravi.html", "text": "Докато наводнения и суши опустошават различни части от Земното кълбо, WWF насочва вниманието към способността на здравите реки да смекчават ефектите от тези бедствия.Това е само една от т.нар. \"скрити\" ползи на реките, които обаче съвсем скоро могат да отидат в историята, ако сладководните водоеми продължат да бъдат подценявани, предупреждава доклад на международната природозащитна организация WWF. е публикуван във връзка със Световната седмица на водата, която беше открита тази неделя в Стокхолм. Документът показва как традиционното разбиране за реките като първичен източник на вода и енергия поставя в риск други техни предимства от критично значение. Наред с централната роля, която играят в много култури и религии, реките носят и редица практически ползи.Освен че са дом на многобройни животински видове, речните екосистеми осигуряват и естествена защита на градовете от наводнения, а наносните потоци подхранват делтите на реките, които са едни от най-важните земеделски райони в света и дом на 500 милиона души, над морското равнище.Въпреки че тези фактори са от директна полза за стотици милиони хора на планетата, те често са пренебрегвани от управляващите, докато изчезването им не предизвика кризи. Докладът подчертава, че този недалновиден подход може да доведе до изключително сериозни икономически загуби в бъдеще. Днес 19 % от глобалния БВП идва от водосбори с висок или много висок воден риск, а много от най-големите делти на планетата, включително и тези на реките Ганг, Инд, Меконг, Нил и Яндзъ, потъват и се свиват.В същото време: 2 милиарда души разчитат директно на реките за задоволяване на питейните си нужди; 25% от световното производство на храна зависи от речното напояване; 12 милиона тона сладководна риба всяка година покриват хранителните нужди на десетки милиони хора\"Колапсът в рибарството и изчезването на делтите са само два от примерите за съпътстващи щети, причинени от неуспеха ни да оценим разнообразните ползи от реките, които далеч не се изчерпват само с течащата вода\", заяви Стюарт Ор, ръководител на практиката \"Води\" във WWF. \"Длъжни сме спешно да променим начина, по който оценяваме и управляваме нашите реки, или рискуваме да подкопаем икономиките, както и глобалните усилия за постигане на целите за устойчиво развитие.\"Реките са поставени под все по-нарастващ натиск и в Европа. Това е резултат от изграждането на язовирни стени, климатичните промени както и от все по-интензивното търсене на вода за напояване и за изграждане на водноелектрически централи. Въпреки произтичащото от Европейската рамкова директива за водите правно задължение за опазване на сладководните водни тела, едва 40 % от водите на континента се считат за здрави.\"Докладът ясно показва, че здравите реки и езера са от ключово значение за хората и икономиките и че строгото законодателство е ключът към тяхното опазване. Затова от WWF настояваме Европейският съюз и държавите членки да подобрят управлението на своите води\", заяви Мартина Млинарич от WWF \"Европейски политики\" (Брюксел). \"Хората, природата и икономиките са тези, които ще трябва да платят крайната цена при евентуален неуспех.\"Каква е ситуацията у нас - Макар че е най-голямата река в България, Дунав също е недооценявана. Близо 80% от нейните крайречни природни местообитания и рибни ресурси са унищожени през ХХ век, а останалите са застрашени. В долното течение на реката днес са останали единствените жизнеспособни размножаващи се популации на четири вида есетри в Европейския съюз. Именно българският участък все още е сред най-слабо повлияните от човешка дейност.За съжаление, у нас са останали едва няколко свободнотечащи реки, които трябва да бъдат съхранени, коментират от WWF.", "date": "2018.08.29", "title": "Едва 40% от водите в Европа се считат за здрави"}
{"url": "https://news.bg/int-politics/turtsiya-imala-speshna-nuzhda-ot-voennomorska-baza-v-kipar.html", "text": "Турция имала спешна нужда от военноморска база в Източното Средиземноморие, тъй като много държави, най-вече САЩ и Великобритания, използвали войната в Сирия като предлог за засилване на военното си присъствие в района и вече са изпратили в него свои кораби.Това се изтъква в публикация на турския всекидневник \"Йени Шафак\", който е близък до турския президент Реджеп Тайип Ердоган.Допълва се, че Източното Средиземноморие се превърна в един от най-критичните и стратегически важни региони в света по отношение на енергетиката и военната сигурност, и като се има предвид стратегическата позиция на Кипър в него, Турция трябвало да предприеме съответни мерки.Като \"заплаха\" за сигурността и интересите на Турция са определени и извършваните от Кипър сондажи за газ и откриването на нови енергийни находища край острова, отбелязва кореспондентът на БНР в Никозия.Анкара се противопоставя на тези енергийни планове, като претендира, че голяма част от офшорната зона ѝ принадлежи и предупреди Кипър да не извършва \"едностранни действия\".Турция иска военната база да е нейна суверенна територия, с какъвто статут са двете военни бази на Великобритания на острова.", "date": "2018.08.29", "title": "Турция имала спешна нужда от военноморска база в Кипър"}
{"url": "https://news.bg/politics/izvazhdat-nimh-ot-ban.html", "text": "Изваждат НИМХ от структурата на БАН. Около този вариант са се ориентирали метеоролозите, ръководство на академията и властта.Това изваждане не трябва да става механично, обяви на бирифинг в МС просветния министър Красимир Вълчев. Все още темата ще се обсъжда. Пред премиера метеоролозите са заявила желание НИМХ да е извън БАН. Учените в института, които се занимават само с научна дейност ще могат да изберат дали да останат в академията или в НИМХ. Това ще бъде разгледано на общо събрание на БАН на 10 септември.От едно такова извеждане изникват множество вторични въпрос, посочи министър Вълчев. Това е най-добрият вариант, според него. Даже и БАН да не е съгласна с изваждането на НИМХ, кабинетът ще изготви законодателни изменения за уреждане на въпроса, стана ясно още от думите му.Реалистично е НИМХ да излезе от академията и да е самостоятелен от 1 януари догодина. Академик Юлиан Ревалски посочи, че метеоролозите не са приели идеите на БАН.Академията щяла да подкрепи процеса по изваждане на НИМХ от структурата й щом това се подкрепя от правителството. Христо Брънзов от НИМХ посочи, че учените са демократична общност и който иска ще може да остане в БАН.Припомняме, по-рано днес с освирквания с вувузели десетки служители на Националния институт по метеорология и хидрология (НИМХ) излязоха на пореден протест пред сградата на Българската академия на науките (БАН) в София.Синоптиците настояват институцията да се извади от състава на БАН и да мине под ръководството на Министерството на образованието и науката(МОН) като самостоятелна научна организация.Те негодуват и срещу липсата на достатъчно финансиране на институцията и недостига на достатъчно висококвалифицирани кадри.", "date": "2018.08.29", "title": "Изваждат НИМХ от БАН"}
{"url": "https://news.bg/int-politics/iran-arestuva-desetki-chuzhdi-shpioni.html", "text": "Силите за сигурност в Иран са арестували десетки шпиони, работещи в държавни институции. Това обяви министърът на разузнаването в момент на нарастващо напрежение между Иран и Запада след повторното налагане на санкции срещу Техеран от страна на САЩ, съобщава \"Ройтерс\".Министър Махмуд Алави не е уточнил кога са били извършени арестите или за кои страни са работили предполагаемите шпиони, но посочи, че много от арестуваните били с двойно гражданство.Арестите на хора с двойно гражданство са се увеличили, след като върховният лидер на Иран аятолах Али Хаменеи обяви, че е налице \"проникване\" на западни агенти в иранските държавни институции.\"Ройтерс\" съобщи през 2017 г., че елитната Революционна гвардия на Иран е арестувала най-малко 30 души с двойно гражданство през последните години, най-вече по обвинения в шпионаж.Напрежението между Техеран и западните страни се увеличи от май насам, когато американският президент Доналд Тръмп изтегли САЩ от ядреното споразумение на световните сили с Техеран и наложи отново някои американските санкции, които бяха отменени след сключването на споразумението през 2015 г. в замяна на ограничения на иранската ядрена програма.", "date": "2018.08.29", "title": "Иран арестува десетки чужди шпиони "}
{"url": "https://news.bg/crime/zadarzhaha-46-godishen-mazh-s-golyamo-kolichestvo-starinni-orazhiya.html", "text": "Задържаха 46-годишен мъж за притежанието на голямо количество старинни оръжия без разрешителни в Мездра, съобщи МВР. При проверка на полицията е спрян лек автомобил \"Субару\", собственост и управляван от 46-годишен мъж от града.В автомобила служителите на реда откриват два старинни капсулни пистолета и газов пистолет с поставен пълнител с боеприпаси.Последвали проверки в две жилища, обитавани от мъжа. Там са намерени 2 старинни капсулни пушки с работещи пускови механизми и 2 револвера без марка, модел и идентификационен номер.Открити са и ловни и бойни боеприпаси, за които притежателят нямал разрешение.Проверена е къща на мъжа в с. Ребърково, откъдето са иззети още 10 пистолета и револвери с различни марки, модели и идентификационни номера.Служители са иззели още 3 старинни пушки без марка и модел, 22 ловни и бойни патрони с различен калибър, както и множество части за огнестрелни оръжия.Предстои изясняване на произхода на откритите оръжия и боеприпаси.", "date": "2018.08.29", "title": "Задържаха 46-годишен мъж с голямо количество старинни оръжия"}
{"url": "https://news.bg/world/atentator-samoubiets-izbi-nay-malko-11-dushi-v-irak.html", "text": "Атентатор самоубиец е взривил автомобил в град Ал Каим в западната част на Ирак, избивайки най-малко 11 души, петима от които са служители на силите за сигурност, съобщиха от местната полиция, цитирани от световните осведомителни агенции.При нападението, което е било извършено в 9 часа местно време на контролно-пропускателен пункт в покрайнините на Ал Каим,, също така са ранени 16 души - 11 цивилни и петима служители на силите за сигурност.Градът, който се намира на границата със Сирия и който е на 340 км от Багдад, беше един от последните в Ирак, който беше отвоюван обратно от терористите от ДАЕШ (\"Ислямска държава\") през ноември миналата година.Месец по-късно премиерът Хайдер ал Абади обяви победа над терористите. Ала оттогава насам силите за сигурност обявиха редица кампании за прогонването на бойци на ДАЕШ от слабо населени райони, от които те продължават да извършват атаки.Огромната пустиня, където се намира Ал Каим, е едно от основните скривалища на екстремистите.", "date": "2018.08.29", "title": "Атентатор самоубиец изби най-малко 11 души в Ирак"}
{"url": "https://news.bg/crime/prokuraturata-razsledva-intsidenta-s-dvata-vlaka-udarili-kola-do-mihaylovo.html", "text": "Окръжна прокуратура-Стара Загора наблюдава досъдебно производство за това, че на 28 август, на жп прелез, на общински път, в землището на Община - Стара Загора, при управление на моторно превозно средство са нарушени правилата за движение, като по непредпазливост е причинена смъртта на един човек.В 17 и 11 часа вчера, е подаден сигнал на тел. 112 за възникнало пътнотранспортно произшествие на жп линия на прелеза на с. Михайлово, обл. Стара Загора.Установено е, че 83-годишен водач на лек автомобил \"Опел Астра\", пресича на охраняем жп прелез при работеща сигнализация и спусната автоматична прелезна бариера.Автомобилът първо е ударен, в задната част, от преминаващ бърз влак в посока към София, след което се завъртял, попаднал на съседни жп релси, където е ударен от движещ се пътнически влак в посока Пловдив. При това положение автомобилът е излязъл от жп линията, ударил се в електрически стълб и спрял в затревена площ до релсите. Водачът е починал на място.Двете влакови композиции се движели в една и съща посока. Двамата машинисти са тествани за употреба на алкохол с техническо средство, като е отчетен нулев резултат.Местопроизшествието е посетено и запазено от екипи на Второ РУ на МВР-Стара Загора, на Жандармерията и на сектор \"Пътна полиция\" при ОД на МВР-Стара Загора.В 17,40 часа на мястото на пътнотранспортното произшествие е пристигнал полицейски екип, като до този момент там са се намирали служители на жандармерията. Незабавно е уведомен прокурор от Окръжна прокуратура-Стара Загора, под чието ръководство са се извършвали следствените действия. Разследването по случая продължава.", "date": "2018.08.29", "title": "Прокуратурата разследва инцидента с двата влака ударили кола до Михайлово"}
{"url": "https://news.bg/weather/slanchevo-temperaturite-se-pokachvat-1.html", "text": "Времето ще бъде предимно слънчево и почти безоблачно. Температурите тръгват нагоре, но не се очакват екстремни горещини.Валежите също са малко вероятни.През нощта ще бъде почти тихо. През деня в по-голямата част от страната ще има слаб вятър от изток-североизток, в източните райони - до умерен..Максималните температури са в интервала 27-32 градуса.Нощните температури варират в широки граници. В по-голямата част от страната те са между 16 и 19 градуса, в София - 12, а по Черноморието 21-22.Температурата на морската вода е устойчива: 26-27 градуса.", "date": "2018.08.29", "title": "Слънчево, температурите се покачват"}
{"url": "https://news.bg/world/valensa-nominira-oleg-sentsov-za-nobelova-nagrada-za-mir.html", "text": "Експрезидентът на Полша Лех Валенса номинира украинския режисьор Олег Сенцов за Нобелова награда за мир, предаде Дойче веле.Новината е огласена в специално изявление на Валенса, публикувано на сайта на полската киноакадемия.\"Дълбоко съм убеден, че (...) Сенцов олицетворява всички онези идеали, които ме вдъхновяваха по време на мирната ми борба за бъдещето на света.\" - споделя първият посткомунистически президент на Полша.Валенса посочва, че Сенцов е подкрепил Евромайдана в Украйна\" като \"част от демократична Европа\" и \"мирно е протестирал срещу руската анексия на родния си Крим\".Правозащитната организация \"Amnesty International\" определи присъдата срещу режисьора като несправедлива. Главният свидетел на обвинението се отказа от своите показания, като заяви, че са изтръгнати с мъчения, напомни Валенса.Гладната стачка на Сенцов продължава вече повече от 100 дни. Той настоява да бъдат освободени всички украински политически затворници, намиращи се в руските затвори, без да иска собственото си освобождаване.Като лауреат на Нобелова награда Валенса има правото да номинира кандидатури за тази награда.Междувременно Сенцов написа писмо, в което описа състоянието си в момента.\"Ако искате да разберете как се чувствам, потърсете в Гугъл \"дистрофия\", \"анемия\", \"хипоксия\", сподели украинският режисьор.Припомняме, на 14 май 2018 г. Сенцов обяви безсрочна гладна стачка.", "date": "2018.08.29", "title": "Валенса номинира Олег Сенцов за Нобелова награда за мир"}
{"url": "https://news.bg/world/myunhenskata-konferentsiya-po-sigurnostta-uchredi-nagrada-dzhon-makkeyn.html", "text": "Мюнхенската конференция по сигурността учреди награда, носеща името на американския сенатор Джон Маккейн, който почина на 25 август, предаде Дойче веле.\"Конференцията взе решение да създаде ежегодна награда \"Джон Маккейн\", за да почете паметта на нашия близък приятел и дългогодишен партньор\", заяви пресаташето на организацията Йоханес Шмид.За първи път наградата ще бъде връчена през февруари 2019 г., съвместно с Института за управление \"Джон Маккейн\", Университета на бундесвера, висшето училище за политика към Мюнхенския технически университет, института за политехнически изследвания \"Шолей\" към Мюнхенския университет.Призът ще се присъжда за дисертации и дипломни работи по теми, които са били \"особено близо до сърцето на Джон Маккейн\". Сред тях са трансатлантическите отношения, парламентарният контрол над въоръжените сили, моралната отговорност на Запада.\"Никой друг не е защитавал трансатлантическото партньорство така енергично, както Джон Маккейн\", заяви председателят на Мюнхенската конференция по сигурността Волфганг Ишингер.\"Джон ще остане в историята като истински герой и истински съюзник на Европа\", подчерта той.По думите му, сенатор Маккейн е най-големият привърженик на Мюнхенската конференция от другата страна на Атлантика.Ишингер напомни, че за първи път Маккейн е пристигнал в Мюнхен преди 40 години като член на делегация на американския Конгрес. През последните 20 години той беше водач на американската делегация и има значителен принос за запазването на трансатлантическото ядро на конференцията, подчерта Ишингер.", "date": "2018.08.29", "title": " Мюнхенската конференция по сигурността учреди награда „Джон Маккейн“"}
{"url": "https://news.bg/int-politics/oon-predupredi-asad-da-ne-nastapva-kam-idlib.html", "text": "Съветът за сигурност на ООН предупреди Дамаск да не предприема настъпление в провинция Идлиб, тъй като това може да доведе до хуманитарна катастрофа, предадоха информационните агенции.В момента правителствените войски са на подстъпите към Идлиб.На заседание, посветено на хуманитарната ситуация в Сирия, представителят на световната организация по хуманитарните въпроси Джон Гинг констатира, че положението в страната се е влошило.Намесата на Съвета за сигурност на ООН се смята за ключов фактор за защитата на мирното население в обсадената провинция. Застрашен е животът на 2.2 милиона души.Френската страна предупреди сирийския президент Башар Асад, че го очаква \"възмездие\", ако си позволи да употреби химическо оръжие при евентуално настъпление в Идлиб.По-рано САЩ заявиха, че при употреба на забранени химически вещества от страна на режима, ще нападнат Сирия.От своя страна Русия, която подкрепя Асад, прехвърля оръжия в арабската страна и изпрати при бреговете й армада от кораби.", "date": "2018.08.29", "title": "ООН предупреди Асад да не настъпва към Идлиб"}
{"url": "https://news.bg/press/asfaltat-v-svoge-e-s-nedopustimi-materiali-nyama-vinovni-za-potopa-v-asparuhovo-balgariya-e-nay-evtinata-strana-v-es.html", "text": "Жестоката катастрофа в Своге продължава да е сред водещите теми на всекидневниците.\"Лабораторни тестове били показали, че има недопустим материал в асфалта на пътя София - Своге, където тежко катастрофира автобус, предава Би Ти Ви. Това е заявил министърът на регионалното развитие и благоустройството Николай Нанков на пресконференция в централата на ГЕРБ. Той твърди, че АПИ ще ремонтира участъка за своя сметка, но чака разрешение от разследващите органи. На 27 август УС на АПИ взима решение за отремонтиране за тяхна сметка на участъци, които са компрометирани по трасето. Изключение е участъкът на пътното произшествие, в който се водят процесуално-следствени действия, каза на Нанков в отговор на въпрос ще бъдат ли предприети спешни мерки за ремонт на участъка, в който стана тежката катастрофа край Своге, предаде Агенция \"Фокус\". \"След разрешение на водещите разследването органи, ще започне отремонтирането и на този участък\", обяви той. \"След изтичането на гаранционния срок 15 август, който беше даден на фирмата, да си отстрани дефектите по целия пътен участък, на 20 август от АПИ са информирали, че изпълнителят отказва да си изпълни ангажименти. На 24 август е подаден доклад до УС на АПИ\", обясни регионалният министър. \"Откакто съм министър това е първият случай, в който фирма не иска да си изпълни задълженията по гаранция по договор\", коментира Николай Нанков. \"Отремонтирането на 21 участъка, констатирани с протокол към юни, ще започне до края на утрешния ден\", заяви той.\" - в. \"Сега\".\"Шофьорът Григор Григоров, който в събота преобърна автобус с пътници край Своге, е вече преместен в килия на следствените арести на столичния бул. \"Г. М. Димитров\", казаха пред \"24 часа\" прокурори. Тази сутрин той е бил изписан от болница \"Царица Йоанна - ИСУЛ\", където беше приет след трагедията. Григоров е задържан за 72 ч от прокурор. Обвинен е за причиняване на смърт по непредпазливост на 17 души и нанасяне на телесни повреди на 21 ранени. Според прокуратурата той е нарушил правилата за движение, след като превишил скоростта с 13 км/ч при разрешени 40. Данните за скоростта са по информация от тахошайбата на рейса. Когато са му повдигали обвинение в неделя, Григоров не е давал обяснения пред разследващите. Очаква се прокуратурата да му иска и постоянен арест от съда. Григоров е управител и съсобственик на фирмата превозвач \"Мобилус 5\". Засега той е единственият обвинен за трагедията край Своге. От прокуратурата обаче вчера увериха, че разследването продължава и най-вероятно отговорност ще се търси и на други.\" - в. \"24 часа\".\"Полицията и разследващи влязоха в офиса в фирма \"Мегаинвест холд\" в Дупница, която е партньор на \"Трейс груп холд\" в проекта за рехабилитация на пътя в Искърското дефиле, съобщи \"Фокус\". При катастрофа край Своге в събота 17 души загинаха, а 20 са ранени. Некачествена настилка е една от версиите, по които разследващите работят, както се разбра от изявление на главния прокурор Сотир Цацаров ден след произшествието. Изпълнител на рехабилитацията на пътя е консорциумът \"Трейс Своге\", в който \"Трейс\" участва с 60%, а \"Мегаинвест холд\" с 40%. Агенция \"Фокус\" съобщава, че пред централата на \"Мегаинвест холд\" има и служители на жандармерията, каквито имаше и при изземването на документи вчера в централата на \"Трейс\". Вчера пред \"Капитал\" собственикът на \"Мегаинвест холд\" Цветан Цветанов поясни, че дружеството е работило по рехабилитацията на участъка край Елисейна и не е отговаряло за този при Своге. \"Нямам нищо общо с ремонта край Своге, не мога да коментирам качеството на пътната настилка там\", каза той. По информация от БНТ снощи разследващите са иззели документацията за ремонта от агенция \"Пътна инфраструктура\", която е възложителят на поръчката. Междувременно лидерът на \"Атака\" Волен Сидеров заяви, че ще поиска от регионалното министерство всички договори с фирмата \"Трейс Груп Холд\", която, по думите му, \"обира всички поръчки и печели огромни суми\". Сидеров ще предложи и законодателни промени за по-строг контрол и санкции на изпълнителите на обществени поръчки и връщане на държавата в \"основните дейности, от които олигарси печелят за сметка на невинните жертви по пътищата\"...\" - в. \"Дневник\".\"БСП поиска поемане на политическа отговорност заради тежката катастрофа край Своге. Оставки на министри вече е най-малкото, става въпрос за оставка на цялото правителство, каза лидерът на БСП Корнелия Нинова на пресконференция в централата на червената партия...\"Досега корупцията ни ограбваше, взимаше от всеки човек, сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов\", каза Нинова и призова за смяна на този модел на управление на държавата...\" - в. \"Стандарт\".\"Виновникът за такива ситуации е само един и това е правителството на Бойко Борисов и той персонално. Гордостта на премиера - магистралите, са най-голямата кражба може би в държавата, конкурирайки се с кражбите в санирането\", коментира Нинова. Лидерът на БСП посочи, че преди началото на новия парламентарен сезон левицата ще обсъди дали да внесе нов вот на недоверие. \"Има ли смелост премиерът, както до вчера казваше: \"Аз строя пътища и магистрали\", да излезе сега и да каже: \"Аз строя пътища и магистрали, по които да се избивате.\" Този модел от бизнес, кражби и корупция води до тези трагедии, допълни Нинова...\" - в. \"Труд\".Вестниците в сряда съобщават за развръзка по друг трагичен случай - пороя във варненския квартал Аспарухово.\"Окончателно: няма виновни за 13-те удавени в \"Аспарухово\", само силният дъждРешението е на Апелативния съд по настояване на прокуратурата. Факторите свлачища, битови и строителни отпадъци, постройки в дерето не били основна причина за трагедията.Апелативният съд уважи протеста на окръжната прокуратура във Варна и прекрати наказателния процес за наводнението в кв. \"Аспарухово\" на 19 юни 2014 г., при което се удавиха 13 души.Преди това Варненският окръжен съд бе постановил, чедържавното обвинение не може да прекратява дело и да обявява, че няма виновни.\"Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност - престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от окръжния следствен отдел. При проверката на определението на Варненския окръжен съд въззивната съдебна инстанция е приела аргументите на окръжната прокуратура, че то е необосновано\", се казва в решението на Апелативния съд от 24 август тази година.Магистратите отново се позовават на екстремалността на валежите на 19 юни 2014 г. и на всички справки на Националния институт по метеорология и хидрология.\"Само за половин час - от 18,30 до 19 ч, интензивността на падналите валежи на един квадратен метър е била 138,8 литра. За периода от 15 до 20 юни 2014 г. количеството на валежите е било 175,6 л, което представлява 382 процента от нормата за валежите през юни.Подобно наводнение във Варна е имало и през 1951 г., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна\", аргументират се апелативните съдии. Според тях, основната причина за настъпилото водно бедствие е екстремността на природното събитие от 19 юни 2014 г...\" - в. \"24 часа\".\"Апелативният съд уважи протеста на Окръжната прокуратура във Варна срещу определение на Варненския окръжен съд и прекрати наказателното дело за наводнението в кв. \"Аспарухово\", взело 13 жертви, съобщава прокуратурата. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. \"Аспарухово\", при което на 19 юни 2014 г. загинаха 13 души. Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност - престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от Окръжният следствен отдел. При проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано. За екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час - от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна, разказва прокуратурата. И Апелативният съд е приел, че основната причина за настъпилото водно бедствие е екстремността на природното събитие от 19 юни 2014 год. Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали. Със своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал \"Аспарухово\"...\" - в. \"Сега\".\"Повече от четири години, след като наводнение, предизвикано от пороен дъжд, отне живота на 13 души във варненския кв. \"Аспарухово\", Апелативният съд в града потвърди, че трагедията е била причинена не от човешка грешка, а от природната стихия. Досъдебното производство, образувано веднага след наводнението от 19 юни 2019 г., бе водено за причиняване смъртта на 13 души поради немарливо изпълнение на служебни задължения. Според Наказателния кодекс това е престъпление. Делото бе наблюдавано от трима прокурори и разследвано от трима следователи от варненския Окръжен следствен отдел. На 16 юни м.г. - три години след опустошителното наводнение Окръжната прокуратура във Варна оповести резултатите от експертизата за причините, довели до трагедията. Според тях основният фактор, довел до загубата на 13 човешки живота и причиняването на огромни материални щети, е било застрояването на западния охранителен канал в ромската махала над кв. \"Аспарухово\". Пак според експертизата източникът на наводнението е формиралата се висока вълна вследствие на падналите проливни и поройни валежи на 18 и 19 юни 2014 г. \"За кратко време и с голяма скорост водата достигнала до коритата на деретата и активизирала свлачищни и срутвания\", бе записано в документа. Според експертизата на вещите лица, работили по случая, Министерството на регионалното развитие и благоустройството не е изпълнило задълженията си за оценка и картографиране на геоложкия риск на територията на община Варна, в това число и на пострадалия кв. \"Аспарухово\". Липсата на такава оценка на риска предопределя и липсата на активни действия на всички управленски нива. Въпреки Националната програма за превенция и ограничаване на свлачищата на територията на Република България, ерозията и абразията на Дунавското и Черноморското крайбрежие 2015 - 2020 г. , регистрираните до 2014 г. на територията на Варна и на кв. \"Аспарухово\" свлачища за неотложно укрепване са планирани за изпълнение едва през следващата година, когато за целта трябва да бъдат отпуснати 2 млн...\" - в. \"Дневник\".В. \"Стандарт\" съобщава, че България е най-евтината страна в ЕС: \"България се оказва най-евтината страна в ЕС за широк кръг от стоки, услуги и храни, отчита анализ на Евростат за нивата на цените на потребителските стоки и услуги в Евросъюза през 2017 г. Страната ни е с най-нисък тотален показател за всички потребителски стоки и услуги в Евросъюза с индекс от 44, при среден индекс от 100 пункта за ЕС-28. Страните в ЕС с най-високи индекси за скъпи потребителски стоки и услуги са Дания и Люксембург - и двете с по 141 пункта, тоест с 41 пункта над средното за ЕС. Страната ни е с най-ниски цени за алкохол, вино, бира, цигари и тютюневи изделия - индекс от 56 при среден показател 100 пункта за ЕС. Най-евтини отново у нас са облеклото, обувките, както и всякакви аксесоари, свързани с мъжкото и дамско облекло - 78 пункта /при 100 за ЕС/. Поддръжката на дома с отопление, електричество, вода, както и други домакински услуги отново е най-евтина у нас - 30 пункта при 100 за ЕС. Медицинските продукти, лекарствата, здравните и дентални услуги са най-евтини у нас в рамките на целия Евросъюз - 29 пункта при 100 за ЕС. Продуктите за леки автомобили, горивата, транспортните услуги и т.н. отново са най-евтини у нас - 66 пункта при 100 за ЕС. Образованието (от основно до висше) и всички свързани с него такси и учебници са най-евтини у нас сред 28-те членки на ЕС - 25 пункта при среден показател от 100. Разходите за ресторанти, кафенета, барове, хотели и други развлечения отново са най-ниски у нас - 45 пункта при 100 за ЕС. През 2017 г. Дания е най-скъпата държава-членка за ресторанти и хотели - 50 на сто над средното за ЕС, храна - отново 50 на сто над средното за ЕС, за отдих и култура - 48 на сто над 100 за ЕС. Ирландия е най-скъпата държава-членка за алкохолни напитки и тютюневи изделия - 74 на сто над средното за ЕС. Люксембург е държавата с най-високи разходи за жилища, вода, електричество и газ - 63 на сто над 100-те пункта за ЕС. Гърция е най-скъпата държава в областта \"комуникации\" - 54 на сто над средното за ЕС. Швеция е с най-високи цени в областта на \"конфекцията, дрехите и обувките\" - 34 на сто над средното ниво в ЕС. Освен България, която държи лидерството за най-ниски цени в широк диапазон потребителски стоки и услуги, най-ниски са цените на плодовете, зеленчуците и безалкохолните напитки в Румъния - 62 пункта при 100 за ЕС (по този показател страната ни има 73 пункта). Най-евтината страна за комуникации, пощенски услуги, телефонни и мобилни разговори е Полша - 45 пункта (при 65 за България). От друга гледна точка обаче страните с най-ниски ценови показатели на стоки и услуги, като Румъния и България, отчитат и най-високи показатели за хора, живеещи в риск от бедност и социално изключване (40% за България и 38% за Румъния). В най-скъпите държави на ЕС Дания и Люксембург обаче е най-нисък и ръстът на хората в риск от бедност - едва 16 на сто, отчита Евростат.\"", "date": "2018.08.29", "title": "Асфалтът в Своге е с недопустими материали, няма виновни за потопа в Аспарухово, България е най-евтината страна в ЕС… "}
{"url": "https://news.bg/disasters/voenen-samolet-se-razbi-v-gartsiya.html", "text": "В Гърция, при тренировъчен полет, се разби учебен самолет T-2 Buckeye на гръцките военновъздушни сили, съобщи в. \"Ekathimerini\".Пилотът е загинал.\"Тялото на 39-годишния пилот е намерено от спасителите скоро след инцидента. Той е баща на две деца.\" - се казва в съобщението за инцидента.Самолетът се е намирал на 7 морски мили разстояние от град Спарта, когато е катастрофирал.Вторият пилот е оцелял и е приет в болница. Съобщава се, че се е приземил с парашут.И двамата летци да с опит от 2500 часа във въздуха.Причините за катастрофата се разследват.", "date": "2018.08.29", "title": "Военен самолет се разби в Гърция "}
{"url": "https://news.bg/int-politics/i-vav-vietnam-otdavat-pochit-kam-dzhon-makkeyn.html", "text": "Шефът на затвора, в който Джон Маккейн е бил по време на виетнамския си плен, изрази своето възхищение от него, пише \"Newsweek\".Изданието напомня, че при службата му като военноморски летец неговият самолет е бил свален над Виетнам и бъдещият сенатор е прекарал в плен пет години и половина - от 1967 до 1973 г.Той понася стоически мъченията, на които е подложен, а когато виетнамската страна му предлага предсрочно освобождаване, отказва предложението, за да не бъде използвано това от комунистическата пропаганда.\"В онези времена аз лично го харесвах заради неговата твърдост и силна позиция. По-късно, когато стана сенатор, той и сенатор Джон Кери направиха много за укрепване на виетнамско-американските отношения. Затова много му се възхищавах.\" - споделя полковник Тран Чонг Дюет.\"Когато научих за смъртта му, изпитах тъга. Бих искал да изкажа съболезнования на семейството му. Мисля, че такива са чувствата на целия виетнамски народ.\" - казва още полковникът.По време на пленничеството си Джон Маккейн е бил в изолатор в продължение на 2 години и половина. След като  самолетът му е свален, му е отказана медицинска помощ, въпреки че е имал сериозни травми. Лично преживените от него мъчения го правят последователен противник на прилагането на такива практики при разпити и като политик твърдо отстоява това свое убеждение.Маккейн се уволнява от флота през 1981.Като потомък на двама адмирали и възпитаник на военноморската академия \"Анаполис\", в младостта си той е смятал да посвети живота си на флота. Но по време на пленничеството здравето му е сериозно увредено и разбирайки, че няма да може да остане в армията, той решава да се посвети на политиката.Въпреки травмите, получени по време на виетнамския плен, той не изпитва желание за мъст и заедно със сенатор Джон Кери през 1994 г. внася в Конгреса законопроект за отмяна на икономическите санкции срещу Виетнам.След като беше събщено за смъртта му, много виетнамци се стекоха при американското посолство в Ханой за да почетат паметта му. Други го почетоха като герой при паметника до езерото Трак Бах, където Маккейн е катапултирал, след като самолетът му е бил свален.\"Ценим усилията на Джон Маккейн за изграждането и развитието на виетнамско-американските отношения през изминалите десетилетия\", заяви пресаташето на виетнамското външно министерство Ле Те Ту Ханг.Съвсем различна е съдбата на руския военен, свалил самолета на Маккейн - Юрий Трушечкин, който е бил във Виетнам като ракетчик. Заради службата си той е награден в Съветския съюз с орден \"Червена звезда\". Пенсионира се като подполковник, пропива се и умира в нищета през 2009 г., забравен от всички.", "date": "2018.08.29", "title": "И във Виетнам отдават почит към Джон Маккейн "}
{"url": "https://news.bg/int-politics/tramp-predupredi-google-facebook-i-twitter-da-vnimavat.html", "text": "Президентът на САЩ Доналд Тръмп предупреди американските интернет гиганти Google, Facebook и Twitter да внимават, съобщава \"Ройтерс\". По-рано той обвини трите компании, че са политически пристрастни в негов ущърб, както и че налагат цензура.\"Смятам, че Google се опитват да се възползват от хората, а това е доста сериозно. И смятам, че това, което те правят, а и другите - погледнете само какво става и с \"Туитър\", и с \"Фейсбук\" - всички те по-добре да внимават. Защото не може да причиняваш подобно нещо на хората. А и получаваме стотици оплаквания. Затова мисля, че \"Гугъл\", \"Туитър\", и \"Фейсбук\" нагазват в много, много опасна територия и трябва да внимават. Не е честно спрямо големи части от населението\", подчерта Тръмп пред журналисти в Белия дом.Вчера той обвини Google в пристрастия срещу него и привържениците му, както и че фалшифицира резултатите от интернет търсенията в полза на левичарски медии, а социалните мрежи - че дискриминират консервативно настроените потребители.", "date": "2018.08.29", "title": "Тръмп предупреди Google, Facebook и Twitter да внимават"}
{"url": "https://news.bg/bulgaria/nasha-poroda-svine-na-2500-g-mozhe-da-bade-unishtozhena-ot-chumata-v-rumaniya.html", "text": "Африканската чума по свинете, която върлува в съседна Румъния, може да унищожи изцяло древната българска порода Източнобалканска свиня.Огнища на болестта са засечени само на 15-20 км от границата със северната ни съседка, а ваксина за заболяването няма, алармира Радостина Донева, председател на Асоциацията за развъждане и съхранение на Източнобалканската свиня (АРСИС) - Шумен.Макар това да е единствената запазена аборигенна порода прасета у нас, популацията им се е свила от 55 000 животни допреди десетина години до 3500 и е застрашена от изчезване. Източнобалканските свине са черни на цвят, с високи здравословни показатели на месото и сланината. Ако заболяването премине границата ни и се разпространи при дивите, домашните и индустриално отглежданите прасета, опасността да загубим безвъзвратно породистите черни свине е огромна, подчерта Донева.По последни данни в Румъния са засечени 725 огнища на заболяването при домашни прасета в 156 населени места в северозападната и югоизточната част на страната. Местните медии определят нанесените щети на свиневъдния сектор като \"национална катастрофа\".Държавата закъсня с мерките срещу чумата и не се справя с ограничаването на популацията на дивите свине, включително и покрай река Дунав, изтъкна Радостина Донева.\"Не е ясно при навлизане на Африканска чума в България къде ще се унищожават всички заразени прасета. До скоро у нас имаше два лицензирани екарисажа - в Шумен и Варна, но през пролетта и двата бяха затворени за нарушения, а финансирането им бе спряно. Пред Европейската комисия е обявен софийски мобилен инсенератор, но според представители на бранша той няма капацитета да обслужва цялата страна\", предупреди председателят на АРСИС - Шумен.", "date": "2018.08.29", "title": "Наша порода свине на 2500 г. може да бъде унищожена от чумата в Румъния"}
{"url": "https://news.bg/health/chetiri-zheni-ot-tragediyata-kray-svoge-prodalzhavat-da-sa-s-opasnost-za-zhivota.html", "text": "Няма промяна в състоянието на пострадалите при , които са настанени в \"Пирогов\". Припомняме, че при пътния инцидент загинаха 17 души. Общо шестима пациенти са на лечение в спешната болница. Три жени продължават да са с опасност за живота, съобщи директорът на болницата проф. Асен Балтов, като допълни, че в критично състояние е и още една жена, за чийто живот се борят лекарите в столичната болница \"Св. Анна\". На другите три жени, които вече са в по-добро състояние, им предстоят операции днес и утре.\"Колегите прецениха, че е по-добре първо да минат оперативните интервенции и след това евентуално да се прецени, може би другата седмица, да бъдат изведени, защото следоперативно трябва да има едно добро обезболяване. Особено след такава тежка травма, която е настъпила, е хубаво да бъдат наблюдавани поне минимум 24 часа следоперативно\", уточни д-р Балтов, цитиран от БНР. ", "date": "2018.08.29", "title": "Четири жени от трагедията край Своге продължават да са с опасност за живота"}
{"url": "https://news.bg/health/tarsyat-kravodariteli-za-postradelite-v-tragediyata-kray-svoge.html", "text": "Акция за кръводаряване за пострадалите в тежката катастрофа край Своге организира Първа градска болница в София.Желаещите да дарят кръв може да посетят лечебното заведение от 10 до 14 часа.Към инициативата се присъедини и университетската болница в Бургас. Там доброволците ще се приемат и извън работното време на дежурния екип.Властите обявиха, че няма недостиг на кръв и кръвни продукти. Но у нас дарителите са рядкост и затова кръвта никога не е излишна.Изискванията към желаещите са да са здрави, да не са дарявали кръв през последните два месеца и да не са приемали лекарства през последните 24 часа.", "date": "2018.08.29", "title": "Търсят кръводарители за постраделите в трагедията край Своге"}
{"url": "https://news.bg/society/darzhavata-pomaga-s-375-lv-na-blizkite-na-zaginalite-i-na-postradalite-kray-svoge.html", "text": "Агенцията за социално подпомагане ще отпусне еднократна помощ в размера на 375 лв. на близките на загиналите и на пострадалите при .Въпросната сума е максималната, предвидена от закона, уточни социалният министър Бисер Петков в сутрешния блок на Нова телевизия.Той подчерта, че потърпевшите от трагедията няма да бъдат принудени да чакат по гишета, за да получат средствата. Служители на агенцията ще ги посетят по домовете им, където ще бъдат оформени необходимите документи.Социалният министър коментира и наболялата тема за проблемите на хората с увреждания. Той обясни, че отпадането на зашитата им от уволнение е станало по предложение на организациите на самите хора с увреждания.\"Нормално е те да бъдат източник на работна сила, но трябва да се съобразяваме и с твърденията на работодателите, че дадено лице може да не е пригодно да извършва определена дейност... Уволнението в момента става само с предварително индивидуално разрешение от Агенцията по труда\", обясни Петков.Той подчерта, че ако даден работодател не може или не желае да попълни квотата за назначения на хора с увреждания, то той е задължен да внася т. нар. компенсационна вноска във Фонда за заетост на хората с увреждания. В неговия управителен съвет е предвидено да членува и човек от национално представителните организации на работодателите.", "date": "2018.08.29", "title": "Държавата помага с 375 лв. на близките на загиналите и на пострадалите край Своге"}
{"url": "https://news.bg/crime/dvama-mazhe-arestuvaha-piyan-i-nepravosposoben-shofyor.html", "text": "Граждански арест е бил извършен в ловешкото село Българене. Двама мъже са задържали шофьор, каращ без книжка и с над два промила алкохол в кръвта.\"Видях една кола, която кара ту вляво, ту вдясно. Зад него имаше джип, който свиреше. След като видя хора, пияният шофьор намали и спря. Обадих се на 112, за да сигнализирам за случая. Всъщност дори не се съпротивляваше, когато му поисках ключовете\", каза пред Нова телевизия Даниел Кандев, който е задържал водача.Шофьорът не е жител на селото.Според очевидци водачът е бил абсолютно неадекватен. Той не е собственик на автомобила. Впоследствие му е написан акт.Кметът на селото Тодорка Славчева е горда от постъпката на местните жители и бързата им реакция.", "date": "2018.08.29", "title": "Двама мъже арестуваха пиян и неправоспособен шофьор"}
{"url": "https://news.bg/crime/mikrobus-se-zabi-vav-fontan-v-pazardzhik-shofyorat-zagina.html", "text": "Шофьор загина на място, след като управляваният от него микробус се е блъснал във фонтан в Пазарджик, съобщиха от местната полиция.Инцидентът е станал тази сутрин на кръговото кръстовище край спортната зала в града.Най-вероятната причина за катастрофата е, че на 74-годишния шофьор му е прилошало и е изгубил управление.Микробусът е собственост на сдружение за хора с увреждания в село Звъничево. В него не е имало други пътници. ", "date": "2018.08.29", "title": "Микробус се заби във фонтан в Пазарджик, шофьорът загина"}
{"url": "https://news.bg/politics/meteorolozite-nastoyavat-ban-razvod-ni-day-i-poveche-ne-ni-machi.html", "text": "С освирквания с вувузели десетки служители на Националния институт по метеорология и хидрология (НИМХ) излязоха на пореден протест пред сградата на Българската академия на науките (БАН) в София.Синоптиците настояват институцията да се извади от състава на БАН и да мине под ръководството на Министерството на образованието и науката (МОН) като самостоятелна научна организация.Те негодуват и срещу липсата на достатъчно финансиране на институцията и недостига на достатъчно висококвалифицирани кадри.Протестиращите носят и транспаранти с надписи \"Кой ще поеме отговорност\", \"НИМХ - активната съвест на науката\", \"Дайте ни развод\", \"Искаме промяна, моля помогнете\", \"БАН, развод ни дай и повече не ни мъчи, въздуха ни остави\" и други,Петър Бояджиев, хидролог и участник в протеста, коментира за News.bg, че НИМХ няма как да съществува самостоятелно и допълни, че има поне шест или седем министерства, които са готови да ни приемат. Кои са обаче те, той не ги назова.\"Неадекватното управление на властимащите в БАН не отговаря на нашите изисквания, така че най-добре би било, ако можем да се отделим\", обясни Бояджиев и посочи, че над 80% от служителите искат да се отделят от БАН.Той припомни, че работи 30 години като хидролог и винаги хроничното недофинансиране на института е било на първи план дойде ли началото на годината. Без никаква финансова сигурност за бъдещето ни, условията на БАН не са никак не са приемливи, поясни Бояджиев.Хидрологът увери, че НИМХ е достатъчно отговорен институт, който работи за хората и твърденията, че биха могли да не правят изследвания за прогнозата за времето, ако не постигнат желаните резултати, не са верни. Просто трябва да получим адекватен отговор от властта как биха могли да разрешат нашия проблем, поиска Бояджиев.На въпрос как би коментирал едно евентуално създаване на Национална метеорологична служба, той отбеляза, че това би било много правилно решение, защото гледайки по телевизиите всеки говори, че би създал такава служба, но по думите му никога не се е стигнало до нейното създаване.Малко по-късно протестиращите организираха шествие по бул. \"Цар Освободител\" в посока Министерския съвет, за да могат да отново да бъдат чути исканията им от управляващите.Припомняме, просветният министър Красимир Вълчев и премиерът Бойко Борисов проведоха  (НИМХ) при БАН.Срещата дойде след  заради липса на адекватно финансиране. Синоптиците искат института да се отдели от БАН и да премине под шапката на Министерството на образованието и науката (МОН).Министър-председателят от своя стана даде  без намесата на правителството. Срокът бе до 22 август, сряда.", "date": "2018.08.29", "title": "Метеоролозите настояват: БАН, развод ни дай и повече не ни мъчи"}
{"url": "https://news.bg/int-politics/kitay-skochi-sanktsiite-na-sasht-sreshtu-rusiya-ne-reshavat-nikakvi-problemi.html", "text": "Външното министерство на Китай обяви, че се противопоставя на решението на САЩ да наложат още санкции срещу Русия, тъй като подобни мерки \"не могат да помогнат за разрешаването на проблеми\".\"Китай винаги е бил против едностранното използване на санкции в международните отношения или заплахи за тяхното използване\", изтъкна говорителят на китайското външно министерство, цитиран от световните информационни агенции.От ведомството призоваха Москва и Вашингтон да \"уредят съществуващите спорове чрез консултации и преговори, основани на принципите на равенство и взаимно уважение и съгласно общоприетите норми на международното право\".Последният набор от санкции срещу Русия влезе в сила в понеделник, като те бяха отговора на Вашингтон за предполагаемото участие на Москва в отравянето на бившия руски шпионин Сергей Скрипал и дъщеря му Юлия в английския град Солсбъри през март.От своя страна Русия изтъква, че санкциите представляват опит за \"подкопаване на международната структура в областта на контрола върху въоръженията и неразпространението на ядрени оръжия\" и обеща да отговори.", "date": "2018.08.29", "title": "Китай скочи: Санкциите на САЩ срещу Русия не решават никакви проблеми"}
{"url": "https://news.bg/politics/edinen-organ-po-patna-bezopasnost-sazdava-vlastta.html", "text": "Единна структура по пътна безопасност ще бори жертвите по пътя. Това е решила властта на спешно съвещание по темата при премиера Бойко Борисов.Новината съобщи вицепремиерът Томислав Дончев. Това звено ще контролира дейностите в тази сфера. В него ще се слеят всички органи по пътна безопасност от отговорните институции. КАТ си остава в МВР, обясни той.Новата структура не трябва да е под шапката на някое ведомство. То трябвало да е максимално самостоятелно. Томислав Дончев дори предположи, че новият орган може и да е на прякото подчинение на премиера. В новата структура ще се влеят органите от МВР, МРРБ, АПИ, МТ и от други ведомства, ангажирани с темата за пътна безопасност.По мнението на Дончев така щяло да се избегне кой е виновен за даден инцидент и от кое ведомство да се търси отговорност. Такава промяна ще изисква изменения в редица закони.Институтът за пътна безопасност остава коректив, обясни Богдан Милчев. Именно НПО-то се закани да контролира пътната безопасност. Проблемът не е политически, но решението му минава с политически средства, според Милчев. Той не иска темата да се политизира.Катастрофата край Своге е катализрала процеса, по мнението му. Трябва да бъдем просто хора, настоя Богдан Милчев. Той е доволен, че има политическа воля да се реши проблема с пътната безопасност.", "date": "2018.08.29", "title": "Единен орган по пътна безопасност създава властта"}
{"url": "https://news.bg/bulgaria/vseki-v-sofiya-mozhe-da-se-vklyuchi-v-deloto-za-mrasniya-vazduh.html", "text": "Всеки, който се чувства увреден от качеството на въздуха в столицата, може да се присъедини към иска, информират от \"Група за чист въздух\".Условията са гражданите да са жители на София или пък да работят/учат на територията на Столична община.Освен физически лица към делото могат да се включат и организации, които защитават интереса на лица увредени от мръсния въздух.Срокът за заявяване на желанието за присъединяване към делото е 1 октомври 2018г. За тогава е нарочено и следващото заседание.За целта трябва да се попълни молба в свободен стил и да се изпрати до съда.\"Гражданите трябва да имат предвид, че решението ще има сила за всички жители на столицата и правото им да се ползват от него е гарантирано, независимо от това дали са се присъединили или не към иска.\", споделя адвокат Димо Господинов, който ръководи делото.\"Група за чист въздух\" се нуждае от подкрепа в кампанията за набиране на средства, с които да се покрият първоначалните разноски за водене на делото.Необходими са около 15 хил. лв. за експертни оценки и разноски по делото, които трябва да се внесат предварително.Адвокатите от \"Група за чист въздух\" работят безплатно за каузата.Припомняме, Колективните искове срещу Столичната община бяха заведени на 29 май 2017 г. от няколко неправителствени организации и адвокати, обединени в \"Група за чист въздух\".На 7 юни стана ясно, че Софийския градски съд на делото на \"Група за чист въздух\" срещу Столичната община.", "date": "2018.08.29", "title": "Всеки в София може да се включи в делото за мръсния въздух"}
{"url": "https://news.bg/bulgaria/podobryava-se-sastoyanieto-na-nay-tezhko-postradalata-zhena-kray-svoge.html", "text": "Състоянието на най-тежко пострадалата от катастрофата край Своге 52-годишна жена е по-добро, съобщиха от УМБАЛ \"Св. Анна\".От днес тя не е на апаратно дишане и няма пряка опасност за живота ѝ.Към момента има подобрение в общото отстояние и при другите 4 пациентки и те вече са изведени от КАИЛ и настанени в Клиника по хирургия и Клиника по ортопедия и травматология на болницата..Все още остава тежко състоянието на мъжът пострадал при същата катастрофа.Припомняме, че при пътния инцидент .", "date": "2018.08.29", "title": "Подобрява се състоянието на най-тежко пострадалата жена край Своге"}
{"url": "https://news.bg/society/politicheski-chadar-varhu-obshtinar-ot-gerb-sasipval-vazduha-v-s-trud.html", "text": "През 2015 година на 250 метра от жилищен квартал в село Труд заработи централа за производство на топло и електроенергия от био маса. От нейното въвеждане в експлоатация до днес живущите в близост домакинства се оплакват от миризми, шум, трафик на цистерни в малките часове на денонощието, системно и безконтролно заливане на земеделски земи с остатъчен от производството продукт, за който до ден днешен няма информация какво съдържа. Заливането на земеделските земи се извършва без консултации с агрономи и в редица нарушения на Нитратната директива и ЗОЗЗ. Това заявиха на пресконференция представителите на Сдружението с нестопанска цел \"Бъдеще за село Труд\".В продължение на 3 години Сдружението осъществява системни и последователни граждански действия за справяне с негативните влияния на това производство върху живота и здравето на живущите в близост стотици домакинства. Към настоящия момент от \"Бъдеще за село Труд\" са положили огромни усилия - изпратени са и множество уведомления към всички ресорни органи на местната и държавна власт: кмета на с. Труд; кметски съвет; кмет на община Марица; Общински съвет към община Марица; Областен управител на град Пловдив; директор на РИОСВ гр. Пловдив; Омбудсман на Република България; министър на околната среда и водите; министър на земеделието; директор на агенция по безопасност на храните (БАБХ); министър на здравеопазването и директор на РЗИ Пловдив; министър на регионалното развитие; парламентарни комисии към министерство на околната среда и водите, земеделие и здравеопазване; президент на Република България; вицепремиер и премиер на република България.\"Документацията е солидна - резултата плачевен.\"По казуса в селото Труд бяха организирани множество протести:От Сдружението са категорични - на всички тези действия ресорните институции не са отговорили по никакъв начин.Активистите пишат: \"Напротив, станахме свидетели на разпъването на един огромен чадър върху дейността на централата за биомаса в с. Труд. Чадър който няколко министерства и регионални инспекции разпънаха заедно и ожесточено защитаваха интереса на свой съпартиец, общински съветник от ГЕРБ в община Пещера, който е и собственик на централата в с. Труд. С лекота заметоха проблемите на населението и се втурнаха да бранят дейност, която в същината си е екологична и добра, но само по документи. Не сме против добива на зелената енергия! Напротив, виждаме и оценяваме ефективността на тези технологии, естествено когато те не са за сметка на изконни човешки конституционни права!\"Казусът е най-вече в ресора на МОСВ и РИОСВ, поради което гражданската инициатива насочила усилията си в търсене на помощ именно към Стефан Шилев и Нено Димов. В годините обаче тяхната позиция станала все по настървена в защита на централата в село Труд и в частност на интересите на собственика, общински съветник на ГЕРБ в гр. Пещера. Всеки сигнал от страна на населението е бил атакуван със силни медийни изказвания и заглушаван от гласа на министъра и неговите подгласници.\"В медийното пространство се афишираха 22 проверки с неустановени нарушения, а когато случайно се установиха такива, РИОСВ подготвяше документацията така, че съдът я обявяваше за несъществена. Имаше мобилна станция, която измерваше качеството на въздуха почти година. Тя се поставяше за седмица-две, които всеки път бяха чакани от населението, защото само тогава централата не се чуваше и помирисваше изобщо. МОСВ и РИОСВ постоянно използваха перфектните резултати от замерванията срещу негодуващото население. Въпреки, че пред медиите самият министър ясно заяви, че тази мобилна станция не хваща емисиите характерни за био газ инсталациите, липсата на отклонения при замерванията продължиха да бъдат коз срещу населението. Така в годините проблемът на село Труд си остава проблем, за който институциите, макар по закон да са длъжни да работят в интерес на обществото продължиха и до днес продължават да неглижират.\"\"Престъпление е държавен служител да използва репресивни, мутренски похвати, целящи всяване на страх и затваряне на усти. Реши се, че проблемът в село Труд ще бъде премахнат, когато недоволните и ощетените, в случая ние гражданите, бъдем репресивно заставени да замълчим... Дали мафията си има държава или държавата е мафия оставям да прецените. Днес ще бъдем смели, както бяхме и вчера, и през изминалите години, когато отправяха към нас заплахи и предупреждения свързани с нашата лична неприкосновеност\", категорични са жителите на селото.Село Труд иска оставки! Жителите се обръщат към премиера Бойко Борисов, очакват да обърне внимание на проблема. От сдружението поставят срок от 50 дни за оставките на министрите Нено Димов и Румен Порожанов.\"След изтичане на този срок, ако исканията ни не бъдат удовлетворени, сме готови да изпратим пълна преписка със солидна аргументация по случая \"с. Труд\", на Европейската комисия по защита на околната среда и Комисията за защита правата на човека. Към преписката ще има приложени становища от Омбудсмана на републиката, министерство на здравеопазването, водещи специалисти, както и подробно изложение относно критичното бездействие на българските компетентни органи и институции\", категорични са жителите.", "date": "2018.08.29", "title": "Политически чадър върху общинар от ГЕРБ съсипвал въздуха в с. Труд"}
{"url": "https://news.bg/crime/zadarzhaha-4-ma-kanaldzhii-opitali-da-prekarat-27-migranti-prez-balgariya.html", "text": "Районна прокуратура - Бургас задържа за 48 часа Боян В., Жеко П., Апостол К. и Кирил Г., опитали да прекарат 27 чужденци през територията на страната.В съучастие Боян К. и Кирил Г. (като съизвършители) и Жеко П. и Апостол К. (в качеството им на помагачи) ползвали автомобил, за превоз на чужденците, част от които ненавършили 16-годишна възраст, да преминат през територията на страната в нарушение на Закона за чужденците.Утре предстои Районна прокуратура - Бургас да внесе в съда искане за налагане на мярка за неотклонение \"задържане под стража\" спрямо обвиняемите.", "date": "2018.08.29", "title": "Задържаха 4-ма каналджии опитали да прекарат 27 мигранти  през България"}
{"url": "https://news.bg/society/shofyorite-karat-po-barzo-v-uchastaka-kray-svoge.html", "text": "Скоростта на движение в участъка на тежкия инцидент на път Своге - София е намалена на 30 км/ч., информират от АПИ. Целта е повишаване безопасността на движение в участъка.  Агенция \"Пътна инфраструктура\" предприе тази мярка след уведомяване на община Своге.Данните от трафик камерите показват, че въпреки ограничението на скоростта и поставените пътни знаци, шофьорите карат с 30% по-висока скорост от допустимата.", "date": "2018.08.29", "title": "Шофьорите карат по-бързо в участъка край Своге"}
{"url": "https://news.bg/politics/borisov-razporedi-na-oblastniya-upravitel-na-burgas-da-spre-reshenieto-za-silistar.html", "text": "Министър-председателят Бойко Борисов разпореди на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево във връзка с казуса \"Силистар\".Областният управител ще упражни своите правомощия за контрол по законосъобразност на решението след постъпване на протокола от заседанието в Областна администрация.Ще бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжна прокуратура.Припомняме, в петък (24 август) вечерта от ПП ГЕРБ информираха, че премиерът Бойко , е наредил на кметана Царево Георги Лапчев да задържи и да не изпълнява решението на Общински съвет - Царево по казуса \"Силистар\".В петък през деня по време на извънредно заседание на общинския съвет в Царево бе приета от общинските съветници от ГЕРБ докладна на Лапчев, според която може да се разреши строителство в защитена зона \"Силистар\". .Припомняме, кметът на Царево определи като \"безпрецедентна поредица от фалшиви новини и аз съм тук, за да опровергая всяка една от тях. Първо, не съм подписвал никаква заповед за одобряване на ПУП. Това е лъжа. Ако има такава заповед, то нека някой да я извади и да ми я покаже\".Според него, приемането на предложението на инвеститора за ПУП е единственият начин, за да се реши дългогодишният казус с частната отсечкав общинския път, която всяко лято предизвиква проблеми с достъпа до плажа.Лапчев отхвърля обвинения, че така се разрешава строителство в имота.", "date": "2018.08.29", "title": "Борисов разпореди на областния управител на Бургас да спре решението за \"Силистар\""}
{"url": "https://news.bg/politics/megahranilishteto-za-e-danni-tryabva-da-zaraboti-do-15-noemvri.html", "text": "Правителството утвърди план за защита и съхранение на данни на критичните системи и регистри чрез създаване на хранилище за резервни копия.Мегахранилището трябва да заработи до 15 ноември.Планът предвижда разширяване на капацитета и функционалностите на съществуващото хранилище. Там ще се съхраняват резервни копия по утвърдена от всяка администрация процедура.До 10 септември институциите трябва да изпратят на председателя на Държавна агенция \"Електронно управление\" (ДАЕУ) изготвените от тях детайлни процедури за създаване на резервни копия и възстановяване на данни.След това председателят и отговорните администрации ще извършат анализ на потенциалните рискове по отношение на преносния капацитет на Единната електронна съобщителна мрежа (ЕЕСМ).За трансфера на резервните копия към и от хранилището ще се използва именно тази мрежа.Административните органи ще получават пространство, където задължително да съхраняват резервно копие по утвърдената процедура.Припомняме, че работата на Търговския регистър и регистър на юридическите лица с нестопанска цел беше на 27 август. Припомняме, , а от Агенцията по вписванията обявиха, че Регистърът трябваше да бъде пуснат още на същия ден. Това обаче не се случи.Вицепремиерът Томислав Дончев обяви, че създават единно хранилище на електронните данни заради срива на регистъра. Премиерът Борисов пък настоя за контрол при изграждането на хранилището.Той обобщи, че това предприятие на практика ще направи , в който да постъпват данните от всеки регистър.", "date": "2018.08.29", "title": "Мегахранилището за е-данни трябва да заработи до 15 ноември"}
{"url": "https://news.bg/regions/firma-investira-blizo-1-3-mln-lv-v-dobiv-na-varovitsi-ot-nahodishte-kamenitsa.html", "text": "Шуменското дружество \"Голдън фийлд\" ООД влага около 1,3 млн. лв. за добив на варовици, от находище \"Каменица\".То е разположено в землището на с. Златна нива, община Каспичан.Фирмата е определена за концесионер на находището. Правителството предоставя концесията за срок от 35 години.Очаква се концесионните плащания за срока на договора да надхвърлят 3,2 млн. лв.По закон половината от тази сума постъпва в бюджета на общината.", "date": "2018.08.29", "title": "Фирма инвестира близо 1,3 млн. лв. в добив на варовици от находище \"Каменица\""}
{"url": "https://news.bg/world/sasht-i-kanada-s-progres-v-pregovorite-za-nafta.html", "text": "САЩ и Канада са отбелязали прогрес в преговорите по предоговарянето на Северноамериканското споразумение за свободна търговия (НАФТА), предаде АФП. Възможно е до петък да бъде подписано споразумението. Това е съобщил канадският премиер Джъстин Трюдо. Той е направил изявлението на събитие в Онтарио. Трюдо обаче е допълнил, че не се търси сделка на всяка цена, а такава, която ще защити интересите на канадците.  припомни той. Обнадежден от хода на преговорите е и канадският външен министър Кристия Фрийланд. Това идва дни, след като бе обявено споразумението между Мексико и САЩ, без Канада да участва в този етап от преговорите като трета страна в досегашните договорни отношения. Американският президент Доналд Тръмп обяви, че се надява и Канада да се включи, но не изключи, че може и без нея. Това породи спекулации, че Канада може да отпадне. Още с идването си на власт Тръмп обяви намерение да предоговори НАФТА или да изведе САЩ от споразумението. ", "date": "2018.08.29", "title": "САЩ и Канада с прогрес в преговорите за НАФТА "}
{"url": "https://news.bg/world/dzhuliani-s-ostro-pismo-do-rumanski-lideri-za-koruptsiyata-v-stranata.html", "text": "Остро писмо до румънския президент Клаус Йоханис е изпратил Рудолф Джулиани, предадоха световните информационни агенции.Основната тема, засегната в него, е продължителната борба с корупцията в Румъния. Според Джулиани, тя се води неефективно.Писмото е с дата 22 август. На Джулиани, известен с острия си език, се наложи дава обяснения относно писмото и заеманата от него позиция по отношение вътрешните работи на конкретна държава. В момента той е адвокат на президента на САЩ Доналд Тръмп и подобни изявления са несъвместими с поста. Пред New York Times, той е заявил, че писмото е било изпратено от него като частен адвокат от компанията му Giuliani Security & Safety, то няма нищо общо с работата на американското правителство и подобни практики са обичайни по света. Самият той има опит в консултирането на световни лидери в области като тероризъм и корупция. От Държавния департамент са отказали коментар по случая. В краткото им изявление се казва единствено, че виждат и оценяват напредъка на Букурещ в борбата с корупцията и окуражават усилията на властите. ", "date": "2018.08.29", "title": "Джулиани с остро писмо до румънски лидери за корупцията в страната "}
{"url": "https://news.bg/world/frantsiya-ne-iska-da-izolira-rusiya-tarsi-satrudnichestvo.html", "text": ". Това заяви френският външен министър Жан-Ив льо Дриан, цитиран от РИА \"Новости\".Той призна, че страни-партньори на Франция считат Русия за основен противник и имат своите основания. Париж обаче не е сред тях, увери министърът. Изявлението бе направено във връзка с 26-та конференция на френските посланици, която се провежда във френската столица. Изявлението му идва дни след речта на президента Еманюел Макрон, в която той се обяви и за сътрудничество с Русия в областта на сигурността. Дипломат номер 1 на Франция засегна и други теми, сред които ситуацията в Сирия. Той настоя да се намери политическо решение на кризата. Дриан настоява Русия и Турция да положат усилия за решаването на кризата и да се следва изключително диалогът. ", "date": "2018.08.29", "title": "Франция не иска да изолира Русия, търси сътрудничество "}
{"url": "https://news.bg/world/oon-preduprezhdava-za-humanitarna-katastrofa-v-idlib.html", "text": "За риск от хуманитарна катастрофа в сирийската провинция Идлиб предупреди ООН. Очакват се нови 800 000 бежанци да напуснат в търсене на спасение. Това заяви Линда Том, представител на офиса за хуманитарна координация на ООН, цитирана от АФП.Тя предупреди, че военните действия в района затрудняват хуманитарната дейност. Съветът за сигурност на ООН предупреди по-рано Дамаск да не предприема настъпление в провинция Идлиб, тъй като това може да доведе до хуманитарна катастрофа. Намесата на Съвета за сигурност на ООН се смята за ключов фактор за защитата на мирното население в обсадената провинция. Застрашен е животът на 2.2 милиона души.Френската страна предупреди сирийския президент Башар Асад, че го очаква\"възмездие\", ако си позволи да употреби химическо оръжие при евентуално настъпление в Идлиб.По-рано САЩ заявиха, че при употреба на забранени химически вещества от страна на режима, ще нападнат Сирия.От своя страна Русия, която подкрепя Асад, прехвърля оръжия в арабската страна и изпрати при бреговете й армада от кораби.Русия поиска военните формирования в Идлиб да се ликвидират.", "date": "2018.08.29", "title": "ООН предупреждава за хуманитарна катастрофа в Идлиб "}
