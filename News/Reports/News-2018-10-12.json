{"url": "https://news.bg/world/lavrov-skochi-na-sasht-zaradi-vselenskata-patriarshiya.html", "text": "Поредно остро изказване срещу САЩ направи руският външен министър Сергей Лавров, предаде ТАСС. Той даде интервю за RT France, Paris Match и Le Figaro.Поводът този път бе скандалът между Вселенската патриаршия и Руската православна църква. Според Лавров Вашингтон подкрепя тези  срещу православната църква на Украйна. Такива действия, по думите му, са нередни навсякъде по света. Той е убеден, че самата Украинска православна църква няма намерение да \"обърне гръб\" на Руската. Според Лавров, всички тези, които обвиняват редовно Москва в натиск, действат по същия начин. Руската православна църква ще трябва да скъса евхаристийните отношения с Константинопол (Вселенската патриаршия) заради раздялата с Украинската православна църква. Това обяви говорителят на руския патриарх Кирил.Светият синод на Вселенската патриаршия, чието седалище се намира в Истанбул, подкрепи искането на Украйна за независима, \"автокефална\" църква и отмени анатемата срещу украинския патриарх Филарет, който се надява да ръководи независимата украинска църква.Руската православна църква сравни ходовете на Украйна за независимост с Великата схизма от 1054 г., която разделя западното и източното християнство и предупреди, че те могат да доведат до необратим разрив в световната православна общност.Говорителят на руския патриарх Кирил заяви, че Константинопол е \"прекрачил червената линия\", отменяйки анатемата срещу патриарх Филарет. Кремъл също изрази недоволството си, заявявайки, че се противопоставя на всичко, което води до разделение на православната вяра.Филарет коментира, че решението на Вселенската патриаршия е павирало пътя на Украйна да обедини трите си основни православни течения в нова независима църква.Припомняме, членовете на Светия Синод на Българската православна църква са , поискано с писмо на Московския и на цяла Русия патриарх Кирил на 3 октомври и изпратено до предстоятелите на всички поместни православни църкви. Искането е било по времето на събора да бъде обсъден украинския разкол.", "date": "2018.10.12", "title": "Лавров \"скочи\" на САЩ заради Вселенската патриаршия "}
{"url": "https://news.bg/society/registrirat-tvarda-saprotiva-sreshtu-ednopolovite-brakove-u-nas.html", "text": "Едва 5% от българите приемат политика на приемане на мигрантите, а 87% изразяват твърда съпротива срещу еднополовите бракове. Това показват данните на изследване за влиянието на консервативизма у нас, направено от научно-изследователския център Институт за модерна политика и представени от Борислав Цеков по време на конференция днес, посветена на консервативната вълна.Проучването е финансирано с европейски средства по програма на ЕП.В сравнение с предходни изследвания не се наблюдават големи различия. Особеност на резултатите от проучването е, че у нас има смесване и припокриване на идеологическо самоопределение, като по някои теми стриктно се защитават консервативни идеи - например за традиционно семейство. Като десни консерватори се определят 16% от анкетираните. Повече от ⅓ посочват ГЕРБ като партия, която защитава консервативните ценности.Отношението към европейските институции е акцент в изследването и бележи малка разлика - 7 пункта между двете големи обществени групи, които споделят различна визия за ЕС. Доминират мненията за засилена интеграция, но има отчетлива част, която е против.И тоза изследване регистрира криза на доверие в българските институции. Съпоставката с европейски институции, показва, че българите се доверяват повече на ЕП, отколкото на българското Народно събрание.Едва 17% от запитаните имат доверие в МС, докато доверието в ЕК е 34%.\"Процесите, които са загатнати или очертани от данните в това социологическо проучване, на практика могат да се наблюдават във всички държави членки на ЕС\", отбеляза Цеков. По думите му, тенденцията, която консервативните течения защитават в Европа, независимо от тяхната партийна-политическа форма, са всъщност борба със статуквото.", "date": "2018.10.12", "title": "Регистрират твърда съпротива срещу еднополовите бракове у нас"}
{"url": "https://news.bg/world/shefat-na-nasa-avariyata-s-ruskata-raketa-pokazva-nuzhdata-ot-alternativa.html", "text": "Директорът на НАСА Джим Брайдънстайн заяви, че има пълно доверие в американско-руските отношения в космонавтиката, но аварията с ракетата тази седмица показва, че е важно да има повече начини за изпращане на хора в Космоса, информира \"Ройтерс\".Директорът на НАСА говори пред журналисти в американското посолство в Москва.Брайдънстайн добави, че напълно се доверява на безопасността и надеждността на руските ракети \"Съюз\" и очаква американски астронавти отново да летят с ракетата.Припомняме, вчера възникна авария по време на полет на ракета \"Союз\" към Международната космическа станция. Астронавтът на НАСА Ник Хейг и руският космонавт Алексей Овчинин бяха принудени да направят аварийно кацане, след като двигателят на ракетата претърпя авария по време на изстрелването от космодрума \"Байконур\" в Казахстан. Двамата астронавти оцеляха при кацането, без да пострадат и след това се завърнаха в космическия тренировъчен център в Стар Сини близо до Москва.Директорът на НАСА очаква новият екипаж да излети за Международната космическа станция през декември.Брайдънстайн, който за първи път посещава Русия и Казахстан от поемането на поста по-рано тази година, наблюдава изстрелването на ракетата от космодрума \"Байконур\" с руския си колега Дмитрий Рогозин.Той похвали \"чудесните отношения\" между двете космически агенции.Следващото изстрелване на ракета \"Союз\" към станцията е планирано за 20 декември.Брайдънстайн разкри, цитиран от АФП, че е обсъдил инцидента с вицепрезидента Майк Пенс, но не и с държавния глава Доналд Тръмп. Той разговарял и с астронавта Хейг.\"Беше много забавен\", коментира директорът на НАСА.Той омаловажи напрежението между двете държави и отбеляза, че Космосът остава сфера на сътрудничество.\"Заедно можем да направим повече в Космоса, отколкото сами\", изтъкна той и допълни, че отношенията с Рогозин са \"много здрави\".Запитан за инцидента, Тръмп коментира в четвъртък, че \"изобщо не се тревожи\", че американците трябва да разчитат на руснаците за извеждане в Космоса.", "date": "2018.10.12", "title": "Шефът на НАСА: Аварията с руската ракета показва нуждата от алтернатива"}
{"url": "https://news.bg/crime/dve-krazhbi-kray-kat-varna-razsledvat-politsaite.html", "text": "Варненската районна прокуратура разследва взломна кражба от банков офис. Офисът се намира в сградата на \"Пътна полиция\" във Варна, информираха от прокуратурата.С взлом са откраднати 300 лева. Проникването е задействало сигнално-охранителната техника.Около час по-късно отново с взлом са откраднати 20 000 лева. Фирмата, от която е открадната по-голямата сума пари, е в близост до сградата на \"Пътна полиция\".Според криминалисти и при двете кражби има сходни белези. Разследването и на двете кражби продължава като полицаите се опитват да разберат дали извършителят е един и същ.", "date": "2018.10.12", "title": "Две кражби край КАТ-Варна разследват полицаите"}
{"url": "https://news.bg/energy/smenyat-imenata-na-benzina-i-dizela.html", "text": "С нови обозначения от днес, 12 октомври, са горивата по бензиностанциите в България и в Европейския съюз, съобщи money.bg. Това е според евродиректива, приета преди четири години. Днес е крайният срок за въвеждането ѝ.. Целта е да стават ясни добавените биокомпоненти. Например бензин А95 с 10% етанол вече ще трябва да бъде обозначаван ясно на колонките като Е10. При 5% добавка, обозначението е Е5.Дизелът ще бъде B7, B10 или XTL - в зависимост дали има 7 или 10 процента биогориво. XTL означава, че продуктът е синтетичен и не е извлечен от петролни продукти.С H2 се означава водорода. Останалите остават без промяна - CNG за сгъстен природен газ, LPG за втечнен пропан-бутан и LNG за втечнен природен газ.Новите обозначения трябва да влязат в сила и в Исландия, Лихтенщайн, Норвегия, Македония, Сърбия, Швейцария и Турция. Освен по колонките, те ще се виждат и по накрайниците, както и върху капачките на резервоарите на колите.", "date": "2018.10.12", "title": "Сменят имената на бензина и дизела"}
{"url": "https://news.bg/world/erdogan-sluchayat-bransan-dokaza-che-turtsiya-e-demokratsiya.html", "text": "Случаят \"Брънсън\" доказа, че Турция е демокрация. Това заяви турският президент Реджеп Ердоган, предадоха световните информационни агенции. Повод за освобождаването му стана освобождаването на задържания в страната му американски пастор Андрю Брънсън. Американският президент Доналд Тръмп написа в \"Туитър\", че се надява скоро пасторът да е на родна земя. \", заяви Брънсън след оповестяването на решението на съда.Случаят още повече обтегна отношенията между двете държави след обвиненията на Анкара, че Вашингтон не екстрадира духовника Фетулллах Гюлен, подозиран, че стои зад опита за преврат преди 2 години в Турция.Припомняме, че турски съд осъди Брънсън на 3 г., 1 месец и 15 дни затвор по обвинения в тероризъм. Но съдът в Измир обяви, че Брънсън няма да влезе в затвора, тъй като е лежал две години в ареста. Съдът същотака отменя домашния арест и забраната за пътуване.По-рано прокуратурата Държавното обвинение също така поиска от съда да отмени домашния арест и да се позволи на пастора свободно да пътува извън Турция.Адвокатът на обвиняемия заяви, че това означава, че Брънсън ще бъде свободен незабавно да напусне страната.През последните две години Брънсън беше в ареста. От 25 юли е под домашен арест заради здравословни проблеми. На три пъти турският съд отказа да го освободи.на Кюрдската работническа партия (ПКК) и \"Гюленистката терористична група\", която е обвинявана от Анкара за опита за преврат в Турция през юли 2016 г.", "date": "2018.10.12", "title": "Ердоган: Случаят \"Брънсън\" доказа, че Турция е демокрация "}
{"url": "https://news.bg/int-politics/salvini-narezhda-na-malkite-etnicheski-magazini-v-italiya-da-zatvaryat-do-21-chasa.html", "text": "Крайнодесният вътрешен министър на Италия Матео Салвини беше разкритикуван за предложение, което би принудило \"малки етнически магазини\", както ги нарече той, да затварят до 21 часа, пише \"Гардиън\".Салвини добави мярката към указа за сигурност, насочен срещу имигрантите, твърдейки, че магазините за хранителни стоки, работещи до късна доба и чиито собственици са предимно чужденци, са \"място за срещи за разпространение на наркотици и на хора, които създават проблеми\".Той е твърд, че инициативата не е специално насочена към чужденците и била просто начин да се \"ограничат злоупотребите в някои магазини\".Хиляди магазини за хранителни стоки в цяла Италия са собственост на имигранти, предимно хора от Бангладеш и Индия, много от които са купили помещения на ниска цена по време на финансовата криза.Мауро Бусони, генерален секретар н асоциацията за търговия на дребно Confesercenti, коментира: \"Не можете да създадете закон, който да дискриминира някои предприемачи спрямо други. Онези, които имат търговска дейност, имат права и задължения: задължението да спазват правилата и правото да останат отворени, независимо дали дейността се управлява от чужденец или италианец.\"Карло Риенци, който е председател на асоциацията на потребителите Codacons, подчерта, че е несправедливо да се \"обобщава\", като отбеляза, че магазините, които остават отворени до късно, са от съществено значение за хората, нуждаещи се от покупки по това време. Но той се съгласи, че трябва да има ограничения за магазините, които са \"създали безредие\" или са \"деградирали\" исторически градски центрове.Андреа Маркучи, политик от лявоцентриската Демократическа партия, настоя, че налагането на вечерни часове е прелюдия към установяването на \"режим\".Ако предложението се превърне в закон, коментира източник от отрасъла, той също така трябва да се отнася и за търговски обекти, собственост на италианци, включително барове, докато мерките за сигурност трябва да обхващат и собствениците на чуждестранни фирми.Указът на Салвини, свързан със сигурността, представен през септември, включва планове за премахване на основни защити за имигрантите и улеснява депортирането им.", "date": "2018.10.12", "title": "Салвини нарежда на \"малките етнически магазини\" в Италия да затварят до 21 часа "}
{"url": "https://news.bg/world/hilyadi-demonstrirat-v-razdelena-kataluniya.html", "text": "Хиляди хора наводниха улиците на Барселона за участие в демонстрации в подкрепа единството на Испания и за независима Каталуния. Демонстрациите, които се провеждат на Националния празник на Испания, подчертават разделението в богатата провинция, информира \"Ройтерс\".Скандирайки \"Ние всички сме испанци\", демонстрантите в подкрепа целостта на Испания развяваха флаговете на държавата, на Каталуния и на Европейския съюз, докато участваха в поход в центъра на града - район, който обикновено е оживен заради туристите. Протестиращите носеха лозунги, с които критикуват настоящия регионален лидер Ким Тора и бившия лидер Карлес Пучдемон, който живее в Белгия.На места в испанския град служители за борба с безредиците трябваше да отделят малка група контрапротестиращи, които запалиха знамето на Испания.През миналия месец полицията арестува шест души след сблъсъци. Днешният протест завърши без инциденти.В Мадрид днес премиерът Педро Санчес и крал Фелипе присъстваха на ежегоден военен парад, с който отбелязват националния празник и годишнина от откриването на Америка от Христофор Колумб от името на испанската корона.На 12 октомври 1492 г. испанският мореплавател Христофор Колумб открива Америка.", "date": "2018.10.12", "title": "Хиляди демонстрират в разделена Каталуния"}
{"url": "https://news.bg/politics/dzhi-pi-grup-se-otkazva-da-stroi-tunel-zheleznitsa.html", "text": "\"Джи Пи Груп\" е взела решение да депозира в АПИ отказ от сключване на договор за изпълнение на строителството на тунел Железница, АМ \"Струма\". Като причина за решението се посочва \"манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации\".Оттеглянето е в полза на обществения интерес от предотвратяване на огромните загуби на държавния бюджет и в подкрепа на пътната безопасност, заявяват от \"Джи Пи Груп\" и предупреждават, че обявеното от премиера Борисов решение за проверка и отстраняване на фирмата ще има сериозни последици.Припомняме, малко по-рано от изказване на  АПИ да започне проверка на всички проекти на \"Джи Пи Груп\", включително и отстраняването й от проекти с европейско или държавно финансиране.От \"Джи Пи Груп\" заявяват, че при това положение има реална опасност графикът за изграждане на тунел Железница на АМ \"Струма\" да не бъде спазен, което създава риск от загуба на средства.Това ще наложи започнатите отсечки да се построят за сметка на държавния бюджет и да бъде възстановена предоставената безвъзмездна финансова помощ за изграждане на \"Автомагистрала \"Струма\", финансирана от ОП \"Транспорт 2007-2013 г.\".Забавата в изграждането на посочените участъци на АМ \"Струма\" е предпоставка и за още тежки катастрофи, голям брой загинали и ранени, посочват още от \"Джи Пи Груп\" и цитират данни от официалната статистика за последните 5 години, където този пътен участък си е извоювал печалната слава на най-кървавото трасе в страната ни.Ръководството на \"Джи Пи Груп\" заявява категорично, че през всички години компанията е работила, съобразявайки се със законовите разпоредби и винаги е отчитала обществения интерес.От компанията посочват още, че за доизграждане на АМ \"Струма\", в частност изграждането на тунел Железница, са избрани за изпълнител вследствие проведената открита процедура по реда на ЗОП. ", "date": "2018.10.12", "title": "\"Джи Пи Груп\" се отказва да строи тунел Железница"}
{"url": "https://news.bg/world/velikobritaniya-iska-ot-es-po-dalag-prehoden-period-sled-brekzit.html", "text": "Тайни планове, които позволяват удължаване на преходния период след Брекзит, могат да оставят Великобритания под всички правила на ЕС и след 21-месечния срок, договорен до момента, научи \"Гардиън\".Очаква се предложението за удължаване на срока да убеди Арлин Фостър, лидер на Демократичната юнионистка партия, че резервният план (backstop - Великобритания остава в митническия съюз, докато само Северна Ирландия ще остане в единния пазар - бел. ред.) за избягване на \"твърда\" граница между Северна Ирландия и Ирландия никога няма да влезе в сила.Ако тази клауза бъде задействана, Обединеното кралство ще изпадне във \"васална зависимост\", а Камарата на общините ще бъде принудена да приеме регулациите на Брюксел, без да има думата.Вероятно Великобритания ще трябва да плати допълнителни средства на ЕС за раздялата освен 39 милиарда британски лири. Лондон обаче няма да има глас при приемането на европейските решения.Планът за включване на клауза за удължаване на преходния период към споразумението за напускане е обсъден от Европейската комисия и британските преговарящи в Брюксел, обявиха високопоставени източници от ЕС пред британското издание. Все още не е постигнато споразумение какъв да е срокът на удължаване на преходния период.Настоящият план предвижда преходният период да продължи до декември 2020 г., ако до тази дата не бъде постигнато технологично решение или търговско споразумение.Фостър предупреди, че няма да приеме споразумение за Брекзит, при което отношението към Северна Ирландия е различно от останала Великобритания.", "date": "2018.10.12", "title": "Великобритания иска от ЕС по-дълъг преходен период след Брекзит?"}
{"url": "https://news.bg/bulgaria/tsarkvata-ni-s-nay-golyamo-doverie-sred-institutsiite.html", "text": "Българската православна църква е институцията с най-висок рейтинг сред българите. Одобряват я 50% от тях.Армията и полицията заемат следващите места по одобрение, съответно с обществена подкрепа от 44% за армията (което показва ръст от 3 пункта за последните месеци) и 40% за полицията. Полицията има по-високо неодобрение от армията - 47% към 27 процента.Това показват резултатите от проучване на общественото мнение, изготвено от агенция Exacta. То е проведено в периода 28 септември - 5 октомври 2018 г. по метода на прякото полустандартизирано \"face-to-face\" интервю. По домовете им са интервюирани 1000 пълнолетни българи в 125 гнезда, в 92 населени места.Президентът Румен Радев, чийто рейтинг беше трайно висок, губи 9% одобрение през последните месеци и добавя 7% неодобрение. В началото на октомври 60% от българите одобряват президента, а 28% не го одобряват. Критични настроения към президента има сред хора на възраст между 40 и 60 години, високообразовани и заможни респонденти.Председателят на Народното събрание Цвета Караянчева е одобрявана от 28% от българите, а негативни оценки за нея дават 45%. Подкрепата за работата й расте сред избирателите на ГЕРБ и през октомври достига до 73%, докато сред левите избиратели тя е ниска - едва 8%.С 3% намалява одобрението към правителството за последните месеци. През октомври то е одобрявано от 30% от българите, а неодобрението му възлиза на 59 процента. През октомври за пореден път рейтингът на премиера Бойко Борисов е по-висок от този на правителството. Министър-председателят е одобряван от 38% от българите, а неодобрението към работата му възлиза на 52%. През последните месеци този дял нараства с 5 пункта.В началото на октомври регистрираме спад от 7% на общественото доверие към работата на парламента.Делът на българите, които не желаят предсрочни избори възлиза на 50% от запитаните. За нови избори се обявяват 31%. За последните месеци с 11% нараства делът на левите избиратели, които искат предсрочен вот - от 53% на 64%.", "date": "2018.10.12", "title": "Църквата ни с най-голямо доверие сред институциите "}
{"url": "https://news.bg/health/zastrahovatelite-podkrepyat-vsashtnost-reformata-na-ananiev.html", "text": "Малко след брифинга на Българската социалистическа партия, на който Корнелия Нинова обясни, че и застрахователите не подкрепят реформата, предложена на , от Асоциацията на българските застрахователи (АБЗ) излязоха с обобщена позиция от което се разбира, че приветстват предложенията на Министерството на здравеопазването (МЗ) за нов модел на здравна система в България като позитивен сигнал.От Асоциацията на застрахователите оценяват, че , от която да започне създаване на ефективен модел, базиран на солидна икономическа и финансова логика.Позицията на АБЗ е в подкрепа на обявените от Министерството на здравеопазването цели на реформата в здравната система. Те са за подобряване качеството на медицинските услуги, по-ефективно разходване на парите, по-висок контрол в здравната система, намаляване на плащането \"под масата\" и въвеждане на единна информационна система.От Асоциацията смятат, че е правилен общият принцип за въвеждане на пазарни механизми и конкуренция между участниците. Това ще стане чрез по-активно включване на частния сектор и застрахователите в системата на здравеопазването, според МЗ.Финалният модел на здравна реформа трябва да е базиран на пазарни принципи и конкуренция между различните участници. Те са и финансиращи, и финансирани организации в системата - Здравната каса, застрахователни компании, болниците, смятат от застрахователната Асоциация.Те изтъкват, че застрахователният сектор е силно регулиран и работи в условията на европейската директива Платежоспособност ІІ при спазване на съответните изисквания за капиталова адекватност.Застрахователите са категорични, че биха се включили в нова дейност единствено, ако избраният модел на здравна система позволява точна прогнозируемост както на приходите, така и на всички разходи и инвестиции, свързани с неговото въвеждане.От АБЗ заявяват активно участие за работните групи към Министерството на здравеопазването.Основните въпроси, върху които АБЗ ще търси решение и изражение в новия модел, са свързани с:-", "date": "2018.10.12", "title": "Застрахователите подкрепят всъщност реформата на Ананиев"}
{"url": "https://news.bg/bulgaria/politsiyata-zadarzha-mazh-patuval-vaorazhen-v-avtobus-po-patya-ruse-sofiya.html", "text": "Служители на столичната полиция са задържали днес въоръжен мъж, пътувал с автобус от Русе за София. Няма пострадали при случая.Това съобщиха от пресцентъра на МВР.Полицаите са се отзовали на сигнал, постъпил към 18.24 часа. В района на кв. \"Орландовци\" те са спрели автобуса.От превозното средство е бил свален 35-годишният мъж, който носел на видно място пневматичен пистолет. Отведен е в столично районно управление за изясняване на случая.Полицейският екип е ескортирал автобуса до крайната му спирка - автогарата в столицата.", "date": "2018.10.12", "title": "Полицията задържа мъж, пътувал въоръжен в автобус по пътя Русе-София "}
{"url": "https://news.bg/politics/izbraha-balgariya-za-chlen-na-saveta-po-pravata-na-choveka.html", "text": "България бе избрана за член на Съвета по правата на човека (СПЧ) за периода 2019-2021 г. Това стана на 73-та сесия на Общото събрание на ООН в Ню Йорк. 180 от общо 188 присъствали и гласували държави-членки на ООН подкрепиха страната ни, информираха от Министерския съвет.За първи път България издига кандидатурата си за този орган. Приемането на нашата кандидатура се оценява като признание за активната ни политика в сферата на правата на човека на национално и глобално ниво.България е поела ангажимент да подпомага независимостта на структурите на ООН по правата на човека. Приоритети в нашето членство са защитата на правата на детето, равенството на жените и мъжете, правата на хората с увреждания, създаването на толерантни общества. Нашите приоритети се съобразяват с изпълнение на Целите за устойчиво развитие 2030.", "date": "2018.10.12", "title": "Избраха България за член на Съвета по правата на човека"}
{"url": "https://news.bg/world/833-detsa-osvobodeni-ot-teroristi-v-nigeriya.html", "text": "833 деца са били освободени от терористи в Нигерия. Някои от тях са на възраст под 11 години. Акцията е извършена в размирната североизточна част на страната, където действат въоръжени терористични групировки. Това освобождаване е дело на Гражданска съвместна оперативна група, която бе сформирана през 2013 година. УНИЦЕФ приветства акцията по освобождаването на децата. Групировки като \"Боко Харам\" са отговорни за серия кървави атентати и отвличания, които разгневиха обществеността. Хората поискаха мерки срещу тероризма от властите.Ислямистите са активни и в други държави от региона, които се сражават съвместно срещу тях.", "date": "2018.10.12", "title": "833 деца освободени от терористи в Нигерия "}
{"url": "https://news.bg/int-politics/ruskiyat-poslanik-v-london-velikobritaniya-otkazva-vizi-na-ruskite-diplomati.html", "text": "Великобритания отказва да предоставя визи на руските дипломати, заяви посланикът на Русия в Лондон Александър Яковенко, цитиран от РИА Новости.\"Не можем да изпълним изискванията, доколкото Великобритания отказва да издава дипломатически визи за влизане в Обединеното Кралство\", заяви посланикът на пресконференция в отговор на журналистически въпрос кой ще смени дипломатите, отзовани от Лондон през март.Припомняме,  заради случая \"Скрипал\".\"Ние не можем да попълним тези места, защото Великобритания отказва да издава дипломатически визи за влизане в Обединеното Кралство\", заяви посланикът.За да се попълнят местата, трябва да бъде възстановен нормалният контакт, смята той.\"Виждаме от страна на британското правителство неконструктивна позиция, заради която се затруднява функционирането на нашето посолство, което сега практически пустее\", заяви Яковенко, допълвайки, че според него подобно положение е резултат от целенасочена политика от страна на британското правителство.Припомняме, Великобритания отзова 23 руски дипломата след инцидента в Солсбери, където на 4 март бяха отровени б и дъщеря му Юлия. Решението на Лондон бе подкрепено то 16 държави на ЕС, заедно със САЩ, Канада, Норвегия, Австралия, Молдова, Украйна и няколко други страни. Бяха отзовани над 150 дипломата. Москва отговори на това като огледално отзова дипломатически представители на 27 държави.", "date": "2018.10.12", "title": "Руският посланик в Лондон: Великобритания отказва визи на руските дипломати"}
{"url": "https://news.bg/bulgaria/kzk-sprya-obshtestvena-porachka-za-42-vlaka-za-bdzh.html", "text": "Комисията за защита на конкуренцията взе решение да спре обществената поръчка за доставка на 42 нови влака за \"БДЖ-Пътнически превози\", предаде \"Сега\".Търгът с бюджет от 675 милиона лева бе подготвян в продължение на две години.Жалби срещу тръжните правила в антимонополното ведомство внесоха водещите световни производители на влакове - германският гигант \"Сименс\" - две жалби, Шкода и китайската държавна компания CRRC.Именно \"Сименс\" и \"Шкода\" са основните доставчици на подвижен състав за БДЖ в исторически план.По време на управлението на служебното правителство китайците предложиха да доставят влакове и у нас и да сглобява част от тях в България.", "date": "2018.10.12", "title": "КЗК спря обществена поръчка за 42 влака за БДЖ "}
{"url": "https://news.bg/regions/razrastva-se-chumata-po-drebnite-prezhivni-zhivotni-v-strandzhansko.html", "text": "Чумата по дребните преживни животни продължава да се разпространява в Странджанско, след като в нови селища са откривани животни с антитела, заяви Георги Чобанов от Българската агенция по храните.\"Откриването на антитела означава, че животните са боледували от чума или са били ваксинирани\", обясни той.По думите на Чобанов чумата по дребните преживни животни е заболяване, което не се среща повсеместно в България. При този случай когато заболяването не циркулира в дадена територия и животните не са го срещали, то те нямат антитела.\"Антитела се изграждат в два случая - или след ваксинация, или след боледуване\", заяви той.Чобанов допълни, че няма такава ваксина на пазара, която да се ползва, така че се очаква нашите животни да са чисти от антитела или от вируси.Той е категоричен, че във всяко едно животно, в което бъде открит вирус, това е огнище на заболяването.Преди няколко дни министърът на земеделието заяив в НС, че при последните пробив Странджанско у 256 животни са открити антитела.До 28 декември са в сила европейските рестрикции по посока на реализацията на животни заради огнищата на чума по стадата в Странджа. Това означава, че животните трябва да се колят и консумират само в забранената територия.По думите на Георги Чобанов не се допуска движението на животни от един обект в друг обект, само за незабавно клане до кланица и допълва, че млякото в тази зона може да се изкупува, преработва и консумира.\"Опитваме се да изолираме засегнатите, така че да не могат да предадат нататък заболяването\", подчерта Чобанов.На 18 септември , като изпрати писмо до държавното обвинение, във връзка със Чобанов заяви, че прокуратурата е сезирана още в началото на проблема, както и тези в Ямбол и Елхово, но на този етап не се знае дали има отговор по казуса.\"Затова нашите основни мерки са насочени към превенция, за недопускане на заболяването във фермата\", допълни той.По думите му за да влезе във фермата заболяването е пуснато от хората там.\"Трябва максимално бързо да се приключи с тази зараза, за да може хората да продължат да си развиват бизнеса\", категоричен е Чобанов.", "date": "2018.10.12", "title": "Разраства се чумата по дребните преживни животни в Странджанско"}
{"url": "https://news.bg/politics/ninova-nyama-kak-zastrahovatelite-da-priemat-samo-12-lv.html", "text": "Застрахователите против здравната реформа на властта. Това стана ясно от пресконференция на лидера на БСП Корнелия Нинова, след среща с Асоциацията на българските застрахователи.Припомняме,  в парламента с аргумент, че ще търсят подкрепа от обществото и от съсловните организации. Според застрахователите предлаганата реформа била невъзможна и неприемлива за изпълнение. Иначе са съгласни, че настоящата здравна система е неработеща и недобра и се нуждае от реформа. Нямало как с 12 лева, предвиждани за задължителна застаховка, да се покрият рисковете, които се очаква да поемат.Със застрахователите червените имат съвпадение по няколко пункта. И двете страни искат реално остойностяване на медицинските услуги и стриктен контрол. Застрахователите констатирали неадекватен контрол в момента.В здравеопазването не можело всичко да е оставено на пазарен принцип.В понеделник в 10.30 червените се срещат с БЛС, което ще е полезната среща на левицата стана ясно още на брифинга на БСП.\"Изумена съм, че правителството тръгва на такава реформа, без да изговори нещата със съсловните организации, недоумява Нинова: \"Това е безумно.\"Иначе днес със застрахователите са коментирали и как върви доброволното здравно застраховане, като левите са питали какъв е пазарът в момента. Засега доброволното застраховане минава по пътя на корпоративното застраховане и то в големите компании. Няма интерес от физически лица да се застраховат доброволно.Иначе застрахователите се шегували и предложили да се сменят с НЗОК и МЗ - те да поемат пътеките до 700 лева, а Касата да поеме скъпите клинични пътеки над тази сума.\"Не са направени разчети\", отсече Корнелия Нинова.Застрахователите не биха подкрепили такава реформа, стана ясно още от думите на Нинова. ", "date": "2018.10.12", "title": "Нинова: Няма как застрахователите да приемат само 12 лв."}
{"url": "https://news.bg/politics/gen-stoykov-izbirame-nov-iztrebitel-samo-mezhdu-podadenite-oferti.html", "text": "Комисията, която оценява офертите за избор на нов тип изтребител за военната ни авиация, ще разгледа предимно подадените в срок документи. Това стана ясно от думите на председателя на групата и командир на ВВС - генерал-майор Цанко Стойков, цитирани от БНР.Припомняме, преди ден от Италия изразиха готовност да предложат и оферта за нови самолети. До крайния срок - 1 октомври оферти подадоха три държави - САЩ, Швеция и Италия, за четири вида бойни самолети - \"Ф-16\", \"Ф-18\", \"Грипен\" и \"Юрофайтър\".Италианската оферта, която е включена в конкурса, е за употребявани \"Юрофайтер\". Пред общественото радио директорът на самолетния отдел на Leonardo Лучио Валерио Чиофи е цитирал успешно участие на техни машини по време на т.нар. охрана на въздушното пространство през 2017-та година. \"Готови сме да доставим или нови изтребители или, машини от състава на италианските ВВС\", казва Чиофи.Припомняме, .Ген. Цонков заяви, се придържаме към условията, при които сме искали предложенията.  за предложенията. За да няма атаки, ще представим една ясна обосновка как сме стигнали до тази аранжировка, която се очаква да направим, каза ген. Стойков.По думите му прозрачността на процедурата гарантира, че няма да се стигне до евентуално обжалване на решението на работните групи.Той не се притеснява, че изборът на нов изтребител няма да стане до края на годината. \"По-важното е р и след това той да бъде достатъчно добре договорен с доставчика\", каза командващият ВВС.В лекция пред военни летци от запаса, ген. Стойков нарече наивни и некоректни твърденията, че българското въздушно пространство може да се охранява от чужди държави.\"Охраната на въздушното пространство е много важна. Тази задача е само една малка част от пакета жизнено важни способности, които българските военновъздушни сили предоставят за осигуряване на националната сигурност на Република България\", каза командващият ВВС.Традиционната среща с ветерани бе по повод 106-ата годишнина от първия боен полет. Тя се проведе в Националния военноисторически музей.", "date": "2018.10.12", "title": "Ген. Стойков: Избираме нов изтребител само между подадените оферти"}
{"url": "https://news.bg/regions/vandali-vizhte-se-nie-v-burgas-vi-snimame.html", "text": "Община Бургас отново стартира рубриката \"Вандали в действие\", заради зачестилите посегателства върху обновени или ремонтирани елементи в града. На сайта си общината ще публикува видео от камерите за наблюдение в града, в което ще се показват най-драстичните вандалски прояви.От ръководството напомнят, че в сравнение с предишни години в Бургас вече има сериозно видеонаблюдение и призовават всеки, който е решил да върши нещо нередно да си спомни това.Идеята на рубриката е превенция на бъдещи посегателства.Общината констатира, че най-честите вандалски прояви са от тийнейджъри. Те няма как да бъдат съдени, но пък подлежат на поправяне.От общината разчитат на личния пример от страна на родителите.Един от последните драстични случаи, заснети от камерите, е регистриран на 9 октомври на детска площадка в к-с \"Меден рудник\". За няколко минути тя е потрошена от разбеснели се тийнейджъри.Установените до този момент щети са за стотици хиляди левове, но по-голяма е стойността на вандалските прояви, които често застрашават живота на гражданите.Повсеместното рушене не може да продължава със същите темпове, заради огромните средства за възстановяване, категорични са от общината.", "date": "2018.10.12", "title": "Вандали, вижте се, ние в Бургас ви снимаме"}
{"url": "https://news.bg/euronews/borisov-obsadil-badeshteto-na-ep-s-barekov-siderov-i-yan-zahradil.html", "text": "Премиерът Бойко Борисов е обсъдил бъдещето на Европейския парламент (ЕП) с евродепутата Николай Бареков, лидера на \"Атака\" Волен Сидеров и президента на Алианса на консерваторите и реформиститре в Европа (АКРЕ) Ян Захрадил.За това става ясно от прессъобщение, разпространено от партията на Бареков \"Презареди България\". Срещата била извънредна, пише в съобщението.От Министерски съвет за срещата не бе съобщено, като информация за нея не може да се намери и на официалната страница на правителството.На срещата четиримата обсъдили предстоящите избори за ЕП, които ще се проведат през месец май 2019 година. Борисов заявил, че трябва да се работи активно, за да се спечелят максимално висок брой евродепутатски места.В хода на срещата Бареков попитал премиера дали вижда общ път между Европейската народна партия (ЕНП) и Европейските консерватори и реформисти (ЕКР).От своя страна Борисов потвърдил, че ЕНП и ЕКР могат да управляват заедно следващия Европейски парламент, ако постигнат добри резултати.\"Има множество пунктове, по които можем да работим с консерваторите\", казал Борисов.Бареков пък изрази мнение, че ЕНП има много повече допирни точки с консерваторите, отколкото със социалистите и либералите.Захрадил, Бареков, Сидеров и Борисов обсъдили и финансово-икономическите параметри в България с оглед кандидатстването на България за Еврозоната.В рамките на срещата Бареков дори запознал премиера с международните си ангажименти в качеството си на евродепутат, пишат от пресцентъра на \"Презареди България\".", "date": "2018.10.12", "title": "Борисов обсъдил бъдещето на ЕП с Бареков, Сидеров и Ян Захрадил"}
{"url": "https://news.bg/world/maykal-otne-zhivota-na-11-dushi-v-sasht.html", "text": "Ураганът \"Майкъл\" отне живота на 11 души в САЩ, съобщава АФП, позовавайки се на местните власти.По-рано се съобщаваше за най-малко шест жертви, но от щата Вирджиния обявиха, че петима души са загинали вследствие на природното бедствие.От департамента за извънредни ситуации във Вирджиния написаха в \"Туитър\", че са потвърдени пет смъртни случая (четирима души са се удавили и един пожарникар е загинал). Допълва се, че 520 000 домакинства са останали без електрозахранване и 1 200 пътни артерии са затворени.Втори ден спасително-издирвателни екипи претърсват за оцелели из разрушенията, след като ураганът нанесе сериозни щети по северозападното крайбрежие на щата Флорида.Губернаторът на Флорида обяви, че бурята е предизвикала \"невероятно опустошение\" и в момента приоритетът е да се открият оцелели сред жителите, които не спазиха заповедта за евакуация.Армията на САЩ съобщи, че повече от 2000 войници от Националната гвардия участват в спасителната операция.До момента е потвърдена смъртта на 11 души - четирима във Флорида, един в Джорджия, един в Северна Каролина и петима във Вирджиния.Президентът на САЩ обеща помощ.", "date": "2018.10.12", "title": "„Майкъл” отне живота на 11 души в САЩ"}
{"url": "https://news.bg/int-politics/bryuksel-predlaga-spiraneto-na-evrofondovete-da-ne-se-reshava-edinodushno.html", "text": "Европейската комисия предлага в бъдеще спирането на европейските фондове за страна от Европейския съюз, в която върховенството на закона е застрашено, да бъде решавано не с единодушие, а с квалифицирано мнозинство, съобщава кореспондентът на БТА в Брюксел, цитирайки еврокомисаря по бюджета Гюнтер Йотингер.Понастоящем този въпрос се разглежда от Съвета на ЕС и Европейският парламент.\"За мен това остава много важен въпрос и ще продължа да се боря\", зарече се еврокомисарят.По думите му, ако предложението се приеме, \"малцинства няма да могат да блокират\" намерение за спиране на средствата от ЕС.Еврокомисарят уточни, че има \"широко мнозинство\" за въвеждането на решения в тази област без единодушие. Според правилата квалифицирано мнозинство за приемането на решение в Съвета на ЕС се постига с гласовете на 55 на сто от държавите, представляващи 65 на сто от населението.", "date": "2018.10.12", "title": "Брюксел предлага спирането на еврофондовете да не се решава единодушно"}
{"url": "https://news.bg/society/restavrirat-arheologicheskite-obekti-na-am-struma-kray-pokrovnik.html", "text": "Агенция \"Пътна инфраструктура\" (АПИ) стартира процедура за изготвянето на проект за консервация и реставрация на част от археологическите обекти на АМ \"Струма\" край Покровник, които имат експозиционна стойност.Това е възможно след като агенцията получи от Специализирания експертен съвет за опазване на недвижимите културни ценности указание, с което се предписва преместване на римската фамилна гробница и раннохристянската църква в проучения участък.На място ще бъдат запазени частите от римската вила и баня, които са извън трасето на магистралата.След като бъде изготвен проектът той трябва да се гласува от Националния институт за недвижимо културно наследство и Министерството на културата.Строителството в участъка на археологическия обект ще продължи след приемането на тези дейности от институциите.", "date": "2018.10.12", "title": "Реставрират археологическите обекти на АМ \"Струма\" край Покровник"}
{"url": "https://news.bg/crime/razsledvat-maloletni-za-zhestok-poboy-nad-62-godishen-mazh.html", "text": "62-годишен жител на ямболското село Завой е починал след побой. Мъжът е бил откаран в болница, където е издъхнал от раните си, става ясно от бюлетина на МВР.Събраните материали по разследването са докладвани в прокуратурата. От полицията проверяват дали извършителите на смъртоносния побой са малолетни.Инцидентът е станал в недостроена къща в село Завой, информира БНР. По първоначална информация, извършителите са две малолетни момчета. Местните са притеснени за сигурността си и от от това, че не знаят кои са извършителите.От Окръжна прокуратура в Ямбол поясниха, че ако извършителите са малолетни, към тях може да се предприемат само възпитателни мерки.Според съселяни на пребития, инцидентът е станал на място, където се събират хора от няколко села - Кабиле, Зимница и други от Ямболски окръг. При тях идват и млади момичета. Всички се напиват и дрогират, твърди пред БГНЕС мъж, който е виждал сбирките.Съселяни на пострадалия казали, че пострадалият е пребит и изнасилен.От МВР съобщиха, че в районното управлене в Тунджа е получен сигнал от МБАЛ -Ямбол за приет по спешност жител на село Завой с тежки наранявания. Малко по-късно от болницата са информирали, че пациентът е починал.", "date": "2018.10.12", "title": "Разследват малолетни за жесток побой над 62-годишен мъж"}
{"url": "https://news.bg/int-politics/germaniya-udalzhava-proverkite-po-granitsata-s-avstriya-s-shest-mesetsa.html", "text": "Германия ще удължи временния контрол на границата си с Австрия за шест месеца заради опасения, че външните граници на Европейския съюз не са достатъчно защитени. Това обявиха от германското вътрешно министерство, цитирани от \"Ройтерс\".Германия е координирала решението с Австрия, Дания, Швеция и Норвегия, уточни говорителката на министерството. Датското правителство направи подобно изявление по-рано днес, като се позова на заплахата от тероризъм.Германия и други страни от Шенгенското пространство, което по принцип е зона за свободно движение, въведоха извънреден граничен контрол през 2015 г., след като повече от 1 млн. бежанци и мигранти влязоха в Европа.Удължаването, което влиза в сила през декември, ще запази граничния контрол в сила до 11 май 2019 г.\"Целта все още е да се върнем към свободно пътуване в рамките на ЕС, но условията за това все още не са налице, като много мигранти продължават да влизат незаконно в страната\", коментира говорителката на германското вътрешно министерство.Тя отхвърли каквото и да е предположение, че удължаването умишлено е било обявено на обществеността два дни преди ключовите избори в германската провинция Бавария, където Християнсоциалният съюз (ХСС) на Хорст Зеехофер - сестринската партия на Християндемократическия съюз (ХДС) на канцлера Ангела Меркел - се насочва към най-слабото си представяне от повече от 60 години.ХСС искат да бъдат възприемани като твърдолинейни спрямо имиграцията, за да се противопоставят на възхода на крайнодясната партия \"Алтернатива за Германия\", която се очаква де влезе в парламента на Бавария за първи път.", "date": "2018.10.12", "title": "Германия удължава проверките по границата с Австрия с шест месеца"}
{"url": "https://news.bg/world/turtsiya-osvobodi-amerikanskiya-pastor-andryu-bransan.html", "text": "Турски съд осъди американския пастор Андрю Брънсън на 3 г., 1 месец и 15 дни затвор по обвинения в тероризъм. Но съдът в Измир обяви, че Брънсън няма да влезе в затвора, тъй като е лежал две години в ареста. Съдът също така отменя домашния арест и забраната за пътуване, премахва всички рестрикции, информира \"Дейли сабах\".По-рано прокуратурата на Турция по делото срещу американския пастор Андрю Брънсън поиска 10 г. затвор по обвинения в тероризъм. Държавното обвинение също така поиска от съда да отмени домашния арест и да се позволи на пастора свободно да пътува извън Турция.Адвокатът на обвиняемия заяви, че това означава, че Брънсън ще бъде свободен незабавно да напусне страната.През последните две години Брънсън беше в ареста. От 25 юли е под домашен арест заради здравословни проблеми. На три пъти турският съд отказа да го освободи.Процесът срещу пастора беше възобновен днес с четвъртото изслушване в съда в Измир. Той се яви в залата, облечен в черен костюм, бяла риза и червена вратовръзка. Съпругата му присъства на заседанието.\"Не разбирам как това се свързва с мен\", отговори той, след като съдията разпита един от свидетелите. Брънсън отбеляза, че съдията пита свидетеля за случай, в който не е замесен.Американецът е обвинен, че е шпионирал в полза на Кюрдската работническа партия (ПКК) и \"Гюленистката терористична група\", която е обвинявана от Анкара за опита за преврат в Турция през юли 2016 г.Случаят с пастора обтегна отношенията между Турция и САЩ, след като Вашингтон наложи санкции заради задържането на Брънсън.Вчера американската медия NBC съобщи, че между Вашингтон и Анкара е сключено тайно споразумение Брънсън да бъде освободен.Евангелисткият пастор от Северна Каролина живее в Турция от повече от 20 г.Междувременно американският президент Доналд Тръмп заяви, че се надява пасторът да се върне в САЩ съвсем скоро. По думите му администрацията \"работи много здраво\" по казуса.Адвокатът на Брънсън съобщи, че пасторът е на самолет за САЩ.", "date": "2018.10.12", "title": "Турция освободи американския пастор Андрю Брънсън"}
{"url": "https://news.bg/regions/nay-skoklivata-diva-kotka-skochi-v-zooparka-v-stara-zagora.html", "text": "От началото на годината обитателите на старозагорския зоопарк са се увеличили с нови и атрактивни попълнения, съобщават от община Стара Загора.По думите на директора Радослав Михайлов, за първи път зоопаркът се е сдобил с една от най-скокливите диви котки - каракал.Мъжко животно с изумруденозелени очи вече краси едно от пространствата в парка. Това е изящна дива котка, известна също като пустинен рис.Видът е разпространен в Северна и Източна Африка и Югозападна Азия. Обитава сухите райони - гори, савани и степи.Семейството на козирозите в старозагорската зоологическа градина се сдоби с няколко малки.Нови обитатели допълват и колекцията на маймуните. Това са две женски и един мъжки примат от вида Зелена морска котка.Само преди седмица се е увеличило и стадото на ламите. Новият обитател е от женски пол и е четвърто поколение лами в старозагорския зоопарк.Зоологическата градина в Стара Загора е лицензирана с втори лиценз през август 2015 г., а от 2014 г. има статут на спасителен център.Зоопаркът има едно от най-добрите местообитания за тревопасни животни, в много добро състояние са и загражденията на лъвовете и вълците. Предстои изпълнението на проект за създаването на още 60 декара естествена среда за кафяви мечки.Зоопаркът в Стара Загора е разположен е на площ от 70 дка, в живописна местност на територията на парк \"Аязмото\".В него се отглеждат около 400 екземпляра от приблизително 80 вида бозайници, птици и земноводни от почти всички континенти - кафява мечка, благороден елен, сърна, вълк, лисица, папагали и др.", "date": "2018.10.12", "title": "Най-скокливата дива котка скочи в зоопарка в Стара Загора"}
{"url": "https://news.bg/politics/borisov-otryazal-dzhi-pi-grup-za-patni-proekti-s-evrofinansirane.html", "text": "Премиерът Бойко Борисов е разпоредил на Агенция \"Пътна инфраструктура\" да спре участието на \"Джи Пи Груп\" в конкурси за пътни проекти с евро и държавно финансиране. Премиерът заяви това при посещението си в Мулдавския манастир край Асеновград.Мотив за разпореждането е разследването срещу компанията, което тече след , който пък от своя страна дойде след разследване на \"Бивол\".Когато има съмнения за злоупотреби, а тече разследване, подобни мерки трябва да се прилагат, обяснява Борисов. \"Всеки, който е заподозрян и тече разследване - да се извади от конкурсите и да си докаже правотата и невинността\", посочи премиерът.Борисов припомни, че никога не е правил компромис с качеството и продължава да държи да се работи качествено.Той пирпомня, че е накарал фирмата да асфалтира наново 19 км. От магистрала \"Тракия\" край Ямбол, както и случая с Ябланица, когато е анулирал търг.\"Няма да дам да ми се петни името. Така, че докато си защитят правотата - нямат работа да участват в конкурси\", категоричен беше министър-председателят.\"Издал съм заповед на Глосов - проверки навсякъде, фирмите които не спазват правилата, да не участват... Няма да се занимавам всеки ден с това кой бърка асфалта...\", коментира Борисов по време на инспекцията на ремонта на пътя Пловдив - Асеновград. Никакви компромиси, призова Борисов и поиска от Глосов да мине да направи проверка навсякъде. Премиерът Борисов допълни, че е възложил на АПИ с Института по пътища и мостове да следят стриктно за качеството на пътната настилка. \"Има фирми за надзор и компетентни хора, които получават заплата за това, ако са го проспали - прокуратурата да ги обвини и да ги вкара в затвора\", каза Борисов.На шефа на АПИ Светослав Глосов е разпоредено да се извършат проверки и относно работата до момента на \"Джи Пи Груп\", както и изваждането на фирмата да стане законно.По информация на Глосов в момента \"Джи Пи Груп\" участват в проект по линията на трансграничното сътрудничество за изграждане на пътя от Кърджали до новия граничен пункт до Рудозем, но този договор не може да бъде прекратен.Шефът на АПИ обясни обаче, че ще има проверка на две други участия на фирмата в изграждането на инфраструктурни обекти.Припомняме, , докато разследваха злоупотреба именно на \"Джи Пи Груп\". Задържаните бяха Димитър Стоянов от сайта \"Бивол и Атила Биро от румънския Rise Project.Случаят с  до искането  за поста вътрешен министър.На 14 септември 2018 г.  до главния прокурор, МВР, КПКОНПИ, както и до изпълнителния директор на Изпълнителна агенция \"Одит на средствата от ЕС\", а  на всички служители, споменати в журналистическото разследване.Министър-председателят Бойко Борисов направи инспекция на път II-86 Пловдив-Асеновград. Премиерът разпореди да се създаде временна организация за движението по участъка, докато се извършват ремонтните дейности, както и да се контролира качеството на строителните материали, които се използват.Общата стойност на проекта е малко на 24 милиона лева от Оперативна програма \"Региони в растеж\". Със средствата се изгражда второ пътно платно и рехабилитация на съществуващото, с което отсечката ще се разшири до автомагистрален габарит. Участъкът преминава през територията на общините Пловдив, Куклен и Асеновград. Целта е да бъде осигурен бърз транспортен достъп на жителите от общините Куклен и Асеновград и област Смолян до автомагистрала \"Тракия\".В Мулдавския манастир премиерът Борисов обяви, че правителството е готово да финансира изграждането на водопровод до Светата обител, както и да бъде извършен цялостен ремонт на камбанарията и западното крило. През 2010-а година пожар изпепели цялото източното крило и част от северното.Пловдивският митрополит Николай благодари за личната ангажираност на министър-председателя Бойко Борисов и усилията на правителството, което . Пред премиера той посочи още, че е необходимо до светата обител да бъде прекаран водопровод, за да се осигури питейна вода, и да се изгради пътна връзка от пътя Асеновград- Кърджали.Премиерът Борисов посочи, че след ремонтните дейности следва и възстановяването на автентичния вид на манастира. \"Възложил съм на ВиК Пловдив водопровода, тъй като манастирът няма вода. Проектът вече е съгласуван между всички\", каза министър-председателят и допълни, че ще се работи и за пътя до манастира.Борисов добави, че следващата сряда ще предложи на правителството да се отпуснат около 600 хил. лева за Пловдивската семинария. \"Събраните от битката с контрабандата средства ни дава тази възможност\", каза Борисов.", "date": "2018.10.12", "title": "Борисов отрязал \"Джи Пи Груп\" за пътни проекти с еврофинансиране"}
{"url": "https://news.bg/int-politics/marin-lyo-pen-zainteresovana-ot-pomoshtta-na-stiv-banan-za-populistite-v-evropa.html", "text": "Лидерът на крайната десница във Франция Марин льо Пен се е срещнала с бившия стратег на Белия дом Стив Банън и даде знак, че е заинтересована от неговия проект за подпомагането на европейските популистки партии - само дни след като отхвърли помощта от американеца, съобщава \"Асошиейтед прес\".Партньорът на Марин льо Пен, френският депутат Луи Алио, уточни за телевизия BFM, че тя се е срещнала с Банън вчера в Париж. Алио подчерта, че Банън иска да осигури \"технически средства\" за националистическите партии преди изборите за Европейски парламент през следващата година.Той добави, че Банън е дал да се разбере, че \"не иска да играе (политическа) роля\".Марин льо Пен коментира в Рим в понеделник, че само и единствено европейските страни са тези, които ще \"сформират политическите сили ... за да спасят Европа\", а не американец.", "date": "2018.10.12", "title": "Марин льо Пен заинтересована от помощта на Стив Банън за популистите в Европа"}
{"url": "https://news.bg/world/velikobritaniya-s-oshte-preporaki-v-sluchay-na-tvard-brekzit.html", "text": "Правителството на Великобритания , в които се описва ефектът върху икономиката, търговията, екологията и други сфери на живота в случай, че не бъде сключено споразумение за Брекзит, информират местни медии.Търговията на газ с ЕС, риболовът, правата на потребителите, политиката на санкции и съществуващите споразумения за свободна търговия са сред темите, които са засегнати в препоръките на правителството. Във всички документи се отбелязва, че \"твърд\" Брекзит е \"малко вероятен\" сценарий.Що се отнася до споразуменията за свободна търговия след март 2019 г., Лондон ще търси да \"вкара в сила двустранни споразумения на Великобритания с трети страни\".\"\", пише в насоките.Междувременно председателят на Европейската комисия Жан-Клод Юнкер заяви, че всички тези, които прогнозираха, че преговорите за Брекзит ще приключат без споразумение, сгрешиха.В интервю за вестник \"Монд\" Юнкер поясни, че Великобритания и ЕС \"ще трябва да сключат споразумение\" и според него това ще бъде постигнато. По думите му все още е възможно да се постигне сделка в периода между срещата на върха на ЕС в Люксембург през следващата седмица и евентуална извънредна среща през ноември, но подчерта, че казусът за ирландската граница е най-сложният.", "date": "2018.10.12", "title": "Великобритания с още препоръки в случай на „твърд” Брекзит"}
{"url": "https://news.bg/economics/1-353-kg-hrani-5530-yaytsa-i-6-l-surovo-mlyako-sa-opredeleni-za-unishtozhavane.html", "text": "Изтеглени от търговската мрежа и насочени за унищожаване са 1 353 кг храни, 5530 бр. яйца и 6 л сурово мляко. Това е резултат от 10 284 проверки през септември в цялата страна, направени от инспекторите от Българската агенция за безопасност на храните.По време на проверките са издадени 1 081 бр. предписания. Съставени актове за установяване на административни нарушения са 78 бр. Два са обектите с временно преустановена дейност, съобщиха от БАБХ.Проверени са производствени цехове, обекти и складове за търговия на едро и дребно с храни, и на заведенията за обществено хранене на територията на страната.Най-честите несъответствия, установени при проверките са пропуски във водените записи, свързани със Системите за управление безопасността на храните, липса на проследимост на предлаганите храни, лични здравни книжки с изтекъл срок на валидност.Инспекторите са установили и несъответствия по сградния фонд и оборудването или лошо хигиенно състояние в обектите.Предлагани са храни с изтекъл срок на годност, неправилно съхранявани, некоректно етикетирани, съгласно действащото законодателство. Някои са били без здравна и идентификационна маркировка.Инспекторите са действали и по 9 сигнали от институции и ведомства, както и по 29 сигнали от фирми и граждани.", "date": "2018.10.12", "title": " 1 353 кг храни, 5530 яйца и 6 л сурово мляко са определени за унищожаване"}
{"url": "https://news.bg/crime/razkriha-domashna-rabotilnitsa-za-tyutyun-v-stolipinovo.html", "text": "Разкриха домашна работилница за обработка на тютюн в квартал \"Столипиново\" в Пловдив, съобщиха от МВР.Полицаите проверили адреса на 35-годишен мъж. Там, в момент на обезжилване на тютюневи листа били заварени още петима души.От собственика на къщата са иззети около 215 кг. тютюн, половината от които вече преработен. Конфискувани са и електронна везна и машина за рязане. Шестимата са отведени в районното управление, снети са им писмени обяснения.Полицаите са проверили и съседен имот на 61-годишен мъж. Там разследващите са открили над 1200 къса контрабандни цигари от различни марки и към 13 кг. тютюн.", "date": "2018.10.12", "title": "Разкриха домашна работилница за тютюн в \"Столипиново\""}
{"url": "https://news.bg/politics/tsvetanov-nastoya-za-higiena-zhurnalisticheska-i-politicheska.html", "text": "Институциите полагали максимални усилия да се неутрализира напрежението в ромската махала на Русе след . В това увери председателят на ПГ на ГЕРБ и бивш вътрешен министър Цветан Цветанов пред журналисти в парламента.За съжаление политиците понякога са тези, които провокират подобни неща да се случват, заяви Цветанов. Той призова всички към разум и за това да не се противопоставят етносите.Според него трябва да се показват добрите примери за интеграция.Цветанов настоя и за политическа и журналистическа хигиена.Иначе в реакциите от чужбина на убийството на Виктория Маринова той видя . Много политици били подведени. Все пак бързо се разграничили от първоначалните си позиции и това окуражило кабинета за разследването. ", "date": "2018.10.12", "title": "Цветанов настоя за хигиена, журналистическа и политическа"}
{"url": "https://news.bg/world/singapore-airlines-izvarshi-nay-dalgiya-direkten-polet-v-sveta.html", "text": "Singapore Airlines извърши най-дългия директен полет в света. Самолет с полет SQ22 от Сингапур кацна в Ню Йорк след почти 18 часа в небето, съобщават британски медии.Самолетът A350-900ULR Airbus кацна на Newark International Airport след излитането си от Сингапур около 16,35 часа вчера. A350-900ULR Airbus кацна в американския град малко преди 5,30 часа.Singapore Airlines поднови услугата за първи път от пет години, след като я прекрати заради високата цена на горивото.По план полетът e 18 часа и 45 минути.Самолетът се приземи в Newark в 5,29 часа, обявиха от Singapore Airlines. Полетът продължи 17 часа и 23 минути (16 563 километра).Airbus A350-900ULR, който е доставен на превозвача само преди две седмици, изгаря 25% по-малко гориво в сравнение с по-стара генерация самолет с този размер.В самолета няма икономична класа, а 97 места премиум икономична класа и 67 места бизнес класа, които могат да се превръщат в легла.", "date": "2018.10.12", "title": "Singapore Airlines извърши най-дългия директен полет в света"}
{"url": "https://news.bg/crime/globiha-s-nad-16-hil-leva-tursko-semeystvo-nedeklariralo-krupna-suma-v-evro.html", "text": "Магистратите от Сливенската районна прокуратура глобиха с над 16 хил. лева турски граждани за недекларирани пари. При влизането си в България на 9 октомври на митнически пункт Калотина мъж и жена в кола с немска регистрация, че нямат нищо за деклариране, съобщиха от прокуратурата.Митничарите проверили дамската чантичка на съпругата, в която открили прилежно опаковани в текстилна торбичка и в найлон купюри от по 500 евро. Цялата сума, която не била декларирана, е за 42 000 евро, с левова равностойност 82 144.86 лева.Образуваното бързо досъдебно производство по описа на Митница Столична под надзора на Районна прокуратура Сливница е наложило глоба в максимален размер - една пета част от недекларираната сума. ", "date": "2018.10.12", "title": "Глобиха с над 16 хил. лева турско семейство, недекларирало крупна сума в евро"}
{"url": "https://news.bg/int-politics/gartsiya-iska-po-dobri-otnosheniya-s-germaniya-no-parvo-da-izplati-reparatsiite-za-vsv.html", "text": "Гърция все още настоява за изплащане на репарации от страна на Германия за жертвите ѝ от Втората световна война и погасяване на заем, който тя е била принудена да предостави на нацистките си окупатори. Това е заявил гръцкият президент Прокопис Павлопулос пред германския си колега, който е на посещение в Атина, съобщава \"Ройтерс\".Павлопулос, който се срещна с Франк-Валтер Щайнмайер, изтъкнал, че такива искания попадат в рамките на \"съпротивата срещу онези, които искат да се върнат в кошмарно минало\", намеквайки за възхода на крайната десница в Европа преди изборите за Европейски парламент през следващата година.\"Разглеждаме исканията на Гърция във връзка с окупационния заем и военните репарации за законни и съдебно изискуеми\", подчерта Павлопулос.Германия се извини за престъпленията от нацистката епоха по време на войната, но настоя, че не желае да обсъжда репарациите. Тя отрече да дължи каквото и да било на Гърция за Втората световна война, тъй като изплати на Атина сумата от 115 млн. германски марки през 1960 г.Силите на Хитлер окупират Гърция в периода между 1941-1944 г. и откопчват т. нар. \"окупационен заем\", използван за подпомагане на финансирането на кампанията на нацистите в Северна Африка. Последвала е неудържима инфлация, а десетки хиляди хора са умрели от глад.Гърция е била принудена да предостави 476 млн. райхсмарки, които гръцките власти изчислиха на равняващи се на 6-10 млрд. евро днес.Репарациите за Втората световна война изплуваха отново като емоционален проблем по време на периода 2010-2018 г. в Гърция, белязан от спасителни помощи, когато гърците, засегнати от строгите мерки за икономии, събуждайки стари несправедливости, обвиниха най-големия кредитор Германия за болезнените съкращения, свързани с трите международни спасителни програми.По време на Втората световна война около хиляда гръцки села бяха изличени и десетки хиляди хора бяха избити при репресии от страна на германските войски, опитващи се да смачкат гръцката съпротива, която освободи големи части от страната.Щайнмайер посети мястото на нацистки концентрационен лагер в атинското предградие Хайдари, където са загинали стотици хора. \"Ние почитаме тези жертви и най-вече се извиняваме\", посочи германският президент по време на среща с гръцкия премиер Алексис Ципрас.Говорителят на германското правителство Щефен Зайберт заяви на пресконференция в сряда: \"Смятаме, че въпросът за германските репарации е окончателно разрешен юридически и политически. Гръцкото правителство все още не е настоявало за тях.\"Ципрас коментира, че посещението на Щайнмайер е шанс за ново начало в двустранните отношения, но добави: \"Разбира се, това не означава, че трябва да забравим или да заметем под килима което и да е от нашите различия от далечното минало.\"", "date": "2018.10.12", "title": "Гърция иска по-добри отношения с Германия, но първо да изплати репарациите за ВСВ"}
{"url": "https://news.bg/world/kndr-vaznameryava-da-izostavi-vsichki-yadreni-orazhiya-obyavi-seul.html", "text": "Лидерът на КНДР Ким Чен-ун възнамерява да изостави всички ядрени оръжия, материали и обекти, за да постигне \"пълно\" ядрено разоръжаване.Това съобщи президентът на Южна Корея Мун Дже-ин, който проведе трета среща на върха с Ким през миналия месец, информира \"Ройтерс\".Мун подчерта, че Ким е решен да изостави ядрената и ракетна програма и да насочи страната към икономическо развитие, ако сигурността на режима бъде гарантирана., каза Мун в интервю за Би Би Си.Южнокорейският лидер отбеляза, че това може да доведе до официално прекратяване на Корейската война (1950-1953), откриване на мисия на САЩ в КНДР, предоставяне на хуманитарна помощ и обмен на икономически експерти.Мун уточни, че първо ще бъде подписана политическа декларация за прекратяване на войната, а после ще започнат мирни преговори, като това ще зависи от процеса по ядрено разоръжаване., изтъкна той.От думите на държавния глава на Република Корея стана ясно, че Пхенян и Вашингтон преговарят за втора среща на върха след частичните избори в САЩ през ноември.Междувременно правителството на Република Корея обяви, че ще проведат преговори на високо ниво с КНДР в понеделник.", "date": "2018.10.12", "title": "КНДР възнамерява да изостави всички ядрени оръжия, обяви Сеул"}
{"url": "https://news.bg/crime/stolichen-punkt-za-godishen-tehnicheski-pregled-s-reditsa-narusheniya.html", "text": "Служителите на ГД \"Национална полиция\", НАП и ИА \"Автомобилна администрация\" констатираха множество нарушения при проверка на пункт за годишни технически прегледи в София. Проверката е извършена вчера, 11 октомври.Повод за проверката става несъответствие в данните, подавани до НАП. Дружеството било регистрирано по Закона за ДДС, но в рамките на миналата 2017 година оборотът от извършени технически прегледи, отчетен пред НАП, не кореспондирал с броя на преминалите автомобили.При инспекцията е установено, че издадените касови бележки не отговарят на броя на преминалите на преглед моторни превозни средства.Само за времето от 1 до 6 октомври тази година през пункта за преглед са преминали 55 превозни средства, а издадените за периода касови бележки са 21.Констатирано е още, че газанализаторът на дружеството не работи в норми, а системата за мерене на димните газове се манипулира като датчикът не се поставя на правилното място за точно измерване.Работата по изясняване и установяване на нарушенията продължава.", "date": "2018.10.12", "title": "Столичен пункт за годишен технически преглед с редица нарушения"}
{"url": "https://news.bg/regions/12-godishno-dete-pochina-ot-voltova-daga.html", "text": "Волтова дъга уби 12-годишно момче в пазарджишкото село Алеко Константиново. Детето играло на криеница, съобщи БНР.Детето е починало на място, преди да дойде екип от Спешна помощ, каза кметът на селото Васил Методиев.Докато търсели подходящо място за скривалище, 12-годишното момче се качило на метален стълб с високо напрежение. Тогава било поразено от волтова дъга.", "date": "2018.10.12", "title": "12-годишно дете почина от волтова дъга"}
{"url": "https://news.bg/world/polsha-blokira-doklad-na-es-za-pravata-na-choveka-zaradi-prenebregvane-na-hristiyanite.html", "text": "Полският правосъден министър Збигнев Жобро блокира приемането на годишния доклад, свързан с Хартата на основните права на Европейския съюз, защото не защитава християните и евреите от религиозна дискриминация, съобщава Радио Полша.\"Докато се работи по Заключенията на Съвета на ЕС за прилагане на Хартата на основните права на Европейския съюз, Полша предложи, че е необходимо да се защитят християните и евреите от религиозна дискриминация и да бъдат третирани наравно със защитата на правата на ЛГБТ общността, децата на имигранти и жените\", отбелязва Министерството на правосъдието на Полша.От ведомството подчертаха, че не могат да позволят да се изопачава реалността в официален документ на ЕС, тъй като има дискриминиращи практики срещу евреите и християните, особено в Западна Европа.Така за първи път е блокиран докладът заради липса на единодушие. Докладът се публикува ежегодно от 2010 г.", "date": "2018.10.12", "title": "Полша блокира доклад на ЕС за правата на човека заради пренебрегване на християните"}
{"url": "https://news.bg/int-politics/richard-bransan-zamrazyava-biznes-otnosheniyata-sas-sauditska-arabiya.html", "text": "Британският милиардер Ричард Брансън е замразил бизнес отношенията със Саудитска Арабия на фона на информациите, че журналистът Джамал Кашоги може да е бил убит в саудитското консулство в Истанбул, съобщава \"Асошиейтед прес\".Брансън заяви, че ако информациите са верни, това \"очевидно ще промени способността на всеки от нас на Запад да прави бизнес със саудитското правителство\".Брансън, който е основател на Virgin Group, посочи, че ще преустанови два туристически проекта в Саудитска Арабия, докато се провежда разследване. Той също така замразява преговорите за предложена саудитска инвестиция в космическите компании Virgin Galactic и Virgin Orbit.Саудитска Арабия е изправена пред нарастващ международен натиск да изясни какво се е случило с Кашоги, който е колумнист на американския в. \"Вашингтон пост\", като американският президент Доналд Тръмп и британският външен министър Джереми Хънт са сред тези, които настояват за отговори от Рияд.", "date": "2018.10.12", "title": "Ричард Брансън замразява бизнес отношенията със Саудитска Арабия"}
{"url": "https://news.bg/regions/fekalni-vodi-potekoha-v-peshterata-ledenika.html", "text": "Фекални води потекоха и от чешмите в развлекателен парк \"Леденика\" във Врачанския балкан. Десетки туристи са станали свидетели на неприятната гледка. Те са позвънили на екотелефон, съобщи bTV.Пещерата \"Леденика\" е най-посещаваната у нас. От управата отчитат сериозно увеличение на броя на туристите пет години след откриването на атракционите около и в пещерата. Това води и до нови проблеми, признават от там. Част от скъпото вътрешно осветление вече не работи.Счупени са и част от приказните фигури в парка. Там пасат необезпокоявани и коне. Най-сериозният проблем през последните дни се оказа водата в чешмите на посетителския център. \"Водата беше толкова мръсна, че не ставаше дори за миене на помещенията\", заяви Елена Коцева - касиер и хигиенист.По думите на екскурзовода Момчил Пламенов водата е била със силно изразен кафяв цвят и с остър мирис на фекалии.Пробите, взети от Регионалната здравна инспекция, още не са готови. От управата на общинското предприятие \"Спорт и туризъм\" във Враца признават, че за седмица е имало проблем седна от помпите в пречиствателната станция.\"Ние сме пещерата, която предлагаме най-добрите условия\", каза Кирил Кирков, управител на ОП \"Спорт и туризъм\" - Враца.Според служителите в парка проблемите с водата са чести през лятото и при повече посетители. Очаква се да бъдат взети нови проби, въпреки че не са готови резултатите от предишните.", "date": "2018.10.12", "title": "Фекални води потекоха в пещерата \"Леденика\""}
{"url": "https://news.bg/world/armiyata-na-sasht-e-pod-zaplaha-zaradi-nadnormeno-teglo.html", "text": "Армията на САЩ е под заплаха заради наднормено тегло и затлъстяване сред младите американци, съобщават местни медии.Около 30% от американците на възраст между 17 и 24 г. - основната възраст за присъединяване към армията - не покриват критериите, за да влязат в армията.Почти 1/3 от тези, които седнат за интервю за предприемане на първите стъпки към влизане в армията, веднага са дисквалифицирани заради наднормено тегло.Докладът \"Нездравословни и неподготвени\" заключава, че растящият брой на млади хора с наднормено тегло в САЩ оказва реално влияние върху способността на армията да бъде ефективна.Проучването е изготвено от изследователи от организация Mission: Readiness, в която участват повече от 700 висши военни от запаса. Според тях единственото правилно решение е създаване на програми за фитнес и хранене в училищата, за да се гарантира, че децата ще изградят здравословни навици.Авторите на проучването отбелязват, че от 29% от младите американци, които имат диплома за средно образование, нямат криминално досие и хронични заболявания, само 17% ще бъдат приети в армията.През 2016 г. 13% от американците на възраст от 16 до 24 г. са проявили интерес да се присъединят към армията в сравнение с 11% през 2017 г.Проблемът с наднорменото тегло е особено голям в южната част на САЩ, където армията привлича голяма част от новобранците. Към 2015 г. 7,8% от военнослужещите в САЩ са с наднормено тегло, което e със 73% увеличение от 2011 г.Военното министерство харчи по 1,5 милиарда долара за здравна грижа, свързано с наднормено тегло.", "date": "2018.10.12", "title": "Армията на САЩ е под заплаха заради наднормено тегло"}
{"url": "https://news.bg/society/pokazaha-na-deputatite-kakvo-e-kisloroden-kontsentrator.html", "text": "8 824 души се нуждаят от домашна кислородотерапия, като 3500 - 4000 от тях са с хронична обструктивна белодробна болест (ХОББ).Данните представи Наталия Стоева от Сдружение Българско общество на пациентите с пулмонална хипертония на кръгла маса на тема \"Възможности за реимбурсиране на кислородолечението в домашни условия\", която се състоя в Народното събрание.Тя посочи, че повече от 20 години развитите страни имат решение и възможности за реимбурсиране на кислородолечението в домашни условия. В САЩ и Белгия например това е станало още през 1993 г.Тодор Мангъров от Асоциация пулмонална хипертония показа пред народните представители кислороден концентратор и обясни как той се използва от жена, болна от белодробна хипертония. Той посочи, че един кислороден концентратор струва над 2 000 лв.\"Нуждая се от кислород, не мога да дишам, посинявам цялата, пенсията ми е 200 лева и никога не мога да си купя такъв апарат\", заяви жената, страдаща от белодробна хипертония.Нуждите на тази група пациенти е подкрепена от социалиста Антон Кутев коментира, след много жалби от граждани и настоя проблемът да се придвижи възможно най-бързо.През февруари и март настоящата година проблемът е обсъден на заседание на Комисията по здравеопазване.Стефан Тамбурев от Сдружение на пациентите с дихателна недостатъчност и белодробна трансплантация настоява за спешно проучване от домашна кислородотерапия в България, безплатна кислородотерапия за всички българи, създаване на строги критерии за предписание на домашно кислородолечение и създаване на единна мрежа за обмен на кислородни системи.Над 4 млрд. лв. са годишните разходи на Министерство на здравеопазването, за болнично и извънболнично лечение, обясни зам.-министър Жени Начева, но обеща следващата седмица проблемът да бъде обсъден в Министерство на здравеопазването и това да завърши с протокол, който да удостоверява решението.\"Нека не считаме, че здравната система не изпълнява своите функции. Средствата са дадени за пациентите и за техните заболявания\", уточни заместник-министърът.Да се предложи програма, критерии и специфични бройки на пациентите, които се нуждаят от възможности за реимбурсиране на кислородолечение.\"Когато сте готови с конкретни предложения, ние институциите сме готови да се срещнем с вас, за да започнем конкретен разговор в рамките на параметрите на програмата\", обясни тя.Начева поясни, че е чула редица противоречиви предложения от самите лекари, които са специалисти в съответните области. Проблемът е интердисциплинарен по темата за реимбурсиране на кислородолечението в домашни условия, стана ясно още от думите й.Председателят на комисията по здравеопазване в НС Даниела Дариткова призова отговорността да се поеме от националните консултанти, които в писмен вид да внесат оценката си в МЗ.\"Има ли писмен вид исканията, слагаме край на всякакъв вид интерпретации и ще вървим към конкретика\", обясни още тя и добави, че МЗ е готово да ги разгледа при конкретно формулиране на програмата.", "date": "2018.10.12", "title": "Показаха на депутатите какво е кислороден концентратор"}
{"url": "https://news.bg/int-politics/rekordno-dano-v-podkrepata-za-upravlyavashtite-partii-v-germaniya.html", "text": "Подкрепата за консерваторите на Ангела Меркел и техният коалиционен партньор социалдемократите удари рекордно ниски равнища. Това показва ново социологическо проучване, докато германският канцлер се бори да предотврати разпадането на правителството, в което отношенията са доста обтегнати, съобщава \"Ройтерс\".Консервативният блок на Меркел, в който влизат Християндемократическия съюз (ХДС) и Християнсоциалния съюз (ХСС), както и Социалдемократическата партия отбелязват спад в подкрепата на избирателите с 3 процентни пункта, съответно с 26 и 15 процента, показва допитването DeutschlandTrend за телевизия ARD.Това са най-слабите проценти за коалиционните партии в месечното проучване, уточнява ARD.Допитването също така поставя социалдемократите на четвърто място, зад Зелената партия, която подкрепя имиграцията и имигрантите ия която повишава подкрепата си с 3 процента до 17 на сто, а антиимигрантската \"Алтернатива за Германия\" запазва 16 на сто подкрепа.Резултатите са в съответствие с очакванията, че ХСС, баварската сестринска партия на ХДС на Меркел, се насочва към най-слабото си представяне в провинциални избори от повече от 60 години в неделя в Бавария, което може да доведе до засилване на разделенията в управляващата коалиция.След идването си на власт през март германското правителство беше на два пъти пред падане заради спорове във връзка с имиграцията и скандала във връзка с обвинения в симпатии към крайнодесни среди срещу бившия шеф на германското контраразузнаване.Коалицията също така беше разтърсена от спор за това как да бъдат премахнати замърсяващите дизелови автомобили.", "date": "2018.10.12", "title": "Рекордно дъно в подкрепата за управляващите партии в Германия"}
{"url": "https://news.bg/crime/obyasnili-sme-na-germaniya-che-arestat-na-severin-shte-e-po-evrostandarti.html", "text": "Арестите ни съответстват на европейските стандарти - 4 кв. м жилищна площ и самостоятелен санитарен възел. Това е отговорът на Министерството на правосъдието до германската прокуратура, информират от ведомството на Цецка Цачева.Запитването от Германия идва ден след като заподозреният за  - Северин Красимиров е говорил пред съд в Германия. Там разгледаха мярката му за неотклонение, а днес бе потвърдено, че Северин ще бъде екстрадиран в България. 21-годишният мъж е признал пред съда за убийството, но отрекъл да е изнасилвал жертвата си.Той не е възразил да напусне Германия, което прави процедурата по-бърза и ще отнеме максимум 10 дни.Искането от Германия е за предоставяне на информация за условията в местата за лишаване от свобода в Република България. Вчера в интервю . Отговора си Министерство на правосъдието е изпратило в спешен порядък.Припомняме, в неделя, 7 октомври, стана ясно, че административният директор и водещ на едно от предаванията на русенската телевизия TVN .  във вторник вечерта - осем часа след постъпило искане от българските власти. Той се е намирал в дома на майка си в германския град Щаде.Извършителят е засечен въз основа на ДНК анализ, като данните са съвпаднали на 100% с намерените доказателства.Повдигнати са му две задочни обвинения - едното е за изнасилването на журналистика, а другото е за нейното убийство.Днес в Русе Виктория Маринова бе погребана. На церемонията дойдоха много граждани на Русе, потресени от жестокото убийство.", "date": "2018.10.12", "title": "Обяснили сме на Германия, че арестът на Северин ще е по евростандарти"}
{"url": "https://news.bg/world/teroristichna-zaplaha-udalzhi-kontrola-po-granitsata-na-daniya-s-germaniya.html", "text": "Датското правителство временно удължи контрола по границата с Германия с шест месеца заради терористична заплаха, информира \"Ройтерс\".При нормални обстоятелства няма контрол по границата, тъй като двете държави са част от Шенгенското споразумение, което позволява свободно движение между тях.Дания наложи контрола - на практика граничи с увеличено полицейско присъствие и по-чести полицейски проверки - като извънредна мярка през 2016 г.Мярката ще бъде удължена от 12 ноември, обяви министърът по имиграцията и интеграцията Ингер Стойберг.\"Все още има сериозна терористична заплаха за Дания и значителен натиск по външните граници на Европа\", добави тя.", "date": "2018.10.12", "title": "Терористична заплаха удължи контрола по границата на Дания с Германия"}
{"url": "https://news.bg/regions/fandakova-ne-plashta-i-lev-za-nekachestveni-remonti.html", "text": "\"Гарантирам, че няма да платя и лев за некачествено свършена работа. Именно заради това беше глобен и надзорът на ремонтните дейности на ул. \"Граф Игнатиев\". Това заяви пред Нова столичният кмет Йорданка Фандъкова във връзка с предизвикалия  ремонт на \"Графа\" и площада пред храма \"Св. Седмочисленици\".Припомняме,  фирмата, осъществяваща надзор на строителните дейности на \"Графа\". Днес столичният кмет каза, че санкцията е първа и последна, защото при следващо констатирано нарушение договорът с фирмата ще бъде разтрогнат.Фандъкова също така благодари на гражданите за сигналите, които те подават, както и за търпението им. Тя отново призова столичаните да изчакат и да видят крайния резултат.\"Поканих и нашите партньори от Университета по архитектура, строителство и геодезия (УАСГ) да участват в процеса, за да са сигурни хората, че има външен, независим контрол\", посочи кметицата. Тя допълни, че не е съгласна с упреците на други политически сили, които, по думите ѝ, в миналото са довели София до разруха.\"Доказала съм, че съм абсолютно безкомпромисна към изпълнителите. Не ме интересува името на фирмата и е известно, че съм налагала най-големите глоби в страната\", каза още Фандъкова. По думите ѝ всеки ден закъснение на изпълнителите на строителните дейности ще им струва по 240 000 лева. Максималната санкция може да достигне до 4 млн. лв.Фандъкова коментира и предстоящия ремонт на площад \"Св. Неделя\". Припомняме, по-рано днес стана ясно, че  по въпроса, защото от камарата твърдят, че .Според градоначалника в петък започва дискусията за критериите за работа. Да се включат с идеи били поканени опитни, големи студиа от цяла Европа.Стана ясно и че в близко бъдеще ще се търсят инвеститори и за облагородяване на пространството между булевардите \"Мария Луиза\" и \"Христо Ботев\".", "date": "2018.10.12", "title": "Фандъкова не плаща и лев за некачествени ремонти"}
{"url": "https://news.bg/crime/povdignaha-dve-obvineniya-na-inspektora-ot-babh-otglezhdal-marihuana.html", "text": "Две обвинения са повдигнати на инспектора от Българската агенция по безопасност на храните, отглеждал марикуана, съобщи Нова телевизия. Окръжният прокурор в Шумен Маргарита Георгиева поясни, че едното обвинение е за държане с цел разпространение на високорисково наркотично вещество - марихуана.За това се предвижда се наказание от 2 до 8 години затвор.Другото обвинение е за отглеждане на марихуана без разрешение. Предстои да се внасяне в съда искане за \"задържане под стража\".По думите на комисар Ялчън Расим, това е най-голямото количество марихуана, намирано през последните години в Шумен. Припомняме, че , собственост на ветеринарен лекар и инспектор в Агенцията по храните. Мъжът отвел полицейските служители в дома си и им разказал, че е засадил и отглежда за собствена употреба марихуана в гориста местност край преславско село.Иззети са 15 растения марихуана, които впечатлили разследващите с размера си - около 3 метра.", "date": "2018.10.12", "title": "Повдигнаха две обвинения на инспектора от БАБХ, отглеждал марихуана"}
{"url": "https://news.bg/politics/glavniyat-myuftiya-poiska-ot-borisov-akreditatsiya-za-visshiya-islyamski-institut.html", "text": "Главният мюфтия Мустафа Хаджи изрази недоволството си от Закона за вероизповеданията. Това обяви самият той след среща с премиера Бойко Борисов в Министерски съвет. Припомняме, вчера . Хаджи настоява с приемането на закона на второ четене Висшият ислямски институт да бъде акредитиран, за да може да подготвя кадри, които да служат в джамиите в България. Те не трябва да бъдат под външно влияние.Втората промяна, която поиска мюфтията - при нужда да се иска помощ от чужда държава за осигуряване на преподаватели за ислямския институт. Това трябвало да може да става от Европейския съюз или друга държава.Третата промяна касае финансирането на института - трябвало да има долна граница, защото ако няма фиксирана сума, която да осигури заплащането на свещенослужителите, бихме могли да се окажем в позиция да не можем да ги финансираме, обясни Мустафа Хаджи.Главният мюфтия изрази надежда на второто четене в Народното събрание всички изброени промени в Закона за вероизповеданията да бъдат изгладени и да бъдат решени проблемите.Мустафа Хаджи поиска и всички религиозни общности, които представляват под 1% от населението на страната, също да получат финансиране от държавата, защото те са български граждани и не са по-малко българи от нас.Той изрази очакване, че парламентът би позволил да бъде излъчен ислямски представител, който да участва в работната група по гледането на Закона за вероизповеданията.Хаджи обясни, че Законът за вероизповеданията е една стъпка, която ще влезе в историята на България, защото 28 години не се намерила политическа воля, която да постави въпроса на дневен ред.\"Вероизповеданията бяха маргинализирани и се смятаха, че те са чужди и не са част от държавата и от този народ. Това, което успяхме да говорим с премиера, ние имаме няколко забележки по Закона за вероизповеданията\", изтъкна главният мюфтия.", "date": "2018.10.12", "title": "Главният мюфтия поиска от Борисов акредитация за Висшия ислямски институт"}
{"url": "https://news.bg/society/roditeli-iskat-svobodni-trotoari-okolo-uchilishta-i-detski-gradini.html", "text": "Родители започват инициатива за свободни тротоари около училищата и детските градини, съобщи bTV.Те настояват за повече контрол от страна на властите, колчета близо до училища и детски градини и повече и по-достъпни паркинги.Те алармират за проблем с паркирането на коли върху тротоарите и празни платени паркинги до тях.Така се налага майките да движат количките си по пътното платно с риск за живота и здравето на децата си.Сдружение \"Безопасни детски площадки\" вече е събрало десетки сигнали.По думите на организатора на кампанията \"Освободи тротоара\" Мая Цанева, има сериозни проблеми не само с качеството на детските площадки, но и с това как родителите стигат до тях.Тя допълни още, че е добре гражданите да изпращат сигнали до общините по места и да осъществяват връзка с тях.", "date": "2018.10.12", "title": "Родители искат свободни тротоари около училища и детски градини"}
{"url": "https://news.bg/int-politics/tezhko-raneni-sled-katastrofa-mezhdu-avtobus-i-tir-v-germaniya.html", "text": "Най-малко деветима души са били сериозно ранени, а много други са претърпели по-леки наранявания, след като туристически автобус е катастрофирал в ТИР, натоварен с автомобилни гуми. Катастрофата е станала в южната част на Германия, съобщават ДПА и \"Ройтерс\".Повечето от над 30-те пътници, както и шофьорите на автобуса и камиона, са били ранени при пътния инцидент близо до град Хайделберг, уточниха от полицията.Най-малко 17 души са били откарани в болница, включително пет жени и трима мъже от Канада, една жена от Австралия, двама мъже от САЩ и трима германци.Тъй като туроператорът не е предоставил пълен списък на пътниците, е трудно да се определи точният брой на хората, но според полицията групата е била съставена основно от туристи.Катастрофата е станала, след като автобусът е навлязъл в насрещното движение и се е сблъскал с камиона, приближавайки се към рампата на магистрала А61.Пет спасителни хеликоптера и седем линейки са били изпратени към малкия югозападен град Хокенхайм, който се намира на около 20 км от Хейделберг, за да откарат ранените пътници.Пътят е бил блокиран в продължение на часове.Според местни медии общо 35 души са били ранени, включително шофьорите на автобуса и камиона, като четирима души са в критично състояние.Туристическият автобус е возил туристи в своите 60-те години.", "date": "2018.10.12", "title": "Тежко ранени след катастрофа между автобус и ТИР в Германия"}
{"url": "https://news.bg/politics/uspeshna-bitka-v-ns-na-edna-mayka-i-vdovitsa.html", "text": "Депутатите въведоха нова помощ за деца с един или двама починали родители. Това стана с гласуването на второ четене на Закона за социалните помощи за деца.Промените идват, след като майка написа писмо до Дядо Коледа миналата година. След една година  завърши с успех.Трябва да отпадне подоходният критерий за месечните помощи за дете без право на наследствена пенсия, заяви в хода на дискусиите социалистът Георги Гьоков. Това са български деца в неравностойно и неравноправно положение и обществото трябва да засвидетелства грижа за тях, убеден в червеният депутат.Всички семейни помощи имат доходен критерий, каза Светлана Ангелова от ГЕРБ. Въвеждаме нов вид месечна помощ за деца, чиито родители са починали и нямат право на наследствена пенсия, посочи тя. Към момента тези деца имат право да получат персонална пенсия и достъпът до нея е също на база на доходен критерий, подчерта Ангелова.След спорове депутатите решиха да изчакат премиера Бойко Борисов и финансовия министър Владислав Горанов да кажат дали може да отпадне подоходния критерий за отпускането на помощта.Иначе с проекта на Закон за изменение и допълнение на Закона за семейни помощи за деца се въвежда нов вид месечна помощ за деца с един или двама починали родители.Новата месечна помощ е насочена само към децата, които нямат право на наследствена пенсия, тъй като те не могат да получават такава само поради липсата на съответния изискуем осигурителен стаж на починалия родител.Помощта цели гарантиране на достъп до финансова помощ при равни условия за всички деца без право на наследствена пенсия. Като вид семейна помощ новата месечна помощ ще отговаря на условията и принципите, на които се основава семейното подпомагане, както по отношение на условията за достъп, така и по отношение на определянето на размера й.Месечната семейна помощ за деца без право на наследствена пенсия от починал родител ще се предоставя на другия родител или на настойника/попечителя, който отглежда детето. Те, както и детето следва да живеят постоянно в страната.Освен това, детето трябва да отговаря на следните условия:- да не получава наследствена пенсия от починал родител;- да не е настанено за отглеждане извън семейството по реда на чл. 26 от Закона за закрила на детето;- редовно да посещава подготвителните групи в детските градини или подготвителните групи в училищата за задължително предучилищно образование на децата, освен ако това е невъзможно поради здравословното му състояние;- до завършване на средно образование, но не повече от 20-годишна възраст, редовно да посещава училище, освен ако това е невъзможно поради здравословното му състояние;- да има направени всички задължителни имунизации и профилактични прегледи съобразно възрастта и здравословното му състояние.В частичната предварителна оценка на въздействието на предлагания законопроект е записано, че със законопроекта се цели:1. Гарантиране на достъп при равни условия до финансова подкрепа за децата без право на наследствена пенсия от починал родител;2. Осигуряване на специална защита и подкрепа на децата, които не се отглеждат от двамата си родители поради смърт в семейството;3. Гарантиране на еднакво прилагане на правилата относно редовното посещение на училище при получаване на месечна помощ по чл. 7 от Закона за семейни помощи за деца.Мотивите, с които се предлага законопроектът, са свързани с няколко проблема.Основният проблем, налагащ предлаганата законодателна промяна е, че не малка част от децата с починали родители не получават финансова подкрепа. По данни от Единната система за гражданска регистрация и административно обслужване на населението към 23 февруари 2018 г. общият брой на децата до 20-годишна възраст с един жив родител е 29 992, а 664 са децата с двама починали родители.По данни на Националния осигурителен институт към 31 декември 2017 г. 22 099 деца до 20-годишна възраст получават наследствени пенсии.Съгласно Кодекса за социално осигуряване едно от условията за получаване на наследствена пенсия е наличие на съответния осигурителен стаж на починалото лице.Децата, чиито починали родители не са придобили необходимия осигурителен стаж, нямат право на наследствена пенсия. За тях Кодекса за социално осигуряване и подзаконовата уредба предвиждат възможност за отпускане на персонална пенсия, но има сериозно ограничително условие - годишният доход на член от семейството на лицата да е по-малък от сбора на гарантирания минимален доход, установен за страната през последните 12 месеца преди искането на пенсия.Размерът на гарантирания минимален доход до края на 2017 г. е 65 лв., а от 2018 г. е 75 лв. Това е сериозно ограничение, като по данни на Националния осигурителен институт към 31.12.2017 г. само 2 693 деца до 20-годишна възраст получават персонални пенсии.Освен това прилагането на съществуващото законодателство води до подпомагане с персонална пенсия на много ограничен кръг деца с починали родители. Към момента в Закона за семейни помощи за деца няма регламентация на специална помощ за деца без право на наследствена пенсия от починал родител. Няма и специален режим за децата, които нямат право както на наследствена, така и на персонална пенсия.Вносителите са убедени, че въвеждането на нов вид месечни семейни помощи за дете без право на наследствена пенсия от починал родител ще гарантира достъп до финансова помощ при равни условия за всички деца без право на наследствена пенсия.Вече всички деца сираци ще получават финансова подкрепа от българската държава, отчете общественият защитник Мая Манолова.Имаме победа, похвали се тя. Става дума за 6 000 деца и е абсолютно във възможностите на българската държава да подкрепи всяко едно от тях, допълни омбудсманът.По думите й вече няма да има ограничение на подоходния критерий. ", "date": "2018.10.12", "title": "Успешна битка в НС на една майка и вдовица"}
{"url": "https://news.bg/world/kndr-gotova-da-zhivee-oshte-100-g-s-mezhdunarodnite-sanktsii.html", "text": "Северна Корея е готова да живее още сто години с международните санкции, пише местният вестник Rodong Sinmunм, цитиран от южнокорейската медия \"Йонхап\".Отправяйки критика към наложените от международната общност икономически санкции заради САЩ, органът на управляващата Корейска работническа партия обвини \"враговете\" на КНДР за прилагането на \"смъртоносна\" блокада срещу държавата като последна мярка.Но севернокорейците, въоръжени с духа на самостоятелността, ще преодолеят международните санкции, дори и да траят през последните 10 или 100 г., пише вестникът в материал на редакцията.\"Враговете ни налагат смъртоносна блокада като последна мярка, след като опитът им да задушат КНДР с военна сила се провали\", допълва вестникът.\"\", заканва се изданието.Rodong Sinmun призовава народа на КНДР да се бори за самостоятелност и икономически растеж и независимо да разработва севернокорейски технологии.Статията е публикувана след Междувременно стана ясно, че лидерът на КНДР Ким Чен-ун е изпратил телеграма до руския президент Владимир Путин по случай 70-ата годишнина от установяването на дипломатически отношения между страните им.", "date": "2018.10.12", "title": "КНДР готова да живее още 100 г. с международните санкции"}
{"url": "https://news.bg/world/ekipazhat-ot-avariraliya-polet-na-raketa-soyuz-shte-leti-do-mks-prez-proletta.html", "text": "Астронавтът на НАСА Ник Хейг и руският космонавт Алексей Овчинин, които бяха на борда на ракетата Союз МС-10, която претърпя неизправност при излитането си вчера, ще се отправят към Международната космическа станция (МКС) през пролетта на следващата година. Това обяви генералният директор на \"Роскосмос\" Дмитрий Рогозин, цитиран от руските медии.\"Момчетата ще летят със сигурност\", коментира Рогозин след появилите си по-рано информации, че на МКС може да бъде изпратен друг екип.Двамата астронавти трябваше да бъдат откарани на МКС вчера и да се присъединят към командира на експедиция 57 Александър Герст от Европейската космическа агенция, астронавта на НАСА Серена Чансълър и космонавта от \"Роскосмос\" Сергей Прокопиев, които пристигнаха на МКС през юни.Хейг и Овчинин обаче бяха принудени да направят аварийно кацане, след като двигателя на ракетата претърпя авария по време на изстрелването от космодрума \"Байконур\" в Казахстан. Двамата астронавти оцеляха при кацането, без да пострадат и след това се завърнаха в космическия тренировъчен център в Стар Сини близо до Москва.В резултат на неуспешното изстрелване, Русия спря всички пилотирани мисии в Космоса и предприе криминално разследване по въпроса, като това беше първият такъв инцидент с пилотиран космически полет след разпадането на Съветския съюз. \"Роскосмос\" отбеляза, че аварията е станала, след като ракетата носител Союз-ФГ излетя неуспешно, след като долната част на втората ѝ фаза се разпадна.", "date": "2018.10.12", "title": "Екипажът от авариралия полет на ракета \"Союз\" ще лети до МКС през пролетта"}
{"url": "https://news.bg/crime/arestuvaha-dvama-za-falshiv-signal-za-bomba-v-sada-v-kyustendil.html", "text": "Служителите Областната дирекция на МВР в Кюстендил арестуваха двама души за подаден фалшив сигнал за бомба в сградата на съда в града, информира БНР.Според сигнала на двамата в сградата на Районния съд в Кюстендил имало поставено взривно устройство. Не се наложило сградата да бъде отцепена или евакуирана. Компетентните органи започнали проверка, в хода на която не установили подобно устройство.След това полицаите в Кюстендил започнали да издирват подателите на сигнала. Те стигнали до двама души 49-годишен мъж от Дупница и 48-годишен мъж от село Дяково, община Дупница.По случая е образувано досъдебно производство.", "date": "2018.10.12", "title": "Арестуваха двама за фалшив сигнал за бомба в съда в Кюстендил"}
{"url": "https://news.bg/crime/germaniya-ni-dava-severin-krasimirov.html", "text": "Екстрадират в България заподозрения за убийството на Виктория Маринова, съобщи БНТ позовавайки се на прокуратурата и апелативния съд в град Целе.След извършените съдебни действия е установено, че няма причини, които да препятстват връщането му.До самата екстрадиция заподозреният ще остане в ареста.По информация на Нова телевизия 21-годишният мъж е признал пред съда за убийството, но отрекъл да е изнасилвал жертвата си.Той не е възразил да напусне Германия, което прави процедурата по-бърза и ще отнеме максимум 10 дни.Припомняме, в неделя, 7 октомври, стана ясно, че административният директор и водещ на едно от предаванията на русенската телевизия TVN . Регионалната телевизия се излъчва от още няколко съседни региона.На 9 октомври бе задържан заподозрян мъж, който води скитнически живот в Русе. . във вторник вечерта - осем часа след постъпило искане от българските власти. Той се е намирал в дома на майка си в германския град Щаде.Извършителят е засечен въз основа на ДНК анализ, като данните са съвпаднали на 100% с намерените доказателства.Повдигнати са му две задочни обвинения - едното е за изнасилването на журналистика, а другото е за нейното убийство.Майката на Северин Надежда Красимирова заяви, че иска той да бъде съден и да лежи в Германия. Тя се се опасява, че в България ще го убият.Надежда твърди още, че синът й е с умствена изостаналост. Взимал е и хапчета, но тя спряла да му ги дава.Пред германският съд Северин се е съгласил обвиненията срещу него да се гледат по съкратена процедура, за да бъде върнат максимално бързо в България.", "date": "2018.10.12", "title": "Германия ни дава Северин Красимиров"}
{"url": "https://news.bg/politics/anton-kutev-nedoumyava-kakvo-raboti-sega-lilyana-pavlova.html", "text": "Социалистът Антон Кутев пита премиера Бойко Борисов какво работи Лиляна Павлова след европредседателството. Това стана по време на петъчния парламентарен контрол.Според червения депутат такъв пост като министър по европредседателството нямало. Обикновено тази дейност се възлагала на министър или заместник-министър. Около 70-80 човека работели за Лиляна Павлова. Какво прави в момента това звено, недоумява Кутев.Премиерът Бойко Борисов обясни, че в Европа имало различни модели на ръководството на ЕС. Иначе страната ни се доказала като стабилен и надежден партньор. Вече имало покани към България да сподели опита си в европредседателството. Задълженията на Павлова щели да приключат след финиширане на триото, от което страната ни е част в ръководството на общността, стана ясно от думите на Бойко Борисов.Освен това Лиляна Павлова ще координира българо-китайския център, решение за който бе взето да се създаде на срещата в София 16+1.Червеният депутат обаче не разбра какви точно са дейностите на Павлова. Какво ще прави министърът по европредседателството с Китай, заяде се социалистът след отговора на премиера Борисов. Австрия няма министър на европредседателството, каза Кутев. Страната сега ръководи ЕС.Кутев продължава да настоява, че е странно, ние, които вече не управляваме общността, да имаме такъв министър.", "date": "2018.10.12", "title": "Антон Кутев недоумява какво работи сега Лиляна Павлова"}
{"url": "https://news.bg/world/katalunskiyat-parlament-prokara-rezolyutsiya-za-otmyana-na-monarhiyata-v-ispaniya.html", "text": "Каталунският парламент прокара резолюция за отмяна на монархията в Испания.Резолюцията е предложена от регионалния клон на испанската партия \"Подемос\", която има 8 мандата в 135-местния каталунски парламент. Общо 69 депутати подкрепиха резолюцията, докато 57 гласуваха против, а четирима се въздържаха.Конкретно резолюцията осъжда позицията на крал Фелипе VI по време на каталунската криза за независимост и речта му към нацията на 3 октомври 2017 г., когато той \"оправда насилието\" в избирателните секции по време на референдума.Документът също призовава за придържане към ценностите на републиката и \"\".Испанският премиер Педро Санчес заяви, че правителството ще предприеме съдебни действия.На 1 октомври 2017 г. Каталуния проведе референдум за независимост. Повече от 90% гласуваха за отделяне от Испания. Мадрид отхвърли допитването и отказа да признае резултатите. В края на същия месец испанското правителство пое управлението над Каталуния и разпусна парламента.", "date": "2018.10.12", "title": "Каталунският парламент прокара резолюция за отмяна на монархията в Испания"}
{"url": "https://news.bg/politics/ne-nagnetyavayte-tragediyata-v-ruse-prizova-borisov.html", "text": "Премиерът Борисов призова да не се нагнетява ситуацията около трагедията, която се случи в Русе. Това направи в лаконичен коментар пред медиите в кулоарите на парламента, където отговори на . Престъпление извършват християни, мюсюлмани, роми и българи, допълни Борисов и увери, че жандармерията е на място, а вътрешният министър му е потвърдил, че е взел всички мерки.Майките на деца с увреждания имат право да си протестират, демокрация е, заяви още Борисов във връзка с нестихващите протести на родителите на деца с увреждания.Той повтори, че е обещал 150 милиона и е взето решение, което и финансовият министър го е подписал.\"Всичко сме подписали, имат основания сигурно, но докато сроковете не изтекат, няма да коментираме повече\", изтъкна премиерът.", "date": "2018.10.12", "title": "Не нагнетявайте трагедията в Русе, призова Борисов"}
{"url": "https://news.bg/world/sreshta-putin-tramp-na-11-noemvri.html", "text": "Руският президент Владимир Путин и американският му колега Доналд Тръмп могат да се срещнат в Париж на 11 ноември, ако двамата лидери вземат участие на едно и също събитие във връзка 100 г. от прекратяване на Първата световна война.Това съобщава РИА Новости, позовавайки се на руското външно министерство, предаде \"Ройтерс\".Русия е отворена за диалог и е готова да обмисли време и място за възможна среща между двамата лидери, ако Вашингтон прояви интерес, добави министерството.", "date": "2018.10.12", "title": "Среща Путин-Тръмп на 11 ноември?"}
{"url": "https://news.bg/crime/arheolozi-schitat-che-zalovenoto-zlatno-sakrovishte-e-avtentichno.html", "text": "Заловеното златно съкровище е автентично. Няма основание да се мисли обратното. Това заяви пред bTV директорът на Националния археологически институт към БАН доц. д-р Христо Попов.Припомняме, вчера стана ясно, че спасеното от продажба .По случая бяха , сред които служител на ДАНС и иманяр. Сделката възлизала за повече от 2 млн. лв.Коментарът на учения от БАН идва по повод обясненията на единия от обвиняемите пред магистратите, че предметите не са автентични, а собствена изработка.Твърдението беше подкрепено и от защитата. Според адвоката на един от обвиняемите в намерените предмети имало кадмий, а това било доказателство, че ценностите не са автентични.Според Христо Попов хипотезите за произхода на съкровището са много - възможно е да е било предоставено като дар или взето.Със сигурност обаче този, който го е носил, имал висок статут.", "date": "2018.10.12", "title": "Археолози считат, че заловеното златно съкровище е автентично"}
{"url": "https://news.bg/world/lekari-preduprezhdavat-che-pribyagvaneto-do-sektsio-e-dostignalo-epidemichni-razmeri.html", "text": "Прибягването до цезарово сечение (секцио) в света почти се е удвоило за последните две десетилетия и е достигнало \"епидемични\" размери в някои държави, предупреждават лекари и подчертават за огромна пропаст в родилната грижа между богатите и бедните майки, информира АФП.Лекарите подчертават, че милиони жени всяка година вероятно са поставяни, както и техните бебета, пред ненужен риск, подлагайки се на цезарово сечение.Данни от 2015 г. показват, че лекарите са извършили секцио 29,7 милиона пъти по света - 21% от всички раждания. За сравнение през 2000 г. са регистрирани 16 милиона пъти или 12% от всички раждания, разкрива научно изследване, публикувано в журнала The Lancet.Установено е, че операцията - жизненоважна хирургическа процедура, когато настъпят усложнения по време на раждане - е била необходима само при 10-15% от случаите.Но учените са открили, че има сериозни разлики в различните държави, което често е свързано с икономическия статут: в най-малко 15 държави повече от 40% от ражданията са извършени с прибягване до секцио.В Бразилия, Египет и Турция повече от половината от всички раждания са станали чрез секцио.Авторите подчертават, че докато процедурата се използва прекомерно при родилки със среден и висок доход, жените в долните прослойки нямат необходимия достъп до животоспасяващата процедура.В изследването се предупреждава, че много млади лекари се превръщат в \"експерти\" по секцио, а в същото време губят увереност във възможностите си да асистират при естествено раждане.В САЩ повече от ¼ от всички раждания са извършени чрез секцио.", "date": "2018.10.12", "title": "Лекари предупреждават, че прибягването до секцио е достигнало \"епидемични\" размери"}
{"url": "https://news.bg/disasters/maykal-otmeni-800-poleta.html", "text": "Ураганът \"Майкъл\" отмени 800 полета. Други стотици са били изпълнени със закъснение.Това съобщава Си Ен Би Си.Двама души загинаха, а хиляди бяха евакуирани в Съединените щати заради урагана \"Майкъл\", който .Природното бедствие обаче все още заплашва югоизточната част на Джорджия, както и Северна и Южна Каролина.Все още няма точна оценка за щетите. Хиляди служители и спасителни екипи тръгнаха, за да търсят оцелели сред отломките от разрушените домове.", "date": "2018.10.12", "title": "\"Майкъл\" отмени 800 полета"}
{"url": "https://news.bg/press/reshavat-za-ekstradiraneto-na-severin-glasuvaha-byudzhetni-zaplati-na-imami-i-popove.html", "text": "Правителството дало 2 млн., за да хванат иманярите със златното съкровищеАнтимафиоти от ГДБОП осуетиха сделка за 2 млн. лв. на банда иманяри, търгували с културноисторически ценности. Те задържаха 4-ма от уличените в Симеоновград, преди да приберат парите.Арестуваните искали да продадат златен венец от 4-и век пр. н.е., който по значение и стойност може да се сравни с този, намерен в Голямата Косматка край Шипка.Ценното бижу е иманярска находка и тепърва ще се установява откъде е изкопано.\"Щом сделката е била за 2 млн. евро, представете си тогава колко по-голяма е археологическата стойност на този златен венец\", каза зам. главният прокурор Иван Гешев. Според експерти венецът е от антично злато.Гласуваха бюджетни заплати на имами и попове Вероизповеданията минават на бюджетна издръжка, а харчовете ще подлежат на строга финансова отчетност. Това приеха депутатите с гласуването на първо четене на два проекта за промени в Закона за вероизповеданията.Единият проект е на ГЕРБ, БСП и ДПС, а вторият е на Обединените патриоти.Проектът на трите партии предвижда държавна субсидия да получават вероизповедания, към които принадлежи не по-малко от 1% от населението на страната. Според официалното преброяване този праг прескачат само православието и ислямът. За всяко самоопределило се лице ще се получават по 10 лв. от държавата, но не повече от 15 млн. лв. за вероизповедание. Миналата седмица, след среща със Светия синод премиерът Бойко Борисов обяви, че \"заплатите на свещениците ще бъдат приравнени с тези на учителите\".Решават тази вечер екстрадирането на СеверинПо-рано през деня стана ясно, че българските власти трябва да отговорят на запитване на германската прокуратура дали затворите у нас отговарят на минималните европейски стандарти. Тези документи са задължителна част от искането за задържане по Европейска заповед на съда и малко след 18 часа българско време вече са получени в Германия. Пред \"Монитор\" Колкмайер обясни, че подобно искане е съвсем нормално, тъй като според процедурата е важно да се уточни дали искащата държава покрива европейски стандарти като минимален размер на килията, условията за пребиваване в нея.Една трета от децата у нас са с наднормено теглоЕдна трета от българчетата са с наднормено тегло, а 13% от учениците у нас са със затлъстяване, показват данните на национално проучване. Според специалистите лошите хранителни навици, формирани преди навършването на 7 години, и заседналият начин на живот са рискови фактори за десетки заболявания. Това обясни доц. Светослав Ханджиев от Сдружението за проучване на затлъстяването.БПЦ не иска свикването на Всеправославен събор за УкрайнаСветият синод на БПЦ отхвърли устното предложение на Ловчанския митрополит Гавриил за свикване на Всеправославен събор, който да реши статута на Украинската православна църква, предаде БГНЕС.\"Против\" гласуваха българският патриарх Неофит, Пловдивският митрополит Николай, Сливенският Йоаникий, Великотърновският Григорий, Доростолският Амброфий Западно и Слредноевропейският Атоний, Русенският Наум и Старозагорският Киприян.. \"За\" са гласували само митрополит Гавриил, Варненският Великопреславски Йоан и Видинският Данаил.Съдът не спря плана за строежи край СилистарАдминистративният съд в Бургас е оставил без разглеждане жалбата на областния управител на Бургас Вълчо Чолаков срещу решението на общинския съвет в Царево за изработване на подробен устройствен план и план за застрояване на имот край защитения плаж \"Силистар\", съобщиха от съда в четвъртък. Административното дело е прекратено, но решението може да бъде обжалвано пред Върховния административен съд в 7-дневен срок от получаването му.Чолаков каза пред Mediapool, че още не е получил съдебното решение и не се е запознал с него, но ще го обжалва, тъй като не го смята за правилно и правните инструменти за отмяна на общинското решение не са изчерпани.Всички срещу Ананиев за здравната реформаБСП получи вчера подкрепа срещу идеите на Кирил Ананиев за здравна реформа и от Националната пациентска организация. За това се обявиха още личните лекари и Сдружението на общинските болници, с които социалистите вече разговаряха. Трите организации се обединиха около идеите на БСП в здравеопазването да няма търговия, а болниците да не са търговски дружества.\"Единодушни сме и за намаляването на ДДС за лекарствата. Срещнахме разбиране заплащането на медиците да получи реално остойностяване и да се търси механизъм за справедливото му определяне. Обща е и тревогата ни, че от досегашния модел най-много страдат пациентите, затова те трябва да бъдат в центъра на вниманието\", заяви Нинова.", "date": "2018.10.12", "title": "Решават за екстрадирането на Северин, Гласуваха бюджетни заплати на имами и попове"}
{"url": "https://news.bg/int-economics/siars-obyavi-falit.html", "text": "Водещата верига от супермаркети \"Сиърс\" (Sears Holdings) е наела консултанти, за да се подготви за производство по несъстоятелност. Компанията е наел консултантска фирма M-III Partners. Тя трябва да подготви декларация за фалит преди предстоящото погасяване на дълг от $134 млн., който трябва да се плати в понеделник.Последното тримесечие \"Сиърс\" обяви увеличение на нетната загуба и продължаване на закриването на магазините си. Според доклад от компанията нетната загуба, понесена от акционерите през второто тримесечие, приключващо на 4 август, е била 508 милиона долара или 4,68 долара на акция в сравнение с 250 милиона долара или 2,33 долара на акция година по-рано.Компанията е основана през 1892 г. Нейният фалит ще е един от най-големите пенсионни фалити. Той ще засегне 100 000 души.", "date": "2018.10.12", "title": "\"Сиърс\" обяви фалит"}
{"url": "https://news.bg/int-politics/london-i-es-pregovaryat-po-irlandskiya-vapros.html", "text": "Преговорите между Европейския съюз и Великобритания за границата между Ирландия и  ще се проточат до края на ноември, съобщи \"Ройтерс\". Агенцията се позовава на британския премиер Тереза Мей.Тя иска  между Ирландия и Северна Ирландия, а Брюксел настоява да се запази свободното движение. По този начин проблемът се превърна в ключов при постигането на сделка по Брекзит.Все пак дипломати са оптимисти за постигане на споразумение между Лондон и Брюксел.Ирландският въпрос е един от най-деликатните в преговорите по Брекзит. Той може да събуди забравени отдавна страхове за сепаратизъм и ескалация на напрежението.", "date": "2018.10.12", "title": "Лондон и ЕС преговарят по Ирландския въпрос"}
{"url": "https://news.bg/disasters/uvelichavat-se-zhertvite-ot-uragana-maykal.html", "text": "Увеличават се жертвите в САЩ от урагана \"Майкъл\", предаде АП.Най-малко шест души са загинали. Стихията премина през Северна Каролина, Флорида и Джорджия. Броят на ранените и пострадалите е противоречив. са много бедни. Президентът Доналд Тръмп изрази безпокойство за местните жители, които не са се евакуирали. Той обеща да посети Флорида много скоро.Източници от Белия дом обявиха, че това ще стане при първия възможен случай, след като \"Майкъл\" отмине.Властите в Джорджия обявиха извънредно положение. Това ще им позволи по-бързо да реагират на бедствието. Властите потвърдиха, че стихията е нанесла сериозни поражения на военната база Тиндал във Флорида.\"Майкъл\" е най-мощният от 50 години ураган, който удря САЩ.", "date": "2018.10.12", "title": "Увеличават се жертвите от урагана \"Майкъл\""}
{"url": "https://news.bg/world/na-g-20-sasht-i-kitay-tarsyat-mir.html", "text": "САЩ и Китай ще се опитат да сложат край на търговската война на предстоящата среща на Г-20 в Буенос Айрес.Това прогнозира в. \"Вашингтон пост\". На висшия форум се очаква среща на президента на САЩ Доналд Тръмп с лидера на Китай Си Дзинпин.Вече се появиха спекулации, че двамата лидери дори ще разговарят на четири очи, отбелязва АП.През последните месеци Тръмп наложи редица мита на китайските стоки. Си Дзинпин му отвърна с контрамерки. Само преди 3 месеца САЩ наложи мита от $200 млрд. на китайски стоки. Пекин пък отвърна с $60 млрд. рестрикции за американски продукти.По време на предишните разговори китайските дипломати предложиха да купят по-големи количества американски селскостопански и промишлени продукти, за да ограничат търговския дефицит на САЩ с Китай.", "date": "2018.10.12", "title": "На Г-20 САЩ и Китай търсят мир"}
{"url": "https://news.bg/world/tehnitsi-predizvikali-pozhara-vav-vvs-baza-v-belgiya.html", "text": "Техници предизвикали пожара във ВВС база \"Флорен\" в Белгия. В огнената стихия пострадаха два Ф-16.Първоначално подаденият сигнал е съобщавал за взривила се машина. Тези данни бяха уточнени по-късно, когато бе установено, че самолет се е запалил при проверка на двигателя на площадка за поддръжка.От пламъците е бил засегнат втори Ф-16. Двамата техници, извършвали проверката, са се натровили с дим.Властите обявиха, че разследват всички версии за инцидента.Разследването проверява дали единият от механиците по време на инспекцията неволно активирал картечницата на единия изтребител.Министерството на отбраната определи като тежък станалия инцидент.", "date": "2018.10.12", "title": "Техници предизвикали пожара във ВВС база в Белгия"}
{"url": "https://news.bg/int-politics/maduro-tramp-se-opita-da-me-ubie.html", "text": "Президентът на Венецуела Николас Мадуро  на Доналд Тръмп, че стои зад опита за атентат срещу него, предаде Ройтерс.Мадуро не даде обяснение за обвиненията си и не . Президентът на Венецуела твърди, че е жертва на \"икономическа война\", водена от противници, подкрепяни от САЩ.Вашингтон наложи санкции на Венецуела, като осъди Мадуро като диктатор, който е отменил правата на човека и предизвикал икономическа криза.В сряда Белият дом обвини правителството на Мадуро, че е замесено в смъртта на венецуелски политик, за когото властите казват, че се е самоубил, но опозиционните партии смятат, че е бил убит.", "date": "2018.10.12", "title": "Мадуро: Тръмп се опита да ме убие"}
{"url": "https://news.bg/disasters/v-meksiko-ruhna-targovski-tsentar.html", "text": "В Мексико рухна търговски център. Седем души са загинали, съобщава АП.Агенцията уточнява, че трагедията се е разиграла на строеж на търговски център в мексиканския град Монтерей.Други 14 работници са се спасили. Властите издирват затрупани под развалините.По различни информации на строителния обект са се намирали около 25 души преди рухването.", "date": "2018.10.12", "title": "В Мексико рухна търговски център"}
{"url": "https://news.bg/int-politics/sasht-udryat-kitay-s-yadreno-embargo.html", "text": "Съединените щати засилиха контрола върху износа на ядрени технологии в Китай. Това разкрива в. \"Уолстрийт джърнъл\". Изданието се позовава на пожелали анонимност високопоставени източници.\"Уолстрийт джърнал\" припомня, че Белия дом вече въведе редица ограничения в тази област поради факта.САЩ твърдят, че официален Пекин се е опитал незаконно да придобие продукти на американската ядрена индустрия, за да укрепи въоръжените си сили.Ограниченията за износ на ядрени технологии ще засегнат и дружеството CGN, което се подкрепя от китайските власти. Източникът на \"Уолстрийт джърнъл\" също така добавя, че затягането на контрола  на доставките на тези продукти за Китай.", "date": "2018.10.12", "title": "САЩ удрят Китай с ядрено ембарго"}
{"url": "https://news.bg/world/turtsiya-s-vazhno-razkritie-za-amerikanski-zhurnalist.html", "text": "Турция е предоставила важни доказателства на американски представители за изчезването на журналиста от в. \"Вашингтон пост\" Джамал Кашоги. Това разкрива в. \"Вашингтон пост\".От предоставените видеозаписи ставало ясно, че Кашоги е бил убит в саудитското консулство в Истанбул.и оттогава от журналиста няма следа.Саудитските власти отричат обвиненията, посочвайки че Джамал Кашоги е напуснал сградата на саудитското консулство в Истанбул.От своя страна президентът на САЩ Доналд Тръмп каза, че американските власти . Тръмп отказа да наложи санкции на Рияд заради казуса с Кашоги.Ройтерс припомня, че Турция е приела предложението на Саудитска Арабия за създаването на съвместна група от експерти за разследване на изчезването на журналиста.", "date": "2018.10.12", "title": "Турция с важно разкритие за американски журналист"}
{"url": "https://news.bg/weather/slantse-i-dazhd-nad-balgariya.html", "text": "Днес облачността ще е разкъсана, по-значителна над източните райони. В Югоизточна България са възможни превалявания от дъжд. Преди обяд на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. Максималните температури ще са между 19° и 24°, София - около 20°.Това съобщават от НИМХ.Над планините облачността ще е разкъсана, в масивите от източната половина от страната - предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11°, на 2000 метра - около 5°.По Черноморието облачността ще е значителна. На места, главно по южното крайбрежие ще има превалявания от дъжд. Ще духа умерен североизточен вятър. Максимални температури на въздуха: 19°-21°. Температурата на морската вода е 20°. Вълнението на морето ще бъде 3-4 бала.", "date": "2018.10.12", "title": "Слънце и дъжд над България"}
{"url": "https://news.bg/crime/nakazaha-politsay-v-tarnovo-za-arogantno-darzhanie-i-zaplahi.html", "text": "Полицай от Велико Търново беше наказан дисциплинарно за арогантно държание и заплахи, пише БНР.По време на проверка за шум през нощта полицаят заплашил със саморазправа млади футболисти.Случаят е от края на месец август. Тогава полицейски патрул е изпратен към адрес за силна музика. В апартамента имало купон на млади футболисти от юношеските отбори на \"Етър\" Велико Търново и \"Локомотив\" Дряново.След проверката в социалните мрежи се появява видеоклип, в който се вижда как полицаят обижда и заплашва с физическо насилие футболистите.Случаят предизвиква остра реакция в интернет пространството. Това става повод за проверка в Областната дирекция на МВР в Търново. Проверката завърши с дисциплинарно наказание за униформения. Той не е отстранен от работа.Ръководствата на двата футболни отбори от своя страна наложиха наказания на младите футболисти.", "date": "2018.10.12", "title": "Наказаха полицай в Търново за арогантно държание и заплахи"}
{"url": "https://news.bg/regions/izprashtat-viktoriya-marinova.html", "text": "Близки и приятели днес ще изпратят Виктория Маринова.Поклонението ще е в храм \"Св. Троица\" в Русе от 10.30 часа.Очаква се в района да има засилено полицейско присъствие заради ескалиралото напрежение от снощи насам. Вчера група мъже с мотори преминаха през ромската махала \"Тракцията\", където живее лелята на 21-годишния Северин Красимиров, задържан в Германия за .", "date": "2018.10.12", "title": "Изпращат Виктория Маринова"}
{"url": "https://news.bg/regions/fandakova-otiva-na-sreshta-s-kamarata-na-arhitektite.html", "text": "От Камарата на архитектите у нас имат опасения, че съществуват , информира БНТ.Проблемът в конкурса спирал реконструкцията.Във връзка с тези твърдения кметът на Столична община Йорданска Фандъкова и главният архитект на София Здравко Здравков ще се срещнат с представители на камарата.Главният архитект вече веднъж намали критериите за участниците в конкурса. Сега обаче Здравков е категоричен, че повече промени няма да се правят. Той се надява да се постигне консенсус с Камарата на архитектите.Според Здравков до конкурса трябва да се допускат само доказали се проектанти с богат опит.", "date": "2018.10.12", "title": "Фандъкова отива на среща с Камарата на архитектите"}
{"url": "https://news.bg/crime/zhandarmeriyata-v-ruse-ostava-za-spokoystvie.html", "text": "Обстановката в Русе е спокойна. Ситуацията е овладяна, няма напрежение. Това заяви директорът на Областната дирекция на МВР в града комисар Илиян Енчев.Припомняме, вчера следобед \"Тракцията\" и \"Селеметя\" в Русе, където е живял задържаният за убийството на Виктория Маринова.До безредици не се стигна, но това предизвика страх сред жителите на махалата.Някои от тях потърсиха помощ в двора на полицейското управление, притеснени от отмъщение.В отговор роми се събраха с брадви и лопати и заявиха, че няма да се приберат, докато не са сигурни за безопасността си. Те призоваха полицията да ги защитава.Засиленото полицейско присъствие в кварталите остават.Към момента няма задържани лица, обясни Енчев. По думите му на място има служители на полицията и жандармерията, които са се включили в мероприятията по охрана и в двата квартала.\"Нямаме индикации да има предстоящи нарушения на обществения ред\", обясни Енчев. Според него всичко, което е трябвало да бъде извършено, е направено.Стана ясно и че мотористите вчера са преминали през кварталите със скрити номера. По тази линия също се извършват проверки от органите на реда.Властите проверяват документите на всички хора, които влизат и излизат през квартала \"Тракцията\".", "date": "2018.10.12", "title": "Жандармерията в Русе остава за спокойствие"}
{"url": "https://news.bg/politics/sistemata-ne-predpolaga-politicheski-chadar-po-sluchaya-s-dzhi-pi-grup-otseche-donchev.html", "text": "Огромна част от проектите, свързани със случая \"Джи-пи груп\" се проверяват за злоупотреби с еврофондове. Проверките идват  Прокуратурата и други институции вече са се задействали. Това заяви пред bTV вицепремиерът Томислав Дончев.По думите му в подобни случаи става въпрос за нагласени обществени поръчки с некоректни документи.Вицепремиерът коментира и случая с убийството на Виктория Маринова в Русе и на областния град. Според него действията и на двете групи са нелепи, тъй като никой не може да си присвоява функциите на държавата или на полицията и да раздава правосъдие.Дончев се ядоса и на коментарите за страната ни във връзка с убийството. Той беше категоричен, че не за първи път вътрешен проблем се пренася на международната сцена.\"След като се вижда, че опитите за дестабилизация на страната отвътре не дават резултат, имаме всички белези на пренасянето им в международната сфера\", разгневи се той. \"Ако ние бяхме поискали международна помощ, всички щяха да кажат, че не можем да се справим със случая\", отсече Дончев и допълни, че каквито и приятели и партньори да имаме навън, основният интерес България да изглежда добре е наш.Относно назначаването на Николай Нанков за зам.-министър на регионалното развитие, Дончев тълкува, че това е голямо понижение в неговата отговорност и случаят не представлява конфликт на интереси. ", "date": "2018.10.12", "title": "Системата не предполага политически чадър по случая с \"Джи-пи груп\", отсече Дончев"}
{"url": "https://news.bg/politics/svetlozar-lazarov-napusnal-ataka-zaradi-loshite-politiki-na-kabineta.html", "text": "\"Аз имам несъгласия с определени политики на това правителство - напуснал съм партията, защото не желая да бъда съпричастен с това управление.\" Това заяви пред bTV бившият шеф на МВР и бивш национален координатор на \"Атака\" Светлозар Лазаров.Той подчерта, че напускането на позицията в \"Атака\" не е свързано с противоречия с лидера на партията Волен Сидеров.Поводът не бил и завръщане във вътрешното министерство, което той оглавяваше по време на правителството на Пламен Орешарски, както и заради готвен от него нов политически проект. Лазаров обясни и че с него не са водени преговори отново да оглави професионалното ръководство на МВР.Като пример за несъгласие с политиките на правителството Лазаров посочи енергийната сфера.\"Не беше защитен държавният интерес в преговорите с \"Газпром\". Цяла Европа когато преговаряше, ние проспахме този период\", посочи той.По думите на събеседника в топлоенергийната сфера също има заложена \"бомба\" - не е бил защитен интересът на България по отношение на тецовете и въглеродните емисии.\"Не е защитен интересът нито пред \"Газпром\", нито пред ЕК\", категорично заяви Лазаров.Лазаров коментира и други теми, сред които казуса \"Пирин\". Според него действията на българското правителство по случая са незаконосъобразни. Той обвърза с това и ултиматумите на вицепремиера Валери Симеонов със \"съмненията за лобизъм в това управление\".\"Колко сенки тегнат над г-н Симеонов, а е вицепремиер и с шумомер ходи\", отсече Лазаров.", "date": "2018.10.12", "title": "Светлозар Лазаров напуснал \"Атака\" заради лошите политики на кабинета"}
{"url": "https://news.bg/politics/borisov-priel-mezhdunarodnite-kritiki-lichno-kato-ataka-sreshtu-upravlenieto-mu.html", "text": "Международно разследване на убийството в Русе е трябвало да бъде проведено, за да се спрат спекулациите по темата. Това заяви пред bTV депутата Елена Йончева.Според нея премиерът Бойко Борисов е бил огорчен след международните реакции по казуса, защото те пряко се свързвали с неговото управление.\"Нека погледнем какво се случи в последните 10 години само със свободата на медиите. 2006 г. ние бяхме на едно и също място по свобода на медиите с Франция - 24-то място. Сега сме на 111-то място, някъде между Конго и Гвинея\", подчерта Йончева.Според нея съперничество и съревнование между президента Румен Радев и лидерът на БСП Корнелия Нинова няма.Йончева е категорична, че разнопосочните мнения в опозицията са нормални.  По-страшно щяло да бъде, ако настане тишина.По думите ѝ в левицата вече са обсъдили подробностите и мотивите около вота на недоверие на тема здравоопазване. Срещнали се и с пациентски и лекарски организации.Елена Йончева реагира остро на твърденията на депутата от ГЕРБ Делян Добрев, че е свързана с офшорна фирма заедно с банкера в изгнание - Цветан Василев. Тя заяви, че ще съди Добрев за това твърдение.", "date": "2018.10.12", "title": "Борисов приел международните критики лично - като атака срещу управлението му"}
{"url": "https://news.bg/int-politics/ruskata-pravoslavna-tsarkva-kasa-otnosheniyata-s-vselenskata-patriarshiya.html", "text": "Руската православна църква ще трябва да скъса евхаристийните отношения с Константинопол (Вселенската патриаршия) заради раздялата с Украинската православна църква. Това обяви говорителят на руския патриарх Кирил, цитиран от \"Интерфакс\".Вчера Светият синод на Вселенската патриаршия, чието седалище се намира в Истанбул, подкрепи искането на Украйна за независима, \"автокефална\" църква и отмени анатемата срещу украинския патриарх Филарет, който се надява да ръководи независимата украинска църква.Според властите в Киев решението на Вселенската патриаршия е жизненоважна стъпка срещу намесата на Русия в работите на страната, но руското духовенство се противопоставя остро на най-голямото разцепление в християнството от хиляда години.Продължилото три дни заседание на Светия синод на Вселенската патриаршия, председателствано от Вселенския патриарх Вартоломей I, одобри искането за \"автокефална\" (независима) църква.Синодът ще \"пристъпи към предоставяне на автокефалия на църквата на Украйна\".Синодът взе няколко решения, за да павира пътя на Украйна за създаването на нейна църква, включително за възстановяването на правата на украинския патриарх, отлъчен от Руската православна църква заради това, че поведе украинската църква към отделяне от руската в началото на 1990-те години.Свадата във връзка с духовното бъдеще на Украейна произтича от отравянето на отношенията между Киев и Москва след анексирането на Крим от Русия през 2014 г. и конфликта в Източна Украйна, при който загинаха повече от 10 000 души.Украйна обвинява Руската православна църква в прокарване на гибелно влияние на нейна територия, позволявайки да бъде използвана като инструмент на Кремъл за оправдание на руския експанзионизъм и подкрепа на проруските сепаратисти в Източна Украйна.\"Решенията на Вселенския патриарх и синода най-накрая разсейват имперските илюзии и шовинистичните фантазии на Москва\", коментира украинският президент Петро Порошенко, допълвайки: \"Това е въпрос на нашата независимост, национална сигурност, държавност, въпрос на световната геополитика.\"Руската православна църква сравни ходовете на Украйна за независимост с Великата схизма от 1054 г., която разделя западното и източното християнство и предупреди, че те могат да доведат до необратим разрив в световната православна общност.Говорителят на руския патриарх Кирил заяви, че Константинопол е \"прекрачил червената линия\", отменяйки анатемата срещу патриарх Филарет. Кремъл също изрази недоволството си, заявявайки, че се противопоставя на всичко, което води до разделение на православната вяра.Филарет коментира, че решението на Вселенската патриаршия е павирало пътя на Украйна да обедини трите си основни православни течения в нова независима църква.", "date": "2018.10.12", "title": "Руската православна църква къса отношенията с Вселенската патриаршия"}
{"url": "https://news.bg/politics/joncheva-se-zakani-da-sadi-tsvetanov-i-dobrev-i-v-strasburg.html", "text": "\"Ще съдя Цветан Цветанов и Делян Добрев за клевета... Ще ги осъдя и в Страсбург.\" Афектирана още от сутринта след  депутатът от БСП Елена Йончева се закани на колегите си, които, по думите й, в продължение на месеци говорят клевети в по неин адрес, нямащи нищо общо с действителността.Тя припомни, че вече е .Според Йончева в момента, когато започнат журналистически разкрития, те намират начин да ни притискат.Аналогични били реакциите на филма й за оградата на границата, като по документите в момента се води разследване от ДАНС.\"Един , че ще ме даде на прокурор и на съд\", изтъкна Йончева. Тя припомни и че когато била дала  и това, че Министерство на здравеопазването е знаело за проблема с урана, бившият вече министър на здравеопазването също я заплашил, че ще я даде на съд.Същият сюжет се развил и при разкритието й на , за което още чака отговор от спецпрокуратурата.Тя посочи, че все още вярва, че в държавата има закони и няма да позволи властта да смята, че може да поръча един депутат по този начин да го притискат и хулят, да ходят по медиите и да разпространяват лъжи.\"На какво разчитат, те много добре знаят, че говорят лъжи. Те разчитат, че едно такова дело се бави много години и до тогава много неща изтичат\", уточни Йончева и добави, че е трябвало да хвърли микрофона в БТВ и да си тръгне.\"Антон Хекимян каза, че ще говорим по три теми. Първата била за убийството в Русе, вота на недоверие в здравеопазването и какво БСП ще направи следващата седмица. Само първата тема беше засегната\", възмути се тя.Елена Йончева обяви, че следващата седмица внасят искане в АПИ да се направи техническа ревизия на всички магистрали. Депутатката поясни, че иска да се вземат дълбочинни ядки, които да бъдат дадени на чужди лаборатории, за да видим какво е състоянието на магистралите.", "date": "2018.10.12", "title": "Йончева се закани да съди Цветанов и Добрев и в Страсбург"}
{"url": "https://news.bg/politics/tsvetanov-razocharovan-ot-elena-joncheva.html", "text": "Председателят на ПГ на ГЕРБ Цветан Цветанов е разочарован от журналиста Елена Йончева. Откакто станала политик, изгубила обективността си.В страната има разделение на властите и всеки може да си потърси правата с българския съд, коментира пред медиите той по повод на заявката й да съди него и Делян Добрев.Цветанов поиска от парламента да не излизат новини само за омраза. Не смятам, че някъде съм я обидил, каза още Цветанов.Не в ГЕРБ, както обвинява тя, а в БСП имало структура за поръчки на неудобни политици.", "date": "2018.10.12", "title": "Цветанов разочарован от Елена Йончева"}
{"url": "https://news.bg/crime/arestuvaha-kmeta-na-pazardzhishkoto-selo-gabrovitsa.html", "text": "Арестуваха кмета на село Габровица, община Белово, област Пазарджик.Кметът Кирил Симеонов е задържан в хода на акция на икономическата полиция в областния град. Той е хванат с камион, пълен с нелегални дърва за огрев, информира БНР.Симеонов управлявал камион със скрити номера. В него имало 9 кубика дърва за огрев. Дървесината обаче нямала горска маркировка и документи.Полицаите са установили, че камионът няма и лиценз за превоз на дървесина. Автомобилът и дървесината са иззети.Стана ясно още, че кметът е бивш горски служител.Предстои да се извърши проверка дали Симеонов е продавал незаконно дърва за огрев на съселяните си на по-ниски цени.Със случая е запозната и Изпълнителната агенция по горите.При акцията на икономическата полиция са открити още пет кубика нелегална дървесина в частни домове в село Пищигово и Велинград.", "date": "2018.10.12", "title": "Арестуваха кмета на пазарджишкото село Габровица"}
{"url": "https://news.bg/politics/armiyata-ni-se-nuzhdae-ot-nad-5500-ofitseri-serzhanti-i-voynitsi.html", "text": "В Българската армия не достигат над 5500 офицери, сержанти и войници. Това заяви военният министър Красимир Каракачанов във Велико Търново. Там министърът присъства на военната клетва на 155 курсанти, съобщиха от Министерството на отбраната.Една от мерките за справяне с недокомплекта е да бъде увеличен приема във военните училища. Заплатите в армията ще бъдат повишени тази и следващата година с по 10 процента, добави министърът. За подобряване на базата във висшите военни училища от Министерството на отбраната са отпуснали 28 милиона лева.За боеспособността на армията военният министър заяви, че армията ни е боеспособна, защото хората, които служат в нея, отдават всичко. В края на краищата въпросът е преди всичко за духа на тези хора. Военният министър посочи, че активно се преговаря с Министерството на образованието за въвеждането на пълноценно военно обучение в средните училища.Пред 145-ия випуск на Националния военен университет (НВУ) \"Васил Левски\" военният министър заяви, че пътят, избран от курсантите е труден. \"Убеден съм, че вие имате и волята, и моралната подготовка да преодолеете тези трудности\", каза министърът на курсантите.По думите на Каракачанов няма държава, в която гражданите да живеят щастливо, мирно и спокойно и да просперират, ако тази държава няма своя армия, която да защитава интересите й.25 от 155-те курсанти курсантите, които положиха военна клетва днес, са жени. Те ще се обучават по 20 военни специализации за Сухопътните войски и Военновъздушните сили.\"Българският офицер винаги трябва да има своята чест и достойнство и не трябва да отстъпва пред никого без значение какви са политическите и геополитическите конюнктури в България и в света. Вие сте бъдещите командири, които ще ръководят младите мъже и жени да защитават България\", заяви министърът в обръщението си към бъдещите офицери.Каракачанов, който от години е привърженик за връщане на наборната служба, се надява до края на мандата на това правителство да бъде въведена доброволната казарма.На тържеството присъства и заместник-началникът на отбраната генерал-лейтенант Димитър Илиев.", "date": "2018.10.12", "title": "Армията ни се нуждае от над 5500 офицери, сержанти и войници"}
{"url": "https://news.bg/society/siderov-gotov-da-pokani-orkestar-i-na-zhurnalisti.html", "text": "Лидерът на \"Атака\" Волен Сидеров отказа да коментира пред медиите  във \"Фейсбук\", която разказва за \"срещата\" си с него в столично заведение.Според Сидеров всеки може и има право да пише каквото си иска в социалните мрежи, но изрази готовност, ако поискат, да извика оркестър и за питащите го журналисти.  , а стана ясно и че .Ася Иванова описва въпросната си \"среща\" със Сидеров в пост в социалната мрежа \"Фейсбук\". Всичко се случило във вторник, 9 октомври, около 22 часа в ресторант \"Къщата с часовника\" на улица \"Московска\" 15. Всичко продължило около час, но оставило трайна следа, по думите на Иванова.Тя отишла с колеги предимно от чужбина във въпросното заведение на вечеря. Още на входа им направило впечатление, че в заведението се пуши. Като тръгнали да се настаняват пък, човек от съседната маса им направил забележка, че вдигат много шум с думите: \"We try speak business.\"Според поста на жената скоро след пристигането им, обстановката в заведението вече била силно неприятна и задимена.Тогава тя видяла от къде идва димът - от съседната маса, на която седял лидерът на \"Атака\", народен представител и председател на ПГ на \"Обединени патриоти\" Волен Сидеров.Иванова се оплакала на персонала и поискала да разговаря с управителя на заведението, но без успех. Тогава човек от обкръжението й учтиво помолил компанията на Сидеров да спрат да пушат в заведението. Отговорът: \"...Не разбирам какво казваш, бе... Говори български, ти си в България.\"Тогава Иванова се обадила на дежурния здравен инспектор по сигнали за нарушения относно забраната за тютюнопушенето. Той бил възмутен от чутото, но не можел да помогне, защото нямало мобилен екип.Около 10 минути по-късно в заведението влязъл не мобилен екип на здравните власти, а \"мобилен оркестър\", който явно бил повикан по поръчка, \"може би, за да демонстрира на чужденците как се прави в България\".Тогава Сидеров дори хванал палките и започнал да свири на барабаните.\"Напрежението ескалира. Ние решаваме да си тръгнем, тъй като провокацията е очевидно насочена към нашата група\", пише Иванова. От заведението останали безучастни към случващото се.Тогава обаче Сидеров продължил, взел купа от заведението и започнал да търси пари за \"представлението\" от \"онези, които не говорят български\".Той дори започнал да преследва групата по улицата с купата, викайки: \"...Гейс, говорете на български, в България сте, в България се говори на български...\"\"Срещата\" на Ася Иванова с Волен Сидеров свършила по този начин. Изводите на Иванова обаче тепърва започват...,,  ,,", "date": "2018.10.12", "title": "Сидеров готов да покани оркестър и на журналисти"}
{"url": "https://news.bg/crime/politsai-arestuvaha-trima-v-selo-vladislavtsi-za-droga-i-orazhie.html", "text": "Арестувани са трима мъже в къща в село Владиславци при акция на полицаи от сектор \"Наркотици\" в националната полиция и от областната дирекция на МВР, съобщиха от МВР.Тримата мъже са на възраст 29, 33 и 42 години. При операцията криминалистите открили засадени 84 растения, реагирали като канабис при направения полеви тест. На място са задържани и тримата мъже.В Драгоман са претърсени още четири адреса, ползвани от задържаните мъже. Иззети са електронни везни, 15 кг марихуана, 1,5 кг амфетамин, 50 таблетки екстази, пари, златни накити и оръжие.По случая е образувано досъдебно производство за отглеждане на наркотични растения с цел разпространение. Прокуратурата наблюдава случая.", "date": "2018.10.12", "title": "Полицаи арестуваха трима в село Владиславци за дрога и оръжие"}
{"url": "https://news.bg/int-politics/rusiya-se-zakani-shte-zashtitavame-interesite-na-pravoslavnite-v-ukrayna.html", "text": "Русия ще \"защитава\" интересите на православните вярващи в Украйна в случай на насилие, след като Вселенската патриаршия, чието седалище е в Истанбул, се съгласи да признае независимостта на Украинската православна църква. Това обявиха от Кремъл, цитирани \"Франс прес\".\"Русия, защитавайки интересите на руснаците и рускоговорящите... защитава интересите на православните вярващи\", коментира говорителят на Кремъл Дмитрий Песков, отговаряйки на въпрос относно информациите в руските медии, че украински радикали планират да щурмуват религиозни обекти под юрисдикцията на Московската патриаршия следващата седмица.Той заяви, че в случай на \"незаконни\" събития, такива мерки биха били \"изключително политически и дипломатически\".\"Това е, ако украинските власти не са в състояние да удържат положението в рамките на закона, ако се превърне в някакво грозно насилие\", допълни Песков.Светият синод на Вселенската патриаршия, председателстван от Вселенския патриарх Вартоломей I, вчера обяви, че е постигнал съгласие да признае независимостта на Украинската православна църква, която исторически е била под шапката на Москва.Този ход беше посрещнат с ярост от руския патриарх Кирил, който ефективно ще загуби влияние над хиляди енории, ако решат да се отделят и да се присъединят към новата независима църква.Песков заяви, че Кремъл е \"много загрижен\" относно решението, тъй като \"всичко, което се случва в света на православието, е въпрос на засилен интерес за руското правителство\".Той обаче увери, че Кремъл не се намесвал в църковните дела.Миналия месец ръководителят на Киевско-Печерската лавра, голям манастир в украинската столица, използван от Украинската православна църква към Московската патриаршия, заяви, че е чул за \"заплахи\", че украинските националисти ще се опитат да нахлуят в \"свещени места\" на 14 октомври.14 октомври е празник в Украйна, а през последните години крайнодесни и националистически групи организираха митинги и шествия в Киев.", "date": "2018.10.12", "title": "Русия се закани: Ще защитаваме интересите на православните в Украйна"}
{"url": "https://news.bg/euronews/volen-siderov-i-nikolay-barekov-s-obshti-tseli-v-akre.html", "text": "ПП \"Атака\" ще подаде документи за членство в Алианса на европейските консерватори и реформистите, като се очаква официално това да се случи на следващата седмица на месечната среща, която ще се проведе в молдовската столица Кишинев.Това стана ясно на конференция, на която присъстваха евродепутатът Николай Бареков, лидерът на \"Атака\" и председател на ПГ на Обединените патриоти Волен Сидеров, както и европейски консерватори, включително и Ян Захрадил, член на ръководството на ЕКР и президент на Алианса на европейските консерватори и реформисти (АКРЕ).\"Тук сме, за да обединим, да дадем път на едно голямо патриотично консервативно обединение\", заяви Бареков.В каква Европа ще живеем след изборите за европарламент през 2019 г.? Според лидера на \"Атака\" Волен Сидеров изборът е между Европа, залята от незаконни мигранти, Европа на обезличените нации, на колонизираните национални икономики и на смачканото самочувствие на европейските народи, или Европа на хилядолетни традиции, цивилизации и приемственост на вяра, морал и християнски ценности.\"Аз избирам втората Европа\", подчерта Сидеров.\"Имаме огромен шанс консерваторите да се преборят за втора политическа сила в България\", допълни бившият телевизионен водещ и настоящ евродепутат Николай Бареков. Той очаква над 50% гласове за консерваторите от двете листи на предстоящите избори и изказа надежда за една голяма коалиция в следващия европарламент.\"Ако двете политически формации постигнат 450 представители от групата на ЕКР заедно с ЕНП, може да взимаме самостоятелни решения за сформиране на ЕК, за избор на председател на ЕП и за председател на ЕК\", коментира Бареков.Той категорично отрече това да е предизборен съюз, но по думите му, Сидеров е най-достоверният партньор, който ние можем да потърсим като европейски консерватори в България, поради простата причина, че той е най-разпознаваемото лице на патриотите и консерваторите. Според него членството на \"Атака\" в Алианса ще подкрепи партньорството за работа, тъй като \"Презареди България\" е единствената българска партия при европейските консерватори.Сидеров заяви, че е рано е да се представи предизборен съюз, но за такъв съюз той има идеи да бъде Патриоти+. \"Моментът е исторически, ако го пропуснем, ще бъде огромна щета за страната ни. Идеи, за които сме се борили през годините, се осъществяват в Европа\", коментира той.Амбицията на лидера на \"Атака\" е за силен успех и доказване, че коалицията ГЕРБ и патриоти не е временна.\"Дали партиите на Симеонов и Каракачанов ще бъдат поканени и ще се присъединят към Алианса, е тяхно решение\", обясни Сидеров. Той отказа да коментира позициите на двамата лидери.В Европа консервативните идеи все повече се преплитат с възгледите на обществата, посочи Ян Захрадил. Той обясни, че резултатите от националните избори (например в Германия, Франция, Нидерландия) в последно време показват, че социалистите и социалдемократите губят много гласове.По думите на Захрадил в Чехия социалдемократите събират в момента само около 7% от гласовете. Според него това е ясно доказателство, че трябва да се появи ново мнозинство.От ЕКР настояват за ясно разграничение на правомощията на европейските институции и тези на националните институции. ", "date": "2018.10.12", "title": "Волен Сидеров и Николай Бареков с общи цели в АКРЕ"}
{"url": "https://news.bg/world/v-egipet-predlagat-reshenie-na-problema-s-bezdomnite-kucheta-iznos-na-meso-za-yuzhna-koreya.html", "text": "За да разрешат проблема с бездомните кучета по улиците на Египет, местният депутат Маргрет Азер, заместник-председател на Комисията по правата на човека към парламента, предложи страната да изнася кучешко месо за Южна Корея и други държави, съобщават местни медии.В интервю за Ahram Online Азер разкри, че това е алтернатива на \"да се застрелват кучетата или да се кастрират\". Тя добави, че кучетата ще бъдат вкарвани във ферми, където ще получават здравословна храна преди да бъдат избити.Според нея това решение е предложено след разговори с Южна Корея. Въпреки че Азер вярва, че ще донесе приходи на Египет, тя все още не е решила дали да изготви съответния законопроект.Предложението на депутата е разкритикувано от защитници на животните в Египет.Ръководителят на Египетското общество за закрила на животните Мона Халил заяви пред Ahram Online, че това предложение е \"позорно\", защото депутатът трябва да препоръчва хуманни решения, които не нарушават правата на хората и животните. Халил подчерта, че държавите, които консумират кучешко месо, са критикувани от международната общност.Вестник Al Watan пише, че в Египет бездомните кучета наброяват най-малко 22 милиона.През 2017 г. местно правителство обяви финансова награда за тези, които заловят бездомни кучета и ги предоставят на ветеринарните власти за кастриране.", "date": "2018.10.12", "title": "В Египет предлагат решение на проблема с бездомните кучета – износ на месо за Южна Корея"}
{"url": "https://news.bg/int-politics/grobishte-na-ruski-iztrebiteli-v-albaniya-stava-vazdushna-baza-na-nato.html", "text": "Отдавна гробище на нейните някога мощни военновъздушни сили, военновъздушната база на Албания в Кучове се очаква да стане база на НАТО - за радост на нейните бивши асове, желаещи да чуят отново рева на двигателите, отбелязва \"Ройтерс\".Албания извади от въоръжение своите 224 изтребителя МиГ съветско и китайско производство през 2005 г., а от 2009 г. нейните натовски съседки Италия и Гърция охраняват нейното въздушно пространство. Това доведе до икономически спад в и около Кучове, който се казваше \"Сталин\" по времето на комунистическия режим.\"Базата е първият отпечатък на НАТО в Западните Балкани, като ще превърне Кучове в първата въздушна база на НАТО за региона\", коментира албанският военен министър Олта Джака.НАТО ще похарчи над 50 млн. евро за първия етап от работата по превръщането на Кучове в опорна база за доставки, логистика, обучение и учения.Албания смята, че е спечелила такава трансформация на базата заради това, че е помогнала за поддържането на стабилността на Балканите и за приноса към мироопазващите мисии на НАТО по света.\"Регионът като цяло навлезе в необратим процес на евроатлантическа интеграция\", добавил Джака.Новината за базата на НАТО е предизвикала надежди сред местните хора в Кучове. Те виждат базата като икономически стимул за район, измъчван от емиграция и безработица. Последното поколение обучени пилоти, сега вече в 50-те си години, искат да чуят отново рева на двигателите, докато по-младите хора обмислят да се махат заради ниските си заплати.", "date": "2018.10.12", "title": "Гробище на руски изтребители в Албания става въздушна база на НАТО"}
{"url": "https://news.bg/world/tramp-iska-protestirashtite-pred-beliya-dom-da-si-plashtat-za-demonstratsiite.html", "text": "Президентът на САЩ Доналд Тръмп често отправя критики относно идеята за , като наскоро нападна жертви на сексуален тормоз, които притискаха сенатори да гласуват против кандидатурата на . Сега администрацията на американския лидер се опитва да измени тази концепция, като поиска от гражданите да си плащат, за да могат да протестират, което е в нарушение на Първата поправка, пише \"Гардиън\".През август американският министър на вътрешните работи Райън Зинке излезе с предложение, което предвижда 80% от тротоарите около Белия дом да бъдат затворени. Намеква се, че организаторите на демонстрации ще трябва да си плащат за събитията.В момента Службата по националните паркове в САЩ може да компенсира разходите за специални събития, но не и за спонтанни протести като тези, които традиционно се провеждат в парк \"Лафайет\" край Белия дом. При демонстрации обикновено се отделят разходи за издигане на препятствия, за почистване, за оправяне на тревата, такси за разрешение и заплати на полицаи за охрана и поддържане на реда по време на протестите.Естествено, организации в защита на гражданските свободи обявиха, че разглеждат предложението като грубо погазване на Първата поправка, която дава право на хората мирно да се събират. Според ACLU подобни такси \"могат да направят масови протести като историческия поход на Мартин Лутър Кинг във Вашингтон през 1963 г. и речта му \"Имам една мечта\" твърде скъпи за осъществяване\".По време на Виетнамската война федералното правителство се опита да наложи подобни ограничения на гражданите свободно да протестират и беше съдено от ACLU. Съдът отсъди в полза на ищците, обявявайки, че \"използването на паркове за публично събиране и изразяване на мнение е история в нашето демократично общество и една от основните ценности\".Службата по националните паркове в САЩ се опитва да оправдае предложението на администрацията на Тръмп, отбелязвайки, че големи протести като \"Похода на жените\" ги претоварва и правителството плаща високи разходи.Общественото обсъждане на плана е до 15 октомври.", "date": "2018.10.12", "title": "Тръмп иска протестиращите пред Белия дом да си плащат за демонстрациите"}
{"url": "https://news.bg/politics/ninova-zapozna-i-erik-rubin-s-viziya-za-balgariya.html", "text": "Американският посланик Ерик Рубин отиде в централата на БСП за среща с лидера на партията Корнелия Нинова, съобщиха от БСП.По време на срещата Нинова представи проекта \"Визия за България\" като платформа с политики на най-голямата опозиционна партия.Акцентите на стратегическия документ са върху националната сигурност, борбата с корупцията, развитието на икономиката, демографската криза, здравеопазването, образованието и науката.По време на разговора са обсъдени двустранните отношения между България и САЩ. Американският дипломат и българският политик споменаха и предизвикателствата пред България в национален и международен план.Корнелия Нинова представи и позициите и действията на БСП за актуалната политическа обстановка.Припомняме, . На 20 септември в централата на движението за права и свободи посланик Рубин разговаря с почетния председател Ахмед Доган и настоящия лидер на партията Мустафа Карадайъ. Тогава тримата са говорили и за развитието на двустранните отношения.", "date": "2018.10.12", "title": "Нинова запозна и Ерик Рубин с \"Визия за България\""}
{"url": "https://news.bg/crime/balgarskite-vlasti-shte-konvoirat-severin-ot-germaniya.html", "text": "Най-рано следващата седмица Северин Красимиров ще се върне в България. Това става ясно от съобщение на министерство на правосъдието.В момента тече процедура по организиране на фактическото предаване и конвоиране от българските власти на лицето.Днес следобед в Министерството на правосъдието е получено официалното съгласие на немската прокуратура за предаване на обявения за международно издирване български гражданин Северин Красимиров.Съгласно полученото съобщение за това е информирана и Прокуратурата на Република България. Днес стана ясно, че . Припомняме, днес в спешен порядък от Министерство на правосъдието отговориха, че . Вчера в интервю майката на Северин Красимиров заяви, . Запитването от Германия идва ден след като   - Северин Красимиров е говорил пред съд в Германия. Там разгледаха мярката му за неотклонение, а днес бе потвърдено, че Северин ще бъде екстрадиран в България. 21-годишният мъж е признал пред съда за убийството, но отрекъл да е изнасилвал жертвата си. във вторник вечерта в дома на майка си в град Щаде - осем часа след постъпило искане от българските власти след разследване на жестокото убийство на административния директор и водещ на едно от предаванията на русенската телевизия TVN Виктория Маринова.  Според изявленията на българските власти Северин Красимиров е засечен въз основа на ДНК анализ, като данните са съвпаднали на 100% с намерените доказателства.Повдигнати са му две задочни обвинения - едното е за изнасилването на журналистика, а другото е за нейното убийство.Днес в Русе Виктория Маринова бе погребана. На церемонията дойдоха много граждани на Русе, потресени от жестокото убийство.", "date": "2018.10.12", "title": "Българските власти ще конвоират Северин от Германия"}
{"url": "https://news.bg/int-politics/fiasko-za-investitsionna-sreshta-na-svetovniya-biznes-elit-v-sauditska-arabiya.html", "text": "Инвестиционна среща на върха в Рияд по-късно този месец бързо се превръща във фиаско, след като известни компании и медийни групи са се отказали от участие заради предполагаемото участие на Саудитска Арабия в изчезването и евентуалното убийство на журналиста от американския в. \"Вашингтон пост\" Джамал Кашоги, пише в. \"Гардиън\".Президентът на Световната банка Джим Йон Ким обяви, че няма да присъства на срещата, скоро след като \"Файненшъл таймс\", CNN и CNBC са се оттеглили като медийни спонсори.Световният бизнес елит трябваше да присъства на Инициативата за бъдещи инвестиции, чието начало е планирано за 23 октомври в саудитската столица Рияд. Някои от участващите компании обаче обявиха, че се оттеглят в очакване на резултата от разследването на изчезването на Кашоги, докато други са се отказали да участват безусловно.Амбициозният проект Визия 2030 на Саудитска Арабия, създаден и лансиран от фактическия саудитски владетел - престолонаследника Мохамед бин Салман, е силно зависим от чуждестранните инвестиции, а очевидният провал на престижната конференция ще бъде толкова тревожeн за саудитските власти, колкото по-далечната заплаха от страна на САЩ за налагане на забрана за продажба на оръжия.Американският в. \"Ню Йорк таймс\" оттегли спонсорството си на събитието в сряда, давайки началото на домино ефект от изтегления от целия свят.В кратко изявление главният комуникационен директор на в. \"Файненшъл таймс\" Фиона Макдонъл заяви, че изданието няма да бъде партньор на конференцията, докато изчезването на Кашоги остава неизяснено.", "date": "2018.10.12", "title": "Фиаско за инвестиционна среща на световния бизнес елит в Саудитска Арабия"}
{"url": "https://news.bg/world/shestima-ubiti-i-stotitsi-raneni-palestintsi-v-gaza.html", "text": "Шестима убити и стотици ранени палестинци - това е статистиката от последните сблъсъци в Ивицата Газа, съобщиха световните информационни агенции.Съобщава се за най-малко 112 ранени, сред които има и жени и деца. Десетки пострадали са в критично състояние.Новината е била потвърдена от здравното министерство на Газа.За пореден път палестинци са влезли в сблъсъци с части на израелската армия.Най-малко 200 палестинци са убити от началото на протестите в Газа, започнали на 30 март.Протестиращите настояват за завръщане на палестинците, изгонени от основаването на Израел през 1948 г. и облекчаване на икономическа блокада.Израелската армия в Газа твърди, че употребата на сила срещу палестинците се налага, тъй като те също прибягват редовно до нападения срещу военните и вандалски акции.", "date": "2018.10.12", "title": "Шестима убити и стотици ранени палестинци в Газа"}
{"url": "https://news.bg/bulgaria/valentin-radev-obshtestvoto-ne-znae-vsichko-po-sluchaya-viktoriya-marinova.html", "text": "Не всички факти по убийството на Виктория Маринова в Русе са ясни за обществото. За това предупреди бившият вътрешен министър Валентин Радев в предаването \"Панорама\" по БНТ., заяви той.Той защити полицаите и даде примери, които доказват, че те се справят добре с работата си.Сред тях са присъдите за членове на престъпните банди \"Килърите\" и \"Наглите\", които са вкарани в затвора още по времето на кабинета \"Борисов 1\", както и справянето с битовата престъпност и изпратените над 1000 полицаи в различни населени места.За критиките от чуждестранни политици за убийството на Виктория Маринова, Радев отговори, че познава всички външни министри от ЕС и знае какво е състоянието с престъпността в отделните държави членки., заяви още Радев.Най-рано следващата седмица заподозреният за убийството на Виктория Северин Красимиров ще се върне в България. Това става ясно от съобщение на министерство на правосъдието.В момента тече процедура по организиране на фактическото предаване и конвоиране от българските власти на лицето.Днес следобед в Министерството на правосъдието е получено официалното съгласие на немската прокуратура за предаване на обявения за международно издирване български гражданин Северин Красимиров.Съгласно полученото съобщение за това е информирана и Прокуратурата на Република България. Днес стана ясно, че . ", "date": "2018.10.12", "title": "Валентин Радев: Обществото не знае всичко по случая \"Виктория Маринова\""}
{"url": "https://news.bg/world/32-ma-migranti-spaseni-kray-livan.html", "text": "32-ма мигранти спасени край бреговете на Ливан, предаде АП. Сред тях има жени и деца. Това е станало при акция на UNIFIL на ООН.Ливанската армия е потвърдила новината.Всички спасени са сирийски граждани, с изключение на един ливанец.Крайната цел на пътуването им бил Кипър. Пътуването към Европа по Средиземно море с примитивни плавателни съдове е честа практика през последните години.Стотици хиляди мигранти от Африка и Близкия изток пътуват така, но много от тях не достигат крайната цел.Редовно се организират спасителни акции за бедстващи бежанци.", "date": "2018.10.12", "title": "32-ма мигранти спасени край Ливан "}
{"url": "https://news.bg/society/kashtata-na-yavorov-obyavena-za-prodazhba-na-targ.html", "text": "Къщата, в която поетът Пейо Яворов е живял през последните години от живота си, е обявена за продажба. Това показва справка на сайта на Камарата на частните съдебни изпълнители. Обявата за търга е пубиликувана на 11 октомври тази година.Имотът, намиращ се на столичния бул. \"Раковски\" № 136, е оценен на 1 628 758 лева. С продажбата му, според публикуваната обява, се занимава частният съдебен изпълнител Мирослав Колчев Колев. Обявата се намира на адрес: .Търгът ще приключи на 16 ноември.Паметникът на културата е частна собственост от години.През годините неведнъж са се появявали тревожни съобщения за състоянието на сградата, а преди , за да може да се включи в инициативата Нощ на музеите.От фирмата собственик \"Дом Яворов - ЕООД\" тогава заявиха намерението си да предложат на държавата замяна на имота, за да може той да бъде стопанисван с оглед на неговата историческа и културна стойност.През годините неведнъж са се разпространявали слухове за намерения сградата да бъде превърната в заведение.", "date": "2018.10.12", "title": "Къщата на Яворов обявена за продажба на търг"}
