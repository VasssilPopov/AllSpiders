{"url": "https://news.bg/crime/kovacheva-udarila-bebeto-pone-39-pati-ne-bila-dlazhna-da-poema-izvanredni-dezhurstva.html", "text": "Поне 39 пъти е  от акушерката Емилия Ковачева. Това пише в мотивите на съдията, огласени във вторник, съобщи \"24 Часа\".Съдията припомня, че Никол е родена здрава, и повтаря заключенията от експертизите и доказателствата като записите от камерите. От мотивите по присъдата става ясно, че по време на смяната на Ковачева през април 2015 година при бебетата не са влизали други лица. Самите родители на детето съобщиха наскоро, че вече 3-годишното им дете е получило епилептичен пристъп, вследствие на побоя. Те са били предупредени от лекарите, че това е твърде вероятно след подобни наранявания.В мотивите към съдебното решение се посочва, че акушерката не е била длъжна да поема извънредни дежурства в болницата. Това е било нейно решение, продиктувано от \"икономическа изгода\".Съдията не пропуска да припомни и информацията, че и други бебета са били бити, но не се коментират, тъй като за тях няма обвинение. Припомняме, че самата Ковачева обяви, че не се чувства виновна за случилото се.Припомняме, преди осем месеца  на 18 години затвор на първа инстанция, . Присъдата обаче още не е влязла в сила. Заради това защитникът на акушерката поиска в края на юни по-лека мярка за неотклонение. Съдът обаче не уважи молбата, тъй като макар и не влязла в сила присъдата на Ковачева е тежка.", "date": "2018.07.03", "title": "Ковачева ударила бебето поне 39 пъти, не била длъжна да поема извънредни дежурства "}
{"url": "https://news.bg/regions/predizborno-se-uvelichavat-sluchaite-na-razselvane-na-bezstopanstveni-kucheta.html", "text": "С наближаването на изборите случаите на разселване на безстопанствени кучета ще се увеличават, предупреждават от \"Четири лапи\". Те настояват спешно да бъде намерен механизъм за преустановяване на \"кучешкия туризъм\".Преди дни село край Кресненското дефиле е \"заселено\" с безстопанствени животни. Те са били доведени там с автомобил с лого на Община Благоевград, получили сигнал от фондацията. Проверка установила, че колата, закарала животните във въпросното село, е на стопанисвания от частна фирма общински приют.Подобни случаи са масова практика, а контролният орган, който би трябвало да налага санкци, в лицето на Българска агенция по безопасност на храните, неглижира проблема и по този начин излага на риск здравето не само на животните, но най-вече на хората.Само в последните дни към неправителствената организация са постъпили сигнали за разселване на кучета в планинските райони над Враца, в покрайнините на Пазарджик и в местността Юндола.Неотдавна ветеринарен лекар, обслужващ общините Банско и Разлог, беше заловен да разтоварва кучета в село край Симитли.Същевременно в проекта за текст на Национална програма за овладяване на популацията от безстопанствени кучета, няма нито един текст, който да касае мерки срещу организираното разселване на кучета. Документът вече втора година се обсъжда на работна група към Министерство на земеделието, храните и горите, уточняват от организацията.\"Практиката на организирано извозване на животни от една община към друга е от години, но досега така и не е намерен работещ механизъм за прекратяването ѝ,\" обяснява директорът на \"Четири лапи\" за България д-р Марина Иванова.\"Наблюденията ни сочат, че преди местни избори случаите се увеличават\", допълни тя.Причината е, че кметовете търсят привидно и лесно решение на проблема.От \"Четири лапи\" очакват в месеците преди предстоящите догодина избори разселването на кучета да се увеличи.Сред мерките, които \"Четири лапи\" предлагат да бъдат въведени, са:регистър на всички юридически лица, които извършват дейности по ограничаване на популацията от безстопанствени животни и превозните средства, които използват;активно участие на КАТ, полиция и прокуратура при разследване на случаи на \"кучешки туризъм\".От фондацията настояват разселването на кучета да се третира като престъпление. То създава предпоставки за инциденти, които застрашават здравето и дори живота на хора и животни.От организацията очакват промени в Наказателния кодекс, дори разширяване обхвата на текстовете, които предвиждат наказания за насилие над животни.", "date": "2018.07.03", "title": "Предизборно се увеличават случаите на разселване на безстопанствени кучета"}
{"url": "https://news.bg/int-politics/kitay-pritiska-evropeyskiya-sayuz-za-targovski-sayuz-sreshtu-sasht.html", "text": "Китай оказва натиск върху Европейския съюз да направят категорично съвместно изявление срещу търговските политики на американския президент Доналд Тръмп на срещата на върха ЕС-Китай в Пекин на 16-17 юли, но е срещнал съпротива. Това съобщава \"Ройтерс\", позовавайки се на официални лица в Брюксел.При срещи в Брюксел, Берлин и Пекин, високопоставени китайски представители, включително вицепремиерът Лю Хе и китайският външен министър Ван И са предложили сформирането на съюз между двете икономически сили и са предложили да отворят още китайския пазар за ЕС като жест на добра воля.Едно от предложенията е било Китай и Европейският съюз да предприемат съвместни действия срещу САЩ в Световната търговска организация (СТО).Ала ЕС, най-големият търговски блок в света, е отхвърлил идеята да се съюзи с Пекин срещу Вашингтон, разкриват петима официални представители на ЕС и дипломати.Вместо това срещата ЕС-Китай се очаква да генерира скромно комюнике, което потвърждава ангажимента и на двете страни към многостранната търговска система и обещава да създаде работна група за модернизирането на СТО.Китайският вицепремиер Лю Хе е казал, че Китай е готов да определи за първи път какви сектори може да отвори за европейски инвестиции на ежегодната среща на върха ЕС-Китай, на която се очаква да присъстват китайският президент Си Цзинпин, премиерът Ли Къцян и висши представители на ЕС.Китайските държавни медии промотираха посланието, че Европейският съюз е на страната на Китай, поставяйки Общността в деликатна позиция. Последните две срещи на върха ЕС-Китай през 2016 и 2017 г. приключиха без изявление заради разногласия относно Южнокитайско море и търговията.\"Китай иска Европейският съюз да застане с Пекин срещу Вашингтон, да заеме страна\", изтъква европейски дипломат, допълвайки: \"Ние няма да го направим и им го казахме.\"Въпреки митата на Тръмп срещу вноса на стомана и алуминий от ЕС и заплахите да удари автомобилната индустрия на ЕС, Брюксел споделя опасенията на Вашингтон за затворените пазари на Китай, както и, както твърдят западните правителства, манипулирането на търговията от страна на Пекин, за да доминира световните пазари.", "date": "2018.07.03", "title": "Китай притиска Европейския съюз за търговски съюз срещу САЩ"}
{"url": "https://news.bg/disasters/nevizhdani-ot-desetiletiya-problemi-s-toka-v-azerbaydzhan.html", "text": "Азербайджан е бил засегнат от големи проблеми с електрозахранването, като аварията е засегнала по-голямата част от страната. Това е най-тежкото прекъсване на тока от рухването на Съветския съюз през 1991 г. насам, съобщава \"Асошиейтед прес\".Президентът Илхам Алиев е сформирал правителствена комисия, която да разследва инцидента в електроцентрала в Менгечавир, който е предизвикал спирането на тока тази сутрин. Министерството на извънредните ситуации заяви, че авария в трансформатор в Мингечавир е предизвикала пожар, който е бил овладян в рамките на 20 минути, като при инцидента няма жертви.Мащабното спиране на електрозахранването е станало на фона на гореща вълна в каспийската страна, като температурите надхвърлят 40 градуса, което е довело до скок в потреблението на електроенергия, като е предизвикало спирането на тока в столицата Баку и още близо 40 града и региона.Отнело е няколко часа, за да бъде напълно възстановено електрозахранването в Баку, но усилията за възстановяване на тока в други региони продължават.", "date": "2018.07.03", "title": "Невиждани от десетилетия проблеми с тока в Азербайджан"}
{"url": "https://news.bg/education/izleze-vyarnoto-klasirane-na-sedmoklasnitsite.html", "text": "В сайта на МОН вече е качено актуалното класиране след седми клас. То е достъпно на адрес: .По-рано днес грешка в системата наложи свалянето на класирането и се очакваше до края на деня актуалните данни да бъдат качени. Техническа е грешката, която е допусната при част от класирането на ученици след седми клас и касае само Технологичното училище \"Електронни системи\" - ТУЕС, Софийската професионална гимназия \"Джон Атанасов\", Софийската гимназия по строителство, архитектура и геодезия, както и една паралелка в НПМГ, където вместо да бъде удвоена оценката от олимпиадата по физика, тя е взета един път.Грешката засяга само София.Това обяви началникът на Регионалното управление на образованието (РУО) София-град Ваня Кастрева на извънреден брифинг, след като МОН изтегли обявеното по-рано класиране на учениците. Заместник-министърът на образованието Таня Михайлова допълни, че няма информация от други родители и от други градове за подобни проблеми. Тя заяви, че ще бъде направена допълнителна проверка и съответно ще има последствия и наказания, ако има човешка грешка.\"Ще има класирани ученици, спрямо техните заявени желания. До днес трябва да бъде обявено класирането и от утре ще могат да се записват учениците\", каза зам.-министърът на образованието. Тя призова да не се говори за излъгани ученици, а за правилно записани деца.", "date": "2018.07.03", "title": "Излезе вярното класиране на седмокласниците "}
{"url": "https://news.bg/crime/ks-reshi-che-grazhdanite-ne-mogat-da-obzhalvat-tsenite-na-toka-parnoto-i-vodata.html", "text": "Конституционните съдии отхвърлиха искането на омбудсмана Мая Манолова за обявяване за противоконституционна разпоредбата на чл.36а, ал.2 от Закона за енергетиката, съобщиха от Конституционния съд.Решението е от днес, 3 юли 2018 г. Съдиите Георги Ангелов и Филип Димитров са подписали решението с особено мнение.Искането бе гражданите да могат да обжалват в съда цената на тока, водата, парното. Според о може да направят върховните съдилища или главния прокурор.Разпоредбата от Закона за енергетиката е обновена в ДВ, бр. 107/2003 г.; Нов - ДВ, бр. 74/2006 г., изм., ДВ, бр. 54/2012 г., последно изм., ДВ, бр.38 от 8.05.2018 г., в сила от 8.05.2018 г.), в частта \"което е индивидуален административен акт\", гласи информацията от КС.", "date": "2018.07.03", "title": "КС реши, че гражданите не могат да обжалват цените на тока, парното и водата"}
{"url": "https://news.bg/world/ep-glasuva-10-mln-evro-za-sakrateni-sluzhiteli-na-air-france.html", "text": "Европарламентът гласува днес помощ от 10 млн. евро за съкратени служители на компанията Air France, предаде AFP.Искането бе отправено от Франция. То бе подкрепено от 549 евродепутати, а 88 техни колеги гласуваха \"против\".Става въпрос най-вече за служители, уволнени през миналата година. Компанията бе принудена да се раздели с тях заради намалял трафик и конкуренция в сектора. Те са 1858 души. Тази година се проведоха стачки на служители, които са коствали на компанията загуби в размер на стотици милиона евро. На днешната сесия на ЕП са били обсъждани основно миграцията и стачката на превозвачите. ", "date": "2018.07.03", "title": "ЕП гласува 10 млн. евро за съкратени служители на Air France "}
{"url": "https://news.bg/int-politics/frantsiya-e-udvoila-prodazhbite-na-orazhiya-v-blizkiya-iztok-prez-2017-a.html", "text": "Продажбите на оръжия от страна на Франция в Близкия изток са се удвоили през 2017 г., показва правителствен доклад, докато президентът Еманюел Макрон се противопоставя на натиска от депутати и правозащитни организации за ограничаване на потоците от оръжие към регион, въвлечен в тежък конфликт, съобщава \"Ройтерс\".Франция е сред водещите износители на оръжие в света, като продажбите ѝ през последните години се увеличиха основно заради доходоносните договори в чужбина за изтребители \"Рафал\", особено с Индия и Катар, както и многомилиардна сделка за доставка на подводници с Австралия.Париж се стреми да увеличи дипломатическата си тежест в Близкия изток чрез продажбата на военни кораби, танкове, артилерия и боеприпаси на Обединените арабски емирства, Саудитска Арабия и Египет.Годишният правителствен доклад за продажбите на оръжие, който трябва да бъде публикуван утре, показва, че общите продажби на оръжия на Франция са били в размер на 7 млрд. евро. Около 60 процента от продажбите са отишли в Близкия изток, като износът на оръжия за региона възлиза на 3,92 млрд. евро в сравнение с 1,94 млрд. евро година по-рано.Продажбите в Саудитска Арабия са спаднали леко, докато сделките с ОАЕ, Кувейт и Катар са се увеличили.Най-големите френски оръжейни производители, включително Dassault и Thales, имат \"тлъсти\" договори с Персийския залив.Франция сега е третият по големина износител на оръжие в света след САЩ и Русия.Неправителствени организации и някои депутати призоваха Макрон да ограничи подкрепата за арабските страни, които са част от оглавяваната от Саудитска Арабия офанзива в Йемен срещу подкрепяните от Иран бунтовници хуси, които контролират йеменската столица.Френското правителство твърди, че продажбите на оръжие се подчиняват на строги процедури, които са в съответствие с международните договори.", "date": "2018.07.03", "title": "Франция е удвоила продажбите на оръжия в Близкия изток през 2017-а"}
{"url": "https://news.bg/society/novi-dokumenti-za-plashtane-na-maychinstvo-i-bolnichni-utvardi-noi.html", "text": "НОИ утвърди нови образци на документите за изплащане на майчинство и болнични, съобщиха от НОИ.Формулярите за парични обезщетения са приложения към Наредба за паричните обезщетения и помощи от държавното обществено осигуряване (НПОПДОО). Те могат да бъдат открити на интернет страницата на НОИ в рубриката \"За потребителя\", подрубрики \"Формуляри\", \"Формуляри за временна неработоспособност и майчинство\".До 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г.От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения.След 18 юли 2018 г. ще се приемат само новите образци на Приложения № 9, 10 и 11 към Наредбата за парични обезщетения и помощи от държавното обществено осигуряване НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката \"Е-услуги\", подрубрики \"За разработчици на софтуер\", \"Електронен обмен на данни за изплащане на парични обезщетения от ДОО\".Няма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите, успокояват от НОИ.От НОИ припомнят, че от 1 юли 2018 г. влязоха в сила промените в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), по отношение на отпуска и паричните обезщетения на осиновителите на деца до 5-годишна възраст.От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от навършване на 5-годишната му възраст.Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст.", "date": "2018.07.03", "title": "Нови документи за плащане на майчинство и болнични утвърди НОИ"}
{"url": "https://news.bg/economics/da-razmrazim-iznosa-za-kitay-na-roza-damastsena-prizova-biznesmen.html", "text": "България има изключително големи проблеми при износа си в Китай. Това заяви Лъчезар Динев от Българо-китайската търговско промишлена палата пред БНР.Думите му са преди очакваната на 7 юли в София Седма среща на върха на групата 16+1 за сътрудничество между Китай и Централна и Източна Европа. Темата на лидерската среща е \"Задълбочаване на отвореното и прагматично сътрудничество, съвместно насърчаване на общия просперитет и развитие\".За форума, който ще се проведе в НДК, пристигат китайския премиер Ли Къцян и държавните ръководители на 16 държави от Централна и Източна Европа и китайския премиер Ли Къцян.Динев посочи и конкретните проблеми на България в търговските отношения с Китай: \"Всички продукти, които са с розово масло и розова есенция от роза дамасцена от миналата година са забранени за внос в Китай и това продължава да е така. Имахме колега, който беше изхвърлен от 300 супермаркета, защото бисквитите, които е продавал имат есенция от роза дамасцена. Те разрешават само от произведена в Китай роза, което не е честно, най-малкото, защото в момента търговският дефицит между България и Китай ще надхвърли 1,3 млрд. отрицателен баланс за България\", заяви Динев.Според него е необходимо да се намери нашата ниша, така че се промениизменим този баланс без да засягаме интересите и да бъде взаимноизгодно.Може да се помисли за китайски студенти в България или за аутсорсинг и възможност за работа на български софтуерни инженери, смята Динев.\"Имаме над 70 хиляди незаети места в образователната система, а китайските студенти само във Великобритания внасят 4 млрд. паунда за вътрешния продукт на Великобритания. Най-важното нещо е туризма. В момента имаме около 7000 туриста от Китай, т.е. ние трябва да наблегнем на тези лесни за промяна на търговския баланс между България и Китай, което ще бъде дискутирано\", заяви Динев.По думите му България е инвестирала близо 5 млрд. лева в жп инфраструктура със скорости от 200 км/ч на голяма част от трасетата. Следващите 10 години ще направи още 13 млрд., което дава възможност огромни маси туристи да се преместват от круизните кораби, които акостират на морето към Стара Загора и Пловдив.Относно информацията, че ще си купим влакове, които са подобни на тези от след 1980 година, т.е. максимум 160 км/ч нищо, а нашите трасета позволяват 200 км/ч. \"Това, което е най-големият проблем е, че тези влакове ще се доставят след около 10 години и ще работят следващите 40 години, т.е. около 2060 година ние ще имаме влакове от времето на нашите баби, но това ще попречи на бизнеса, свързан с туризма\", допълни Лъчезар Динев.", "date": "2018.07.03", "title": "Да размразим износа за Китай на роза дамасцена, призова бизнесмен"}
{"url": "https://news.bg/world/poveche-ot-200-udaveni-migranti-za-3-dni-v-sredizemno-more.html", "text": "Повече от 200 са удавените мигранти само за 3 дни в Средиземно море, предаде \"Гардиън\". Те са загинали край Либия, която в последните месеци все по-често спасява кораби и лодки със стотици пътуващи на тях. Издирват се стотици други. Загиналите от началото на годината са хиляди. Те са пътували по познатия път към Евроипа от Либия. Това показват данните на Агенцията по миграция към ООН. Някои мигранти се отправят към международни води, където се надяват да бъдат извадени от международни плавателни съдове, но все по-голям брой е прихващан от подкрепяната от ЕС брегова охрана на Либия и са връщани в Либия.Припомняме, че миграцията продължава да е основна тема в Европейския съюз, по която страните-членки са дълбоко разделени. Не може да се постигне съгласие за \"споделена отговорност\" при справянето с кризата. ", "date": "2018.07.03", "title": "Повече от 200 удавени мигранти за 3 дни в Средиземно море  "}
{"url": "https://news.bg/world/palestina-s-namalyavaneto-na-sredstvata-izrael-ni-obyavyava-voyna.html", "text": "Със замразяване на средствата Израел ни обявява война. Това заяви говорител на Палестинската автономия, цитиран от Мiddle Еast Мonitor. Повод за острото му изказване е решението на Тел Авив да намали средствата, които ежегодно се изплащат на Палестина. Те са в размер на 360 млн. долара или 7% от бюджета. В понеделник Кнесетът (израелският парламент) прие решение за намаляването на средствата с милиони долари. Не за първи път израелските власти временно спират или намаляват изплатените средства. Повод отново са сблъсъците при последната вълна на насилие и обвиненията в тероризъм. Според Тел Авив, получените средства палестинците предават именно на групировките. ", "date": "2018.07.03", "title": "Палестина: С намаляването на средствата Израел ни обявява война "}
{"url": "https://news.bg/bulgaria/zhorzh-ganchev-priet-v-bolnitsa-sled-samneniya-za-infarkt.html", "text": "Жорж Ганчев бе приет в болница след съмнения за инфаркт, след като припаднал по-рано днес на паркинга на площад \"Княз Александър Батенберг\". Сигнал към \"Спешна помощ\" е подаден в 15:06 ч.Ганчев вече е в стабилно състояние, сравнително спокоен. Това заяви проф. Генчо Начев, директор на болница \"Света Екатерина\" в София.Става въпрос за запушен съд, но лекарите са успели да го отпушат. Поставен е стент.Пациентът е имал късмет, че бързо е постъпил в болницата, в рамките на т.нар. \"златен час\". Бързата медицинска намеса се е оказала решаваща за състоянието му. 78-годишният политик с рождено име Георги Петрушев е бивш народен представител, основател и председател на Българския бизнес блок и кандидат-президент. Той е и бивш сътрудник на Второ главно управление на Държавна сигурност между 1970 и 1990 г. с псевдоним \"Жорж\".", "date": "2018.07.03", "title": "Жорж Ганчев приет в болница след съмнения за инфаркт "}
{"url": "https://news.bg/economics/nyama-osnovanie-za-pretentsii-za-kompensatsii-za-direktnite-plashtaniya.html", "text": "Няма основание за претенции за компенсации и пропуснати ползи от отменения чл. 23 на Наредба №3 за директните плащания.Това съобщиха от пресцентъра на Министерството на земеделието, храните и горите. Решението на ВАС е поради формално неспазена процедура по Закона за нормативните актове. Като мотиви са посочени липса на таблица за съответствие с правото на ЕС и доказателства за предварителна оценка на въздействието на нормативния акт. Те не са по същество на текста на чл. 23.Решението на ВАС не е осъдително, а отменително, се казва още в позицията.Същото има действие само занапред. Не засяга правата придобити за кампания 2017 г. преди датата на постановяването му.Неоснователни са тиражираните тези относно предявяване на претенции за компенсации и пропуснати ползи.По никакъв начин решението не засяга подпомагането на животновъдите за кампания 2017 година. ", "date": "2018.07.03", "title": "Няма основание за претенции за компенсации за директните плащания"}
{"url": "https://news.bg/society/nikolay-kolev-bosiya-i-evrobabite-protestirat-pred-ms-na-4-yuli.html", "text": "Два протеста се очертават пред сградата на Министерския съвет в сряда, 4 юли. Първият ще съвпадне по време с провеждането на редовното правителствено заседание. Негови организатори са от фолклорния ансамбъл към читалището в Забърдо.Вторият протест е вечерта. Той е организиран във Фейсбук в подкрепа на Николай Колев - Босия, който гладува вече три седмици с искане за оставката на  и за това че уволнени за корупция служители на Изпълнителната агенция \".В интернет е организирана и петиция за Солидарност с Николай Колев-Босия. \"Буквално всеки от нас може да бъде прегазен на пътя от шофьор, който си е купил книжката благодарение на безнаказаната корупция в транспортното министерство. Протестът и гладната стачка на Николай Колев-Босия насочват вниманието само към един от многото огромни социални и морални проблеми в България. Но животът на хиляди български граждани по пътищата не е абстрактна величина, нито дреболия. Престъпната схема трябва да бъде спряна веднага. Призоваваме всички български граждани да подкрепят Николай Колев-Босия в справедливите му искания, които засягат всекиго в страната\", пише в петицията, организирана от Манол Глишев.Самият Николай Колев - Босия ежедневно пише за гладната стачка в своя блог. Според написаното този следобед здравословните му показатели са се влошили. Председателят на 44-то народно събрание Цвета Караянчева е изпратила лекарски екип при него. Медиците са приканили Колев да отиде в болница на стационарно лечение, но той е отказал.\"Днес отново се завлякох от НДК до НС. С мен бяха десетина мои приятели и съмишленици. Оказа се, че противозаконното ограждение с лента е възстановена, въпреки, че съобщих, че е противозаконно. Затова извадих предварително приготвената ножица и го срязах. Не последва нищо.След това внесох искане до министърът-престъпник Московски и сигнал до посолството на ФРГ. Сега най-после ще прилегна, за да си почина малко и да събера сили. Утре от 18 ч 30 мин. пред МС ще се проведе митинг в моя подкрепа. За това ми съобщиха тази сутрин\", пише Босия.\"Евробабите\" от сутрешния протест пред МС ще попеят на министрите с настояване да им ремонтират пътя до населеното място и природната забележителност Чудните мостове.\"Евробабите\" ще бъдем утре пред Министерския съвет. Искаме да поздравим министрите и добронамерено да помолим да бъде поправен пътят\", каза пред БНР Мария Ангелова от фолклорната формация.Музикалните баби се мотивират, че ежедневно към местността идват 1500-2000 туристи. \"Някои се връщат заради пътя, а други не се отказват, но не идват повторно. 4-5 години е в такова състояние. От големите дъждове има срутени големи скални маси\", обясни Ангелова.\"В селото има млади хора. 500-600 жители сме, имаме детска градина и училище, искаме да се запазят. Сега с природните бедствия цяла България иска средства, но дано премиерът обърне и на нас малко внимание\", допълни Ангелова.", "date": "2018.07.03", "title": "Николай Колев - Босия и \"Евробабите\" протестират пред МС на 4 юли"}
{"url": "https://news.bg/politics/komisiyata-ot-ucheni-ot-balgariya-i-makedoniya-zasedava-za-parvi-pat.html", "text": "Първото заседание на  от България и Македония се проведе днес. Съвместната мултидисциплинарна експертна комисия по историческите и образователните въпроси бе създадена по силата на  между двете страни.\"Най-важното е сега да установите дух на доверие и дори и да имате спорове, да се придържаме към Договора\", каза в приветствието си министър Захариева. \"Нека следваме не само буквата на договора, но и духа му\", призова още тя, изказвайки надеждата си след като политиците са преодоляли различията, това да направят и историците. \"Мисля, че сега всички имаме нужда от отговорност и кураж, да признаем очевидните грешки от миналото и от двете страни, за да живеем заедно и да мислим за младите хора\", каза първият дипломат на България.Политиците очакват от комисията резултати, затова и Захариева подкани учените в нея да започнат работа с общите лица и събития, които двете страни могат да честват, преди да преминат към преразглеждане на учебниците по история.Съпредседател на комисията от българска страна е професор Ангел Димитров, първият посланик на България в Република Македония. Сред членовете са професорите Иван Илчев и Кирил Топалов, доцентите Наум Кайчев и Даниел Вачков и други. Всички участници са с доказана научна и професионална репутация, а някои - и с дипломатически опит.Целта на учените е да допринесат за обективното тълкуване на исторически събития и отразяването им в учебниците на двете страни. Комисията представя пред двете правителства ежегоден доклад за работата си.", "date": "2018.07.03", "title": "Комисията от учени от България и Македония заседава за първи път"}
{"url": "https://news.bg/regions/bchk-dade-1515-l-voda-na-postradalite-v-roman.html", "text": "1515 литра вода и 100 хигиенни пакета с дезинфекционни и почистващи препарати дадоха от БЧК Враца на пострадалите от наводнението граждани на община Роман. На най-уязвимите от финансова и социална гледна точка хора БЧК Враца ще предостави и хранителни пакети, съобщиха от БЧК.Припомняме, по-рано стана ясно, че максималната помощ, на която могат да разчитат пострадалите в Роман, е .Две комисии описват щетите на семействата, чиито домове са наводнени. По първоначални данни няма конструктивни проблеми в къщите, но всички загуби на електроуреди и покъщнина остават за сметка на хората, тъй като не са имали застраховка.", "date": "2018.07.03", "title": "БЧК даде 1515 л вода на пострадалите в Роман"}
{"url": "https://news.bg/int-politics/ekolozi-razbiha-dron-v-aets-vav-frantsiya.html", "text": "Международната екоактивистка организация \"Грийнпийс\" е разбила дрон във френска атомна централа, за да покаже нейната уязвимост на външни нападения, съобщава \"Ройтерс\".От \"Грийнпийс\" уточняват, че са прелетели с дрона - пилотиран от един от техните активисти - в зоната забранена за полети в АЕЦ \"Бюже\", близо до Лион, и след това са го блъснали в стена на хранилище за отработено ядрено гориво.\"Това действие отново подчертава изключителната уязвимост на този тип сгради, които съдържат най-голямото количество радиоактивност в ядрените централи\", предупреждават еколозите.Франция генерира 75 процента от електроенергията си от атомна енергия в 19 АЕЦ, управлявани от държавната компания EDF.EDF посочиха, че два дрона са прелетели над АЕЦ \"Бюже\", като единият е бил прихванат от френската полиция.\"Присъствието на тези дрони нямаше никакво въздействие върху сигурността на съоръженията\", увериха от EDF, добавяйки, че ще подадат жалба в полицията.\"Грийнпийс\" не за първи път предприемат подобни действия, като според тях хранилищата за отработено ядрено гориво не са били проектирани да издържат на външни нападения и са най-уязвимата част от френските атомни централи.", "date": "2018.07.03", "title": "Еколози разбиха дрон в АЕЦ във Франция"}
{"url": "https://news.bg/crime/prekratiha-registratsiyata-na-avtobus-sled-signal-do-politsiyata.html", "text": "Прекратиха регистрацията на автобус за пътнически превози след сигнал до полицията. Разпоредена е проверка от ОДМВР-Кърджали, съобщиха от МВР.Сигналът за превоз на пътници в нарушение на Закона за движение по пътищата е получен на 21 юни на фейсбук-страницата на Главната дирекция \"Национална полиция\". След самосезиране на Отдел \"Пътна полиция\" сигналът е изпратен за проверка от ОДМВР-Кърджали.На 22 юни, контрольор от Момчилград е проверил автобус, управляван от 28-годишен мъж. Шофьорът е бил в 6-месечен срок на отнета от съда правоспособност и с положителна проба за алкохол. С буса са превозвани работнички от цех.На водача е съставен акт и е изготвен протокол за предупреждение. Собственикът на фирмата - 74-годишен мъж, също има акт за установено административно нарушение и предупредителен протокол. Издадена е и заповед за прекратяване на регистрацията на автобуса.За случая е уведомена и Изпълнителната агенция \"Автомобилна администрация\".", "date": "2018.07.03", "title": "Прекратиха регистрацията на автобус след сигнал до полицията"}
{"url": "https://news.bg/int-politics/sasht-planirat-da-razpolozhat-novi-yadreni-orazhiya-v-evropa.html", "text": "САЩ възнамеряват да предложат разполагането на модернизирани атомни бомби в европейски военни бази. Това твърдят руски медии, позовавайки се на дипломатически източник.\"Очаква се този въпрос да бъде повдигнат в рамките на предстоящата среща на върха на НАТО в Брюксел\", уточнил източникът. Срещата на НАТО ще се проведе на 11 и 12 юли.Става въпрос за трансформацията на американските тактически атомни бомби B61, които, по информация на европейски медии, от 1960-те години са разположени в Германия, Холандия, Белгия, Италия и Турция, като те ще бъдат оборудвани с GPS навигация.По оценки на Комисията по бюджета към Конгреса на САЩ, Вашингтон планира да похарчи 25 млрд. долара за 30 години (2017-2046) за модернизация на тактическите ядрени сили.През юни военновъздушните сили на САЩ проведоха първите изпитания на новата управляема атомна бомба B61-12. За целта бяха използвани стратегическите невидими бомбардировачи B-2 Spirit.Бомбите B61-12 трябва да бъдат съвместими с платформите на многофункционалните изтребители пето поколение F-35 Lightning II. Очаква се първата партида B61-12 да влезе в експлоатация през 2020 г.", "date": "2018.07.03", "title": "САЩ планират да разположат нови ядрени оръжия в Европа"}
{"url": "https://news.bg/crime/sadat-v-sofiya-pripozna-braka-na-ednopolova-dvoyka-sklyuchen-vav-frantsiya.html", "text": "Гей двойка получи право на пребиваване като такава в България, предаде \"Сега\". Административен съд София-град отсъди това с решение от 29 юни. Кристина и Мариама са двойка от Австралия и Франция, сключват брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София на основание на Директива 2004/38/EC относно правото на свободно движение и пребиваване в Европейския съюз.Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава - членка на Европейския съюз, какъвто е случаят на Кристина. Въпреки това през 2017 г. Дирекция \"Миграция\" към МВР отказва правото на жената да пребивава в България. Основанието за това е, че еднополовите бракове не са позволени според Конституцията на България.,\" коментира Кристина.Съдът приема, че според правото на ЕС не е позволено на държава-членка да откаже на гражданин на трета страна право на пребиваване единствено по съображението, че нейното право не предвижда брака между лица от един и същ пол. , казва Деница Любенова, адвокат по защитата на френско-австралийската двойка. , коментира Венета Лимберова, председател на \"Младежка ЛГБТ организация Действие\".  Припомня се, например, делото на Лили и Дари, българска двойка жени, търсеща признаване на своя брак, сключен във Великобритания.  ", "date": "2018.07.03", "title": "Съдът в София припозна брака на еднополова двойка, сключен във Франция"}
{"url": "https://news.bg/politics/rabotodatelite-zashtitavat-shefa-na-kevr.html", "text": "От Асоциацията на организациите на българските работодатели (АОБР) защитават председателя на Комисията за енергийно и водно регулиране (КЕВР) Иван Иванов, на когото .От АОБР определят действията на омбудсмана Мая Манолова, , като опит за намеса в работата на регулатора, пишат от АОБР в открито писмо до медиите, до председателя на 44-то Народно събрание Цвета Караянчева и до шефовете на парламентарните групи.Мотивите на работодателската организация, подписани от Радосвет Радев, са, че КЕВР за последните 3 години заслужи уважението на бизнеса като независим регулатор. Според АОБР Иванов защитава интересите на всички потребители - и битови, и индустриални.\"В този смисъл, се обявяваме против опитите да се атакува един от работещите органи в държавата заради тесни и лични политически интереси и амбиции\", пише в писмото.Напомняме, че сектор \"Електроенергетика\" беше в колапс и имаше натрупани задължения от 800 млн. лева през 2015 г. Тези средства бяха платени от българския бизнес заедно с лихвите през цената \"Задължения към обществото\".През 2017 г. цените на електроенергията на свободния пазар поскъпнаха с 20-30%. Цената на природния газ също расте и се отразява върху цената на тока от когенерациите, което се отразява и на сметките на битовите потребители.\"Неплатените заради популизъм сметки на бита, утре се плащат от всички с лихвите. Това не е само ненужно, а и опасно за сектора и за развитието на икономиката\", пише Радев по поръчение на АИКБ, БСК, БТПП и КРИБ.", "date": "2018.07.03", "title": "Работодателите защитават шефа на КЕВР"}
{"url": "https://news.bg/education/mon-svali-parvoto-klasirane-na-sedmoklasnitsite.html", "text": "Изтеглиха първото класиране за гимназиите след седми клас в София заради \"бъг\" в системата, съобщи началникът на Регионалното управление по образованието Ваня Кастрева.Кастрева и представители на Министерството на образованието са в професионалната гимназия \"Ломоносов\". Там ще се търси начин за отстраняване на грешката, обясни тя пред БНТ. Проблемът бил със 17-те различни групи балообразуващи оценки, особено при балообразуването за професионалните гимназии.Техническа грешка е допусната при част от класирането на учениците след седми клас.След като стана ясно, че за някои от най-елитните училища в София, каквото е ТУЕС, балът за прием е 200 точки, ще се наложат повторни изчисления. Грешката е само в София и то за някои училища.Ще има наказани за грешката в класирането след седми клас, увери в коментар пред медиите образователния министър Красимир Вълчев.Министърът ще настоява тя да бъде поправена по възможно най-бързия начин. Грешката е поправима, поясни министър Вълчев, а децата няма да бъдат ощетени.От Асоциацията на завършилите ТУЕС разпространиха и становището, че са получили сигнали от родители, чиито деца кандидатстват в училището. Информирали са РУО - София и МОН за грешката, която е допусната при класирането на учениците. Самото\"Самото училище няма достъп до системата и не можем да знаем защо и по какъв начин се е получил този проблем и на какво се дължи. Искрено се надяваме, че това не е целенасочено действие срещу най-елитното технологично училище в България - ТУЕС към ТУ-София. Не желаем да бъде накърнявана репутацията на училището, което вече тридесет години изгражда гръбнака на ИТ индустрията в страната ни\", се посочва в становището на асоциацията, която , налагани от МОН, които според тях ще сринат учебното заведение.Самата грешка е при изчисляването на бала за прием в ТУЕС, където оценката по математика от НВО не е умножена по три в системата, както е заложено предварително. В резултат на което се получава изключително нисък бал за прием в ТУЕС, който не отговаря на реалността.Балът за прием в ТУЕС се образува от оценката по Български език и литература от Национално външно оценяване (НВО), три пъти оценката по Математика от НВО, оценката по Математика от Удостоверението за завършен седми клас и оценката по Физика от Удостоверението за завършен 7-ми клас. Малко по-рано на пресконференция Кастрева обясни, че за поредна година с най-висок бал след изпитите за гимназиите се влиза в Софийската математическа гимназия. Най-високият минимален бал там след първото класиране е 456 точки от 500 възможни.Останалите свободни места след първото класиране са 730. 15 профилирани и 16 професионални паралелки са закрити заради недостатъчно пожелали да учат там. Второто класиране ще стане ясно на 12-ти юли.", "date": "2018.07.03", "title": "МОН свали първото класиране на седмокласниците"}
{"url": "https://news.bg/int-politics/arestuvaha-bivshiya-premier-na-malayziya-za-koruptsiya.html", "text": "Бившият премиер на Малайзия Наджиб Разак е бил арестуван от органите за борба с корупцията, като утре трябва да му бъдат повдигнати обвинения, съобщават световните осведомителни агенции.Наджиб е обвинен в присвояването на 700 млн. долара от държавния фонд за развитие 1MDB.От фонда, който е създаден преди близо десетилетие от бившия премиер, са изчезнали милиарди долари. Той е разследван след шокиращата му изборна загуба през май. Наджиб Разак отрича каквито и да било нарушения.Той е бил арестуван в къщата му във връзка с проблеми, свързани с SRC, дъщерно дружество на 1MDB.През последните седмици бяха извършени обиски в имоти, свързани с Наджиб.Полицията посочва, че са били открити луксозни стоки и пари в брой на стойност 273 млн. долара при обиск през юни, определяйки конфискацията на ценности като най-голямата в историята на Малайзия. Бижутата представляват най-голямата част от конфискуваното, като най-скъпото бижу е диамант и златна огърлица на стойност 1,6 млн. долара.Наджиб винаги е отричал обвиненията в корупция и беше оправдан от малайзийските власти, докато беше на власт, но той е разследван от няколко други страни.Беше му забранено да напуска Малайзия.1MDB, създаден от Наджиб през 2009 г., имаше за цел да превърне столицата Куала Лумпур във финансов център и да стимулира икономиката чрез стратегически инвестиции.Ала той започна да привлича негативно внимание в началото на 2015 г., след като пропусна вноските за част от 11-те млрд. долара, които дължи на банките и облигационерите.Тогава в. \"Уолстрийт джърнъл\" съобщи, че е видял документ, от който става ясно, че около 700 млн. долара са потънали в личните банкови сметки на Наджиб.Той многократно е отричал да е отклонявал пари от 1MDB или каквито и да било публични средства.", "date": "2018.07.03", "title": "Арестуваха бившия премиер на Малайзия за корупция"}
{"url": "https://news.bg/education/mladite-v-sofiya-se-realizirat-v-zavoda-za-bokluk-i-metroto.html", "text": "Крайно време е да спрем да говорим за системата на висшето образование като неуспешна. Това заяви председателят на образователната комисия в Народното събрание Милена Дамянова на кръгла маса за бъдещето на висшето образование.Лоши примери има, има ги навсякъде, каза тя. Дамянова иска да се посочат проблемите и да се посочат ясни срокове за тяхното преодоляване.Кметът на София Йорданка Фандъкова обясни, че в столичните ВУЗ-ове са успехите, но и предизвикателствата. Над 50% от столичаните са с висше образование. Въпреки това и тук има недостиг на кадри.700 000 от столичани са работещи. 100 000 са студентите в столицата, стана ясно от думите на градоначалника. В четири столични университета се обучават кадрите за завода за боклук в София. Те остават тук, защото имат възможност, подчерта Фандъкова. Това е добър пример за добре подготвени млади хора, които са иновативни, похвали се кметицата.Друг пример е столичното метро, където също се реализират млади хора. 500 души от висшето транспортно училище са се реализирали в столичния метрополитен. Предизвикателствата пред системата са огромни, обясни още тя.Ректори на университети предлагат да имаме единен Закон висшето образование и наука. Време е и за нов подход в акредитацията - един преподавател да преподава само в един ВУЗ. Ректори искат и възможност за коопериране на университетите.Председателят на Асоциацията на индустриалния капитал в България (АИКБ) Васил Велев посочи, че местата за първокурсници във университетите са повече, отколкото са самите абитуриенти. Имало повече завършили икономисти и прависти от потребностите на икономиката ни. Нетните платци в бюджета плащат непоръчана сметка, изтъкна Велев. Бизнесът изисква регулация на план приема. Приемът трябва да е 50% от абитуриентите, според Васил Велев. Прахосали сме 25 милиарда лева в млади хора, завършили тук и заминали в чужбина. Бизнесът иска и актуализация на академичната автономия, допълни Велев.Президентът на КТ \"Подкрепа\" Димитър Манолов е готов да подкрепи всички мерки, които ще спрат халтурата във висшето образование. Сбъркан е принципът на висшето образование в България, каза той: \"Дипломирани посредственици\" - от това е подразнен синдикалистът, който в типичния си стил ги оцени като \"за чеп за зеле не стават\".Промените в Закона за висшето образование ще включват изменения в частта за акредитациите. Това стана ясно от коментара на министъра на образованието Красимир Вълчев.Ще има промени в частта за управление на висшите училища. Вероятно ще приемем предложението за договори за управление на ректорите, каза той. Все още обаче текат дискусиите по темата. Тези договори имали за цел да направят ректорите по-отговорни към развитието на висшето образование. Затова най-вероятно ще се заложат показатели за развитието на ВУЗ-овете.Ще се интензифицира системата на научните изследвания, стана ясно още от думите на Вълчев. Герберите предлагат бизнесът да участва в подготовката на учебните планове. Според самия министър на образованието доста промени са осъществени в системата на висшето образование като финансирането на приоритетните специалности.", "date": "2018.07.03", "title": "Младите в София се реализират в Завода за боклук и метрото"}
{"url": "https://news.bg/int-politics/putin-gleda-sas-zadovolstvo-na-sreshtata-na-chetiri-ochi-s-tramp-v-helzinki.html", "text": "Президентът на Русия Владимир Путин ще се чувства комфортно от провеждането на среща на четири очи с американския си колега Доналд Тръмп на предстоящата среща на върха в Хелзинки. Това коментира говорителят на Кремъл Дмитрий Песков, цитиран от руските медии.Путин може да започне срещата на върха със среща на четири очи с Тръмп, ако Вашингтон потвърди това, посочи Песков пред журналисти.От Кремъл добавиха, че Путин не планира да се срещне с американските конгресмени, които са на посещение в Русия през тази седмица.", "date": "2018.07.03", "title": "Путин гледа със задоволство на срещата на четири очи с Тръмп в Хелзинки"}
{"url": "https://news.bg/society/sem-ne-se-nalaga-priemaneto-na-otdelen-zakon-za-balgarskiya-ezik.html", "text": "Не се налага приемането на отделен Закон за българския език. Около това становището се обединиха членовете на Съвета за електронни медии (СЕМ), които обсъдиха проектозакона за българския език, внесен от групата на \"Обединени патриоти\". Предстои документът да бъде изпратен до Народното събрание, съобщи БНР.Председателят на СЕМ София Владимирова обобщи, че Законът за радиото и телевизията дава гаранции за използването и опазването на българския език.\"Категорична съм, че регулаторът не е отстъпвал от ангажимента си да следи, като в същото време е напълно наясно с динамично развиващата се медийна среда и ние не можем да не си даваме сметка, че медиите се развиват. Езикът също. Той е жива структура и също се развива. Без съмнение двата обществени доставчика - Българската национална телевизия и Българското национално радио, не отстъпват от ангажимента си да утвърждават българския език и да канят в своите предавания гости, които да съдействат за тази идея\", обясни Владимирова.Припомняме, по време на VII-мия форум \"БРОД за България\", дискусионна национална среща под надслов \"Устои за национално единение\" Адриана Любенова от Асоциация на българските училища заяви: \"Нямаме Закон за езика, за да пазим чистотата на българския език. Ако не направим нещо, ще си отидем\".", "date": "2018.07.03", "title": "СЕМ: Не се налага приемането на отделен Закон за българския език"}
{"url": "https://news.bg/int-politics/italiya-ogranichava-vremennite-trudovi-dogovori.html", "text": "Новото правителство на Италия ограничава временните трудови договори и ще наказва компании, които преместват производството си в чужбина с първите си големи промени в икономическото законодателство, насочено към повишаване на сигурността на работното място, съобщава \"Ройтерс\".Това е и предизборно обещание на министъра на труда Луиджи Ди Майо, лидер на движението \"5 звезди\". Пакетът от мерки, приет в понеделник, който Ди Майо нарече \"указ за достойнство\", включва и забрана за реклама на всички форми на хазарт, за която движението смята, че вреди на финансите на семействата и е насочена към най-слабите членове на обществото.\"Това беше социално извънредно положение, което трябваше да бъде преодоляно незабавно\", коментира Ди Майо, който е и вицепремиер.Пакетът от мерки, който трябва да бъде одобрен от парламента в рамките на 60 дни, цели да спре злоупотребата с временни договори, след като бившият министър-председател Матео Ренци прие закон за либерализиране на тяхното използване.За да се възпират такива договори, пакетът увеличава разходите за фирмите, които ги използват, и намалява броя им, като могат да бъдат подновявани до максимум две години от три. \"Който не се възползвал прекомерно от тези договори и от хората, няма от какво да се страхува\", допълва Ди Майо.Повечето италиански работодателски асоциации, чиито членове широко използват срочни договори, критикуват мерките. \"Мисля, че е грешка, не увеличавате работата, като правите правилата по-строги\", коментира Винченцо Бочия, ръководител на индустриалното лоби \"Конфиндустрия\".Италия нееднократно е реформирала правилата за наемане и освобождаване от работа през последните години, но не успява да се справи с \"двойния\" пазар на труда, в който възрастни работници, наети по силата на предишни строги правила, се ползват със силна защита на работното място, докато младите хора обикновено намират само временна работа с малко права и ползи.През последните 12 месеца са създадени около 434 000 временни работни места, показва проучване, а постоянните договори се увеличили само с 5 000.Опитвайки се да запазят компаниите и работните места в Италия, мерките предвиждат фирмите, които са получили държавна финансова помощ или данъчни облекчения, а след това местят производството си в чужбина, да върнат парите, които са получили, като също така могат да бъдат и глобени.Тези, които се преместват извън Италия в рамките на 5 години от получаването на държавни средства, трябва да изплатят между два пъти и четири пъти получената сума.", "date": "2018.07.03", "title": "Италия ограничава временните трудови договори"}
{"url": "https://news.bg/int-politics/bryuksel-proveryava-sdelkata-za-migrantite-v-germaniya.html", "text": "Европейската комисия анализира споразумението за миграцията в Германия, съобщи официален представител на комисията в Брюксел, цитиран от \"Ройтерс\".Снощи Меркел предотврати правителствена криза, сключвайки споразумение с коалиционните си партньори от Християнсоциалния съюз (ХСС). Споразумението обаче трябва да бъде одобрено и от Германската социалдемократическа партия, която е част от управляващата голяма коалиция. Очаква се по-късно днес социалистите да обявят решението си.Запитан дали германското споразумение, което предвижда създаването на преходни лагери за мигранти на германско-австрийската граница, е в съответствие със законите на ЕС или е в противоречие с тях, представителят на Европейската комисия е коментирал, че правната служба на комисията го преглежда и анализира.Официалното лице също така е изтъкнало, че законите на ЕС относно процедурите за предоставяне на убежище предвиждат \"транзитни зони\" на територията на страните членки, където могат да бъдат обработвани молбите на търсещите убежище.Съгласно договореностите между Меркел и вътрешния министър Хорст Зеехофер, който е и лидер на ХСС, Германия ще трябва да сключи споразумения с други страни членки на ЕС за връщане на мигранти, които вече са регистрирани на тяхна територия.Някои дипломати в Брюксел са заявили, че Европейската комисия е малко вероятно да се обяви срещу споразумението, което може да спаси правителството на Меркел от падане от власт.\"Дори да противоречи на законите на ЕС - колко други неща не са в съответствие с общото право, особено по отношение на миграцията? Това е политическа задача за предотвратяване на турбулентност в Германия и то ще бъде прокарано като такова\", коментирал висш европейски дипломат.Друг дипломат пък е казал, че ще отнеме време за създаването на германските транзитни центрове, какво остава за преговорите за двустранни споразумения с Австрия, Италия и други страни относно връщането на хора.", "date": "2018.07.03", "title": "Брюксел проверява сделката за мигрантите в Германия"}
{"url": "https://news.bg/crime/inspektsiyata-po-truda-zasilva-kontrola-v-kurortite.html", "text": "Инспекцията по труда засилва контрола в морските курорти. ГИТ командирова инспектори от други области на страната, за да подсигури хора в курортите.Това е ежегодна мярка по време на активния туристически сезон. През месеците юли и август Агенцията насочва допълнителен ресурс за проверки на обектите на контрол със сезонен характер.При тях рискът е по-голям, тъй като често при сезонната заетост се нарушават разпоредбите, регламентиращи законосъобразното наемане на работници и служители, по работното време и заплащането.Агенцията акцентира върху превенцията на недеклариран труд.От Агенцията информират, че наетите за сезона работници не трябва да се съгласяват да работят без трудов договор. При нарушаване на правата им сезонните работници могат да се обърнат към ГИТ само при нарушаване на подписания трудов договор.От Агенцията информират, че съществува практика след приключен туристически сезон да получават жалби от хора неподписали трудов договор за неизплатени възнаграждения.От Инспекцията по труда напомнят още, че наемането на непълнолетни лица става само след разрешение, издадено от нея. Разрешението важи за конкретното работно място, за което е поискано, и за работодателя, с който е сключен договорът. Заявлението може да бъде подадено и по електронен път.При наемане на хора от трети държави работодателите трябва да знаят, че наетите чужденци трябва да имат право на достъп до пазара на труда у нас, добавят от ГИТ.", "date": "2018.07.03", "title": "Инспекцията по труда засилва контрола в курортите"}
{"url": "https://news.bg/crime/vks-vrashta-lili-marinkova-na-rabota-v-bnr.html", "text": "Журналистът Лили Маринкова се връща като директор на програма \"Хоризонт\" на Българското национално радио. Това решиха магистратите от Върховния касационен съд.БНР трябва да й плати обезщение от 15 500 лв. Решението е от 2 юли 2018 г и не подлежи на обжалване, пише \"24 часа\".Решението на ВКС отменя въззивно решение от 30 март 2017 г., постановено от Софийския градски съд по въззивно гр.д. № 545/2017 г.Магистратите на ВКС постановиха отмяна на заповед № 1788 от 06 юни 2016 г. на генералния директор на БНР, с която е прекратено трудовото правоотношение с Лили Маринкова.Съдът я възстановява на заеманата длъжност \"директор\" на Програма \"Хоризонт\". В същото решение се осъжда ръководството на радиото да заплати на Лили Маринкова 15 505,15 лв. (петнадесет хиляди петстотин и пет лв. и петнадесет ст.), което е обезщетение по Кодекса на труда ведно със законната лихва върху главницата и 600 (шестотин) лева съдебни разноски по делото.ВКС осъжда БНР да заплати на Върховния касационен съд и 583,22 лв. (петстотин осемдесет и три лв. и двадесет и две ст.) дължими държавни такси по делото.Решението не подлежи на обжалване.Припомняме, Лили Маринкова бе освободена от поста от новия генерален директор на БНР Александър Велев през юни 2016 г.В коментар за произнасянето на ВКС Маринкова заяви: \"Би било разочароващо да не спазя съдебното решение\".Генералният директор на БНР Александър Велев заяви: \"Не мога да коментирам решението на съда. Когато се запозная с мотивите, тогава ще реша какво ще правя. Тя е освободена по член от Кодекса на труда, според който генералният директор има право да избере екипа си\".", "date": "2018.07.03", "title": "ВКС връща Лили Маринкова на работа в БНР"}
{"url": "https://news.bg/int-politics/tramp-se-pohvali-bez-men-sasht-shtyaha-da-sa-vav-voyna-sas-severna-koreya.html", "text": "Президентът на САЩ Доналд Тръмп обяви в профила си в \"Туитър\", че страната му вече е щяла да бъде \"във война със Северна Корея\", ако не е предприел стъпки за подобряване на отношенията между двете страни.Той подчерта, че в резултат на усилията му Пхенян не е провеждал каквито и да е ядрени и ракетни изпитания от края на 2017 г. насам.\"Много добри разговори със Северна Корея - нещата вървят добре! Междувременно, нито едно изстрелване на ракета или ядрено изпитание в продължение на 8 месеца. Цяла Азия е развълнувана. Само Опозиционната партия, която включва \"фалшивите новини\", се оплаква. Ако не бях аз, сега щяхме да сме във война със Северна Корея!\", настоя Тръмп.През юни Тръмп се срещна със севернокорейския вожд Ким Чен-ун в Сингапур, където последният обеща да работи за \"пълно ядрено разоръжаване\" на Корейския полуостров. Междувременно американският президент обеща в замяна да отмени съвместните военни учения с Южна Корея. Според информации в медиите двамата държавни ръководители ще се срещнат отново през септември в Ню Йорк, за да продължат преговорите за ядрено разоръжаване.", "date": "2018.07.03", "title": "Тръмп се похвали: Без мен САЩ щяха да са във война със Северна Корея"}
{"url": "https://news.bg/crime/katastrofa-vav-varna-vkara-mototsikletist-v-reanimatsiya.html", "text": "23-годишен мотоциклетист е в реанимация след катастрофа във Варна.Инцидентът станал на ул. \"Янко Мустаков\" в морската столица. Около 10:40 часа мъжът загубил контрол над мотоциклет \"Кавазаки\" по време на движението си. Моторът се блъска в задната част на лек автомобил \"Форд\".При катастрофата 23-годишният мъж е пострадал тежко. Той е с множество фрактури и рани по цялото тяло. Към момента е настанен за лечение във варненската МБАЛ \"Св. Анна\".", "date": "2018.07.03", "title": "Катастрофа във Варна вкара мотоциклетист в реанимация"}
{"url": "https://news.bg/crime/stolichnata-politsiya-tarsi-na-kogo-da-varne-1000-lv.html", "text": "Столичните полицаи издирват собственика на изгубени над 1000 лв. На 29 юни вечерта в автобус от градския транспорт мъж открил изгубени над 1000 лв. Той веднага ги предал на служителите на реда от сектор \"Метрополитен\".Към момента парите са на съхранение.Собственикът може да се обади на тел. 02 9820240 или в най-близкото районно управление.", "date": "2018.07.03", "title": "Столичната полиция търси на кого да върне 1000 лв."}
{"url": "https://news.bg/int-politics/kitay-skastri-sasht-za-nepriemliviya-natisk-spryamo-kitayski-kompanii.html", "text": "Външното министерство на Китай настоя САЩ да спрат да оказват \"неприемлив натиск\" върху китайски компании и да работят за изграждането на по-добри отношения между двете страни.От китайското ведомство също така заявиха на САЩ, че трябва да се откажат от \"остарялата концепция за рисковани действия\", според която са действали по времето на Студената война.\"Призоваваме САЩ да спрат да правят неоснователни предположения и да упражняват неприемлив натиск върху китайските компании, да осигуряват честни условия за инвестиране на китайски компании, да се ангажират повече с укрепването на взаимното доверие и сътрудничество\", изтъкна говорителят на китайското външно министерство по време на пресконференция, съобщават световните осведомителни агенции.Администрацията на американския президент Доналд Тръмп предприе наскоро редица търговски мерки срещу Китай, включително налагане на мита върху китайски внос на стойност 50 млрд. долара. Американският държавен глава също така заплаши, че ще удари с мита китайски внос на стойност 500 млрд. долара, ако не бъде постигнато споразумение с Пекин.Междувременно САЩ обявиха плановете си да засилят контрола върху чуждестранни придобивания на чувствителни технологии, но настояха, че Китай не е \"набелязан\" с тази политика.", "date": "2018.07.03", "title": "Китай скастри САЩ за \"неприемливия натиск\" спрямо китайски компании "}
{"url": "https://news.bg/world/prokarvat-tok-v-taylandskata-peshtera-v-koyato-sa-zakleshteni-12-momcheta-i-tehen-trenyor.html", "text": "Дванадесет момчетата и техният треньор по футбол, които преди дни изчезват в една тайландска пещера са живи, но ще трябва да се научат да се гмуркат или да чакат месеци отводняване за да излязат, съобщава армията, цитирана от БиБиСи.Групата бе в неизвестност в продължение на девет дни, преди да бъдат намерени от водолази късно в понеделник, в малък сух участък от пещерата. Спасителите към момента се борят с покачващите се нива на водата и да осигурят припаси за групата. Може да им се наложи да получават храна през следващите четири месеца, коментира армията.Направени са опити да се инсталира електричество и телефонни линии в пещерата, за да могат момчетата да говорят с родителите си, обяснява губернаторът на Чанг Рай Наронгсак Осотанакон.Групата е намерена от двама британски спасители, които помагат в издирвателните операции. Видеото на този първи контакт е публикувано във Фейсбук от специалните тайландски военноморски сили.Момчетата се виждат седнали на ръба над водата и отговарят на спасителите, че всичките 13 са там и че са много гладни. Те питат колко дълго са били под земята и дали могат да напуснат сега. Спасителите отговарят, че трябва да чакат, но хора ще се върнат за тях. Едно момче отговаря: \"О, ще се видим утре.\"Момчетата на възраст между 11 и 16 години и техният 25-годишен треньор тръгват към пещерата на 23 юни. Смята се, че те са влезли преди валежите, но внезапни силни дъждове са блокирали изхода. Те са намерени на скален балкон на около 4 километра от входа на пещерата.Смята се, че е възможно предвижването през тези части от пещерата в сухи условия, но нахлуващата вода е  запушила тесните проходи с кал и отломки, блокирайки видимостта и достъпа.Едно от най-тежките разстояния за водолази е така наречения бряг Патая, част от пещерния комплекс, който остава над водата, където са се надявали момчетата да са потърсили убежище. Водолазите е трябвало да се движат по серия от остри, тесни завои в почти пълен мрак. Стигайки до там, установяват, че мястото също е наводнено, решават да продължат и откриват групата след около 400 метра.Задачата, да бъде предвижена групата на безопасно място е изключително трудна, имайки предвид условията в пещерата. Пещерният комплекс \"Там Луанг\" в провинция Чанг Рай  в Северен Тайланд редовно се наводнява по време на дъждовния сезон, който продължава до септември или октомври.Ако групата трябва да бъдат изведена, преди това, те ще трябва да научат основни умения за гмуркането. Експертите обаче предупреждават, че преминаването на неопитни водолази през опасните коридори и кални води с нулева видимост е изключително рисковано.Опитите за понижаване нивото на водата досега са неуспешни.Ако искат да чакат, докато водата се отдръпне сама, това означава, че момчетата ще трябва да останат в пещерата в продължение на месеци и трябва непрекъснато да бъдат снабдявани с храна и да им бъде оказвана помощ.Специално обучени лекари ще отидат да извършват медицински прегледи през следващите дни, за да установят състоянието си и да лекуват възможни наранявания.Кореспондентът на Би Би Си в Югоизточна Азия Джонатан Фед, коментира, че тайландската армия разполага с няколко лекари с умения за гмуркане, необходими за достигането им. \"Но дори и когато си възвърнат силите, да се върнат назад през километра частично наводнени тунели, ще бъде предизвикателство. И дъждовния сезон току-що започва и нивата на водата ще се повишат\", обяснява тойДруги екипи все още проучват планината с надеждата да намерят друг път към пещерата. ", "date": "2018.07.03", "title": "Прокарват ток в тайландската пещера, в която са заклещени 12 момчета и техен треньор"}
{"url": "https://news.bg/politics/gubim-1-mlrd-lv-po-op-transport-trevozhat-se-demokratite.html", "text": "Заради критично забавяне отлагат железопътния проект Елин Пелин - Костенец за следващия програмен период. Стойността на този проект е 451 млн. евро. Отлагането е обсъдено по време на заседание на Комитета по наблюдение на Оперативна Програма Транспорт, информираха от Демократична България.Това решение поставя под голяма опасност изпълнението на цялата Оперативна Програма, опасяват се от новата синя формация.Те предлагат ДП \"НКЖИ\" незабавно да подаде за финансиране пред управляващия орган на оперативна програма \"Транспорт\" напълно готовия проект \"Видин - Медковец\" на стойност 405 млн евро. Той да замести изостаналия проект \"Елин Пелин - Костенец\".От Демократична България настояват министър Московски публично да заяви, че поема отговорност за реализацията на проекта \"Видин - Медковец\", като единствения възможен за реализация проект от основната TEN-T мрежа. Те припомнят, че Московски два пъти бе избран за народен представител от Видин.След взетото решение, от управляващият орган на програмата са изпратили писмо до ДП \"НКЖИ\", с молба да предложат други проекти в рамките на този бюджет.Единственият проект, който може да бъде финансиран по Оперативната Програма в този бюджет е участъкът Видин - Медковец, част от линията Видин - София - Кулата. Този проект е част от основната TEN-T мрежа, за него са похарчени над 10 млн. лв. до момента, направени са - анализ разходи-ползи, предпроектни проучвания, идеен и технически проект. Проектът е включен и в постановление на МС 509/2011, чрез което се определя като обект за приоритетно финансиране, гласи становище на партията.По време на същото заседание от управляващия орган - (дирекция \"Координация на програми и проекти\" в Министерството на транспорта, информационните технологии и съобщенията - б.р.) са насочили ДП \"НКЖИ\" да ускорят модернизацията на ЖП линията Русе - Варна.Проектът Русе-Варна не попада в основната TEN-T мрежа (Трансевропейска транспортна мрежа - б.р.). Опитът за финансиране на проекта Русе - Варна ще бъде пагубен и ще доведе до загуба на близо един милиард лева, тъй като има договорена приоритетност между всички държави членки за реализиране първо на основната TEN-T мрежа, а в последствие на разширената, категорични са от Демократична България.Проектът Русе - Варна е важен за страната ни, но не може да бъде финансиран с европари, докато не изградим TEN - T мрежата.Изпратеният представител на ЕК Аурелио Сесилио е заявил по време на обсъждането: \"Комисията сериозно ще се противопостави на прехвърляне на средства от железопътния сектор към други области на инвестиране. Не разчитайте на подобно нещо. Затова Ви препоръчваме да започнете да подготвяте алтернативни железопътни проекти, с които да усвоите тези средства. Може би по-малки проекти, с по-къс срок на изпълнение.\".Аурелио Сесилио съвсем откровено казва, че трудно биха заявим, че двата големи проекта напредват със задоволителни темпове. \"Дори \"Пловдив - Бургас\" с 16.5% договорени средства от общата стойност и 5% физически напредък, който знаем, че все още не е одобрен от ЕК, но въпреки това, отчитайки какво трябва да се постигне, не е много напреднал. \"Елин Пелин - Костенец\" няма да го коментираме - там дори липсва договаряне\".Сесилио пита защо се случва всичко това и си отговаря - да, има много обжалвания при обществените поръчки. \"Когато обсъждахме оперативните програми за периода 2014 - 2020 г., имаше общо предварително условие по отношение на обществените поръчки, което държавите членки трябваше да изпълнят. За България бе трудно да го изпълни, но в крайна сметка, това бе направено миналата година (2017). Службите на ЕК обърнаха внимание преди време на проблема с обжалването при обществените поръчки, което така да го наречем, почти се превърна в национален спорт\", заявява представителят на ЕК.От ДБ изтъкват, че България приоритетно трябва да развива основната европейска TEN-T мрежа, част от която е направлението Видин - София - Кулата. Това е най-пряк път между големите контейнерни пристанища на Егейско море и Централна и Западна Европа.Развитието на това направление е шанс за икономически растеж за най-бедния европейски и български регион - Северозападния. Добрата обезпеченост с модерна жп инфраструктура винаги е действала като катализатор за инвестициите, категорични са сините.В подкрепа на проект \"Видин - Медковец\" те изтъкват следните твърдения:От Демократична България са категорични, че проектът \"Русе - Варна\" е възможен чак след реализацията на всички участъци от основната TEN - T мрежа. В подкрепа на това твърдение от партията излагат мотивите си - при ремонт на жп линията \"Русе - Варна\", товарите от Турция към ЕС, минаващи през Русе, ще бъдат принудени да заобикалят България. ", "date": "2018.07.03", "title": "Губим 1 млрд. лв. по ОП Транспорт, тревожат се Демократите"}
{"url": "https://news.bg/int-politics/yunker-ubeden-sdelkata-za-migrantite-v-germaniya-ne-protivorechi-na-zakonite-na-es.html", "text": "Председателят на Европейската комисия Жан-Клод Юнкер заяви, че споразумението за миграцията, постигнато от две от партиите в управляващата коалиция в Германия, изглежда е в съответствие със законите на Европейския съюз, съобщава \"Ройтерс\".\"Не съм го проучил подробно, но на пръв поглед, а аз поисках от правните служби да го разгледат, струва ми се, че е в съответствие със закона\", изтъкна Юнкер по време на пресконференция в кулоарите на Европейския парламент в Страсбург.Снощи германският канцлер Ангела Меркел предотврати правителствена криза, сключвайки споразумение с коалиционните си партньори от Християнсоциалния съюз (ХСС). Споразумението обаче трябва да бъде одобрено и от Германската социалдемократическа партия, която е част от управляващата голяма коалиция. Очаква се по-късно днес социалистите да обявят решението си.Съгласно договореностите между Меркел и вътрешния министър Хорст Зеехофер, който е и лидер на ХСС, Германия ще трябва да сключи споразумения с други страни членки на ЕС за връщане на мигранти, които вече са регистрирани на тяхна територия.", "date": "2018.07.03", "title": "Юнкер убеден: Сделката за мигрантите в Германия не противоречи на законите на ЕС"}
{"url": "https://news.bg/economics/nezakonni-lampi-barieri-parking-i-detski-pyasachnik-na-plazh-slanchev-bryag-yug.html", "text": "Лампи, паркинги, навеси, бариери, волейболно игрище, трибуни, детски пясъчник, алея за транспортна връзка. Такива незаконни 20 съоръжения са открили при съвместна проверка на плажа \"Слънчев бряг - юг\"  експерти от Министерството на туризма и Дирекция за национален строителен контрол (ДНСК). Обектите са разположени без необходимите одобрения. Всички съоръжения, които не са включени в одобрената схема от министъра на туризма и са поставени без разрешение на главния архитект трябва да бъдат премахнати. За целта ще бъде сезиран кмета на община Несебър, който трябва да издаде нужните заповеди и не са предвидени в одобрената от министъра на туризма схема..За тях не са издавани и разрешения за поставяне от главния архитект на община Несебър, по информация на присъстващите служители на общината.Тази проверка е извършена в периода 20 - 25 юни.Експертите на двете институции инспектират и 5-те обекта: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение.Министерството на туризма съобщава, че ежегодно през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове.Предстои в периода юли-август да се извърши прецизно измерване на площите на поставените обекти на плаж \"Слънчев бряг - юг\". В случай, че бъдат установени нарушения, министерството информира, че ще се предприемат необходимите действия за отстраняването им, като се направят предписания към концесионера.Ако той не предприеме нужните действия, нарушенията ще се отстранят със заповед на кмета на община Несебър.По закон ДНСК не е компетентният орган за контрол на преместваеми обекти. Това се посочва в прессъобщение от службата, разпратено до медиите само час след като , че колежката му Ангелкова говори глупотевини.Въпреки това, за да се отговори на получения сигнал, на служителите на ДНСК е било дадено указание на , след получен .Припомняме, вицепремиерът е разочарован, че министър  до министър Ангелкова в  на България, обявявайки за законни заведенията от южния план на \"Слънчев бряг\".Проверка на ДНСК показа, че , но при 5-те преместваеми обекта - THE ONE, La Cubanita, Cacao beach, Del Mar и BEDROOM (които вицепремиерът нарича демонстративно с името в превод на български език) не са открити нарушения - констатирано е, че те отговарят на предвидените в схемата конфигурация в план и местонахождение.Още миналата година Николина Ангелкова не беше съгласна с начина, по който  за спазване на .По-рано тази година Симеонов обяви, че министърът на туризма \", а тя от воя страна отвърна, че  От министерството на туризма заявиха, че ведомството няма право да продава плажовете, а само да ги управлява, като ги отдава под наем или на концесия съгласно закона.  в най-известния ни курорт с налични специализирани карти, които са по-актуални от кадастралните.Наложи се министърът на регионалното развитие и благоустройството Николай Нанков да коментира въпроса, Той заяви, че .", "date": "2018.07.03", "title": "Незаконни лампи, бариери, паркинг и детски пясъчник на плаж \"Слънчев бряг- юг\""}
{"url": "https://news.bg/crime/tir-se-blasna-v-kashta-vav-vidinsko.html", "text": "Тежкотоварен автомобил с холандка регистрация се блъсна в къща в района на село Медовница, Видинско.Сигналът за катастрофата е получен в 1:07 часа след полунощ. Първоначалната информация сочи, че движейки се по път E-79 тирът излязъл от пътя, навлязъл в двор и се блънал в къщата.Шофьорът починал на място. Има сериозни материални щети.По информация на власите няма други пострадали.И в момента дежурна оперативна група извършва оглед на местопроизшествието. Още не е ясно аква е причиата з акатастрофата. Работата на разследващите продължава.Няма ограничения в движението по Е-79 на територията на Видинска област, трафикът е с нормалната за делничен ден интензивност.", "date": "2018.07.03", "title": "Тир се блъсна в къща във Видинско"}
{"url": "https://news.bg/education/valchev-osadi-diskriminatsiyata-v-uchilishteto-v-blagoevgrad.html", "text": "Недопустимо, дискриминационно и осъдително е случилото се в училището в Благоевград. Това заяви образователният министър Красимир Вълчев в ефира на Нова.Припомняме от благоевградското училище \"Пейо Яворов\" обявиха, че няма да приемат деца в първи клас от ромски произход. Директорката лично застана зад становището да не се приемат циганчета. Тя обясни, че причината е да се избегне двойна сегрегация.Красимир Вълчев посочи, че ще се търси отговорност от директорката на училището. Той е говорил с началника на Регионалния инспекторат по образование и кмета на града. Получил уверение, че няма да се допуска вторична сегрегация.Никое училище не може да отказва прием на първокласници, категоричен е министърът. Ромските деца да бъдат разпределени до 10%, така било добре и за тях.Там е променен принципът да се използва най-близкото училище. До една четвърт от децата не говорят български преди първи клас, посочи министърът.Комисията за защита от дискриминацията се самосезира по случая. Деветчленният състав на Комисията за защита от дискриминация взе решение институцията да се самосезира по казуса с 9-о основно училище в Благоевград. КЗД ще образува производство.", "date": "2018.07.03", "title": "Вълчев осъди дискриминацията в училището в Благоевград"}
{"url": "https://news.bg/crime/prebiha-do-smart-prepodavatel-ot-agrarniya-universitet-v-plovdiv.html", "text": "Убиха преподавател от Аграрният университет в Пловдив, предаде БГНЕС. 70-годишният доцент Стефан Нейков е намерен в безпомощно състояние на 2 юли около 21:30 часа.Нейков е пребит и е открит до колата си на пловдивския бул. \"Христо Ботев\" в района на Военна болница. Екип на Спешна помощ е пристигнал веднага, но мъжът по-късно е починал.Стефан Нейков е починал в следствие на раните си.Доц. Стефан Нейков е работил в Института по растително генетични ресурси в Садово, специалност \"Зеленчуци\". Той е преподавал в Аграрния университет в Пловдив.По-късно от Окръжна прокуратура-Пловдив съобщиха, че са образували досъдебно производство по разследване за умишлено убийство.", "date": "2018.07.03", "title": "Пребиха до смърт преподавател от Аграрния университет в Пловдив"}
{"url": "https://news.bg/politics/tayani-hvali-lichno-borisov-za-evropredsedatelstvoto.html", "text": "Министър-председателят Бойко Борисов разговаря с председателя на Европейския парламент Антонио Таяни преди да представи резултатите от работата на Българското председателство на Съвета на Европейския съюз в пленарната зала в Страсбург.\"Приоритетите, които заложи Българското председателство, успяха. Работихме много успешно лично с теб, твоя екип и министрите\", коментира Таяни пред Борисов.\"Обещахме в началото на нашето Председателство и това направихме - търсихме консенсус между държавите и институциите, дори и когато имаше големи противоречия\", обясни Борисов.Той изрази увереност, че темата за развитието на страните от Западните Балкани ще остане сред приоритетните политики на ЕП. \"Нашите успехи са и ваши, защото ако не работихме заедно, никога нямаше да се случат\", допълни той.Борисов акцентира върху важността на проектите за инфраструктурна, транспортна и дигитална свързаност, посочвайки че това ще бъде гарант за сигурността и мира в региона, включително и по темата с миграцията.", "date": "2018.07.03", "title": "Таяни хвали лично Борисов за европредседателството"}
{"url": "https://news.bg/int-politics/nyama-postradali-balgarski-voenni-pri-raketen-obstrel-na-letishte-kandahar-1.html", "text": "Няма пострадали български военнослужещи при ракетен обстрел на базата на летище Кандахар, Афганистан, съобщава Министерство на отбраната.Базата на международните коалиционни сили на летище Кандахар, Афганистан, е била подложена на ракетен обстрел на 2 юли 2018 г. в 23.36 часа местно време (22.06 ч българско време). Припомняме, анализатори отбелязват, че през последните месеци напрежението и насилието в Афганистан ескалират.", "date": "2018.07.03", "title": "Няма пострадали български военни при ракетен обстрел на летище Кандахар"}
{"url": "https://news.bg/politics/radev-kritikuva-tseluvkite-i-pregradkite-na-borisov-s-evroliderite.html", "text": "Президентът Румен Радев с унищожителна критика за европредседателството ни. Това стана по време да дискусия за равносметката от ръководството ни на общността.Времето на европредседателството било критично, според него. Налице са центробежни сили, които поставят под въпрос бъдещето на общността, по мнението на държавния глава. Получили сме стандартни комплименти. Състоянието на ЕС е такова, че може да си позволи само позитивни оценки, каза той. Броят на целувките и прегръдките, броят на лидерите, позирали на моста на влюбените остават статистика, смята Румен Радев.Да се разграничим от фанфарите за Западните Балкани, иска той, когато говорим за нашето ръководство на ЕС. До колко приоритетите бяха избрани и отстоявани, пита държавният глава.Той иска отговор до колко сме отстоявали интересите си. Днес Европа говори за миграцията, изтъкна Румен Радев. Миграцията открои огромни разломи в ЕС, по мнението му. Затова Западните Балкани останаха във фокуса само на София.Европа сама не смогва да следва дневния си ред, убеден е държавният глава. Накъде отива Европа, пита Радев. Механичното закриване на досиетата по европредседателството можело да доведе до закриване на ЕС. Бъдещото на ЕС избягало от дневния ред на ръководството ни на общността. Според президента не сме поставили на дневен ред Дунавската стратегия, проблема между САЩ-ЕС, сигурността на Европа. България сама стесни своя хоризонт, подчерта Радев и добави, че не сме видели какво става на Запад от Западните Балкани.Европредседателството се използвало за вътрешно политически ПиАр. Той се върна и към, с който, според него сме избързали. Гърция сключила по-добър договор. Нашият подлежал на денонсиране.Президентът посочи, че не сме решили важни въпроси между България и Македония. Безкритично сме приели новото име на югозападната ни съседка Северна Македония. България затвърди позицията си на най-периферна страна за ЕС, отсече президентът. Кабинетът пропуснал взривоопасни вътрешни проблеми. Съдебната реформа не се случила. Реформата в здравеопазването се свеждала до кадрови промени, а образователната до вдигане на заплати и ремонти на училища.", "date": "2018.07.03", "title": "Радев критикува целувките и прегръдките на Борисов с евролидерите"}
{"url": "https://news.bg/crime/30-godini-zatvor-za-20-godishen-ubiets-na-vazrastni-hora.html", "text": "Окръжната прокуратура в Търговище осъди на 30 години затвор, 20-годишния Атанас А., който е признат за виновен за две убийства на възрастни хора, извършени чрез палежи с цел да прикрие кражби от домовете им.За извършените умишлени убийства съдът му налага доживотен затвор, заменен с наказание 30 години лишаване от свобода при строг режим. Присъдата е при условията на съкратено съдебно следствие, подсъдимият признал вината си.На 1 август 2017 год. Атанас влиза в дома на 81-годишния А.П. и краде 60 лева и две тонколони. В кръчмата на селото чува, че съселянинът му се оплаква за извършена кражба, и решава да си отмъсти. Възползвал се, че старецът се прибира в дома си пийнал и заспива, и на 12 срещу 13 септември 2017 г. влиза в дома му отново. Атанас намира 40 лева и с кибрит запалва вещите в дома на стареца, който загива при пожара.Със същата цел на 14 срещу 15 октомври 2017 г. влиза в дома на 85-годишния Т.И., за да открадне машини и железни инструменти, както и парите от пенсията му. Атанас знаел, че няколко дни по-рано съселянинът му е получил пенсията си.Възрастният мъж усеща, че в дома му има някой и го разпознава и за да не бъде издаден в полицията, Атанас А. го ударил в главата, след това запалил цигара и я хвърлил върху вестници и дрехи, които разпилял при тършуването за пари. След като огънят е потушен, е открито тялото на 85-годишния мъж.Съдът одобри частично и гражданските искове на наследниците на починалите възрастни хора. Присъдата на Търговищкия окръжен съд подлежи на обжалване пред Апелативния съд във Варна. В тежест на осъдения Атанас са и направените по делото съдебни разноски. Той е приведен в плевенския затвор.", "date": "2018.07.03", "title": "30 години затвор за 20-годишен убиец на възрастни хора"}
{"url": "https://news.bg/politics/balgariya-otpushila-protsesa-na-pomirenie-na-balkanite.html", "text": "Да осребрим наученото. Това поиска външният министър Екатерина Захариева по време на дискусия за равносметката от ръководството на ЕС. Новите трансатлантически отношения между САЩ и ЕС били с непредвидим край. Тежки преговори предстоят за новата многогодишна рамка.Наистина моментът е тежък и сложен за комисията, подчерта първият ни дипломат. Българските граждани са европейски граждани. Всяко решение, което е добро за европейските граждани е добро и за българските граждани, заяви Захариева. Национален приоритет за страната ни е интеграцията на Западните Балкани. Успяхме да превърнем този наш приоритет в европейски, посочи Захариева.Интеграцията на региона е станала европейски приоритет с конкретно финансиране. За  Екатерина Захариева си спомни, че всички го подкрепяли. Отпушили сме процеса на помиряване в целия регион, според нея. Регионът започна да гледа напред в бъдещето.Учени от България и Македония ще пишат учебниците за общата ни история, стана ясно от думите й. Тя поиска да се осигури спокойствие на учените, които трябва да дадат предложения до правителствата на България и Македония.Организирани са 11 дебата на високо ниво за бъдещето на ЕС. Миграцията днес е много повече във фокуса заради политическата криза в Германия, обясни министър Захариева. Темата за миграцията е разделяща тема в Съвета. Ако няма общоевропейско решение по миграцията, тя ще продължи да е разделяща. България може да ръководи ЕС, категорична е Екатерина Захариева.", "date": "2018.07.03", "title": "България отпушила процеса на помирение на Балканите"}
{"url": "https://news.bg/regions/samo-v-aktivnata-lenta-e-dvizhenieto-po-am-trakiya-pri-km-78-80-kam-sofiya.html", "text": "До 17 часа във вторник, 3 юли, движението на АМ \"Тракия\" при км 78 - км 80 /от пътен възел \"Калугерово\" до пътен възел \"Церово\"/ е само в активната лента. Причината за временното стеснение на пътя е косене, съобщиха от АПИ.От пътната агенция препоръчват на шофьорите да карат с повишено внимание, спазвайки въведеното ограничение на скоростта - до 90 км/ч и пътната сигнализация.", "date": "2018.07.03", "title": "Само в активната лента е движението по АМ \"Тракия\" при км 78-80 към София"}
{"url": "https://news.bg/int-politics/avstriya-gotova-da-zashtitava-granitsite-si-sled-sdelkata-za-migrantite-v-germaniya.html", "text": "Австрия обяви, че е готова да предприеме \"мерки за защита на нашите южни граници\", ако споразумението за мигрантите, постигнато снощи между част от партиите в германската управляваща коалиция, влезе в сила и се превърне в официална германска политика, съобщава \"Ройтерс\".Става въпрос за споразумението, постигнато между Християндемократическия съюз на канцлера Ангела Меркел и тяхната сестринска партия Християнсоциален съюз на Хорст Зеехофер, което на този етап разреши скандала заради мигрантите, който заплаши да свали германското правителство.\"Австрийското правителство е подготвено по-конкретно да предприеме мерки за защита на нашите южни граници\", изтъкват австрийският канцлер Себастиан Курц, вицеканцлерът Хайнц-Кристиан Щрахе и вътрешният министър Херберт Кикъл и други членове на кабинета в изявление, без да разясняват. Австрия граничи с Италия и Словения на юг.Австрийските управляващи добавят, че могат да въведат контрол на границата си с Италия в опит да \"предотвратят неудобствата\" за страната и нейните граждани.Меркел и Зеехофер постигнаха компромис относно мигрантите, който включва изграждането на лагери по границите за търсещите убежище и въвеждане на по-силен контрол над границата с Австрия.", "date": "2018.07.03", "title": "Австрия готова да защитава границите си след сделката за мигрантите в Германия"}
{"url": "https://news.bg/regions/fandakova-se-povozi-na-nov-hibriden-avtobus.html", "text": "Кметът на София Йорданка Фандъкова разгледа автобус тип хибрид. Превозното средство ще бъде тествано, за да се прецени дали да се закупува. Автобусът бе представен на паркинга пред Националния стадион \"Васил Левски\" в столицата. Той ще бъде тестван по софийските улици, за да се прецени дали общината ще закупи общо 20 такива автомобила за обновяването на транспорта. Хибридният автобус ще бъде изпробван по маршрута на трамвай номер 10, който минава през центъра на София.Експерти и шофьори на градския транспорт ще преценят дали такива автобуси могат да се използват в столицата.Хибридното превозно средство е дело на чешката компания Solaris. Именно тя е производител на тролеите Skoda Solaris, които от няколко години вече пътуват в София, обясни Йорданка Фандъкова.Тестовият период на новия автобус е десет дни. За това време експерти, шофьори трябва да решат дали Столична община ще закупи такива автобуси.До края на годината, ако бъде одобрен автобусът, СО ще закупи 20 броя хибридни автобуса и 20 електробуса.Кметът предложи и други производители да представят в София автобусите си. Така би имало по-голяма конкуренция, изтъкна Фандъкова.", "date": "2018.07.03", "title": "Фандъкова се повози на нов хибриден автобус"}
{"url": "https://news.bg/economics/mitnichari-na-malko-tarnovo-zadarzhaha-etiketi-s-logoto-na-mondiala.html", "text": "Митничарите на Малко Търново са задържали контрабандно пренасяни 14 300 етикета за дрехи с логото на Световното първенство по футбол в Русия, съобщиха от Агенция \"Митници\".Етикетите са открити при митническа проверка на лек автомобил \"Мицубиши\" със сръбска регистрация, който е пътувал от Турция за Сърбия през България.Според специалистите, начинът, по който са били опаковани етикетите е показвал, че е имало предварителна подготовка за пренасянето им през граница.Етикетите са открити на 12 юни 2018 г. около 14,30 часа в кола със сръбска регистрация. Шофьорът и неговият спътник, сръбски граждани, са обявили, че не внасят нищо за деклариране.При проверка митничарите откриват в багажника на колата, в чанти и поставени между лични вещи в отделни найлонови торби, общо 19 860 броя етикети за дрехи с различни изображения.14 300 от тези етикети са с логото на ФИФА на Световното първенство по футбол в Русия. 7500 броя от тях са текстилни етикети, 6800 броя - хартиени. Били са в два отделни пакета.Други 4800 от задържаните етикети са с изображения на футболни топки и различни надписи или общо 19 100 са задържаните етикети на футболна тематика.Шофьорът на автомобила, който е сръбски гражданин, е признал, че етикетите са негови. По думите му, той ги е закупил от пазар в Истанбул. Срещу него е съставен акт за нарушение на Закона за митниците.За последната година и половина на всички наши граници са задържани 474 857 спортни стоки. Над 330 000 от тях са задържани през 2017 г., а над 140 000 през 2018 г. Близо 84% от тях са установените фалшиви стоки, а останалото количество е задържано при опит за контрабанда. Голяма част от задържаните стоки са текстилни изделия и са били предназначени както за българския, така и за европейския пазар.Най-често задържани са имитации на популярните масови спортни брандове, както и на по-луксозни марки, които имат спортно-елегантни колекции.Шапките с твърда козирка са сред най-често задържаните спортни стоки. През тази година митническите служители от Митница Варна са задържали само при два случая над 26 500 броя такива стоки. Стоките са открити при проверка на два контейнера, пристигнали на пристанище Варна Запад.", "date": "2018.07.03", "title": "Митничари на Малко Търново задържаха етикети с логото на Мондиала"}
{"url": "https://news.bg/education/26-zakriti-paralelki-sled-parvo-klasirane-v-sofiya.html", "text": "Най-много учениците от София са посочили в своите заявления за кандидатстване профилираните паралелки. Сред най-желаните са 22 СУ с профил \"Чужди езици\" - английски и испански език (пожелано от 2098 ученици), 164-та гимназия с преподаване на английски език \"Мигел де Сервантес\", профили с испански и английски език - 1969 ученици и Първа английска езикова гимназия.Това обяви началникът на Регионалното управление на образованието (РУО) София-град Ваня Кастрева на брифинг, посветен на резултатите от първото класиране за местата в гимназиите след седми клас. Резултатите са качени вече в интернет, а този следобед се очаква да бъдат разлепени и списъци в гимназиите-гнезда.Така наречената Испанска гимназия е отново сред най-желаните, въпреки че тази година е изместена от 22 СУ с изучаване на чужди езици.На второ място по най-желани гимназии са професионалните, а най-много са поискали да учат в Националната-търговско-банкова гимназия - специалносттите Банково дело с английски език - 1296 ученици и Електронна търговия с английски език - 1202 ученици. Другата най-желана гимназия е Софийската професионална гимназия по електроника \"Джон Атанасов\" - специалността Системно програмиране с английски език - 1177 ученици.Заявеният държавен план прием за тази година е от общо 385 паралелки, от които 236 са профилирани паралелки, а други 149 паралелки са в сферата на професионалното образование. Целият випуск на седмокласниците за настоящата 2018 г. е от 10 071 ученици. Общо подадените заявления са 8896, като 2291 са подадени по интернет, а 5905 на хартия.Общо са класирани 8256 ученици. Не са класирани 640 ученици, като причината е недобро подреждане на желанията. От тях 96 ученици са ученици извън София. Свободните места, които остават след първия етап на класиране, са общо 729. 1194 ученици не са подали заявление за класиране. В 10 училища няма нито едно класирано дете.На първия етап на класиране са закрити 15 профилираните паралелки и 16 професионални паралелки. Закритите професионални паралелки са с профил електрообзавеждане, подемно-транспортна техника монтирана на пътни превозни средства, каменоделство, извършване на процедури по балнеоложки и възстановителни дейности, производствено-кулинарни дейности и напитки, автоматизация на непрекъснатите производства, производство на нетапицирани изделия.На втория етап на класиране, когато учениците, непопаднали на първия етап на класиране, но имащи възможност да се придвижат в по-предно желание, биха запълнили останалите незаетите места. На третия етап могат да участват всички ученици, които не са се записали и не са се класирали.Запитана какъв е минималният бал от тази година и има ли ученик с максимален бал, който да е приет, Кастрева заяви, че най-високият бал от 500 точки е на кандидат-гимназист от Софийската математическа гимназия \"Паисий Хилендарски\", с профил \"Математически\", изучаване на немски език. За миналата година отново в Софийската математическа гимназия балът за паралелка е бил най-висок, както и тази година - 479 минимално точки за паралелката с изучаване на немски език.Минималните средни балове за настоящата година са както следва: СМГ - 456, с английски и немски език; Немската езикова гимназия - 440, 73 училище - 423.500, Испанската езикова гимназия - 416, Технологическо училище \"Електронни системи\" - 256 точки, Първа английска езикова гимназия - 404.500, Втора английска езикова гимназия - 403.500, Девета френска гимназия - 386, 22 СУ - 381, 35 СУ - 368, 133 СУ - 367.500.С най-нисък постигнат резултат са училищата с номера: 24, 66, 27, 37, 15, 90 и 40-то училище.Кастрева припомни, че второ класиране ще излезе на 12 юли и в него ще участват ученици, които са подали заявление са участие във второ класиране. Родителите имат два варианта - да запишат ученика в съответната паралелка или да подадат заявление за участие в следващия етап. Ако се пропуснат стъпките, ученикът губи мястото и то става свободно.", "date": "2018.07.03", "title": "26 закрити паралелки след първо класиране в София"}
{"url": "https://news.bg/int-politics/iran-predupredi-za-defitsit-na-petrol-zaradi-natiska-na-sasht.html", "text": "Президентът на Иран Хасан Рохани предупреди, че предлагането на петрол от региона на Близкия изток може да бъде застрашено, ако САЩ успеят да накарат съюзниците си да спрат да купуват петрола на Техеран, съобщава \"Асошиейтед прес\".Рохани е разговарял с ирански емигранти в Швейцария по време на посещението си там вчера. Той е изтъкнал, че САЩ са заплашили да не позволят на Иран да продължи да изнася петрола си. Иранската държавна телевизия излъчи коментарите му.Рохани не е коментирал подробно темата, но когато е бил притискан в миналото, Иран е заплашвал да затвари стратегическия Ормузки проток, през който преминава една трета от световното предлагане на петрол.Иран е вторият по големина износител на суров петрол от ОПЕК с повече от 2 млн. барела на ден.След като САЩ се изтеглиха от ядреното споразумение с Иран, Вашингтон настоява съюзниците им да спрат вноса на петрол от Иран от 4 ноември нататък.", "date": "2018.07.03", "title": "Иран предупреди за дефицит на петрол заради натиска на САЩ"}
{"url": "https://news.bg/regions/postradalite-ot-navodnenieto-v-roman-mogat-da-poluchat-do-375-lv-ednokratna-pomosht.html", "text": "До 375 лева е еднократната помощ за покриване на най-наложителните разходи от първа необходимост на пострадалите от наводнението в град Роман.Това съобщи пред БНР Инна Ведър - Ценкова - заместник главен директор на Агенцията за социално подпомагане.Тя обясни, че хората, чиито домове са обходени от комисиите, са получили формуляри за кандидатстване за тази помощ. \"До вчера има 11 депозирани формуляра в дирекцията за отпускане на еднократна помощ\", каза тя и подчерта, че възможно най-бързо да бъдат обработени документи и хората да си получат помощите. По нормативни документи срокът е до 20 дни да се извърши анкетата\", допълни тя.\"В момента колегите обхождат всички адреси и предполагам, че най-късно до другата седмица вече ще е приключено с обходите, ще се обработят документите и ще се изготвят ведомостите за изплащане на помощите\".Без конструктивни промени са засегнатите от наводнението постройки в град Роман. Това показва първоначалният оглед. Две общински комисии описват и оценяват щетите, които са предимно съсипана покъщнина.Повече от пострадалите нямат застраховки и ще разчитат на обезщетения, каза заместник-кметът на община Роман Николинка Кътовска.\"Към момента комисията е извършила оглед на всички засегнати имоти в района на бедствието като са посетени 133 жилищни сгради, 4 жилищни блока и 1 промишлен обект. Констатациите на комисията са, че в голямата си част са наводнени мазета и приземни етажи, като в някои от случаите е увредена и унищожена бяла техника, електроуреди и мебели, и стопанския инвентар на хората, които са в засегнатия район. Към комисията работят, освен общински служители и експерти, и представители на дирекция \"Социално подпомагане\", на пожарната, съдействат и двама оценители от община Бяла Слатина\", обясни зам.-кметът Кътовска.По думите й очакваните обезщетения няма са в размер, който да покрие напълно щетите, нито ще бъдат получен в очакван от всички срок.\"Списъкът със засегнатите лица е подготвен и още вчера е предаден в дирекция \"Социално подпомагане\", за да може да бъдат извършени анкетите по правилника, след което да бъдат установени хората, които отговарят на изискванията за подпомагане\", допълни Николинка Кътовска.", "date": "2018.07.03", "title": "Пострадалите от наводнението в Роман могат да получат до 375 лв. еднократна помощ"}
{"url": "https://news.bg/int-politics/spetskomisiya-na-rumanskiya-parlament-prie-sporni-promeni-v-nakazatelniya-kodeks.html", "text": "Специална комисия на румънския парламент прие промени в Наказателния кодекс, с която частично се декриминализира злоупотребата със служебно положение, предаде БНР.Текстовете бяха одобрени с 13 срещу 7 гласа от комисията, доминирана от управляващата Социалдемократическа партия.Според гласувания вариант, злоупотребата със служебно положение вече ще бъде наказуема само ако държавните служители са извършили деяния, които пряко облагодетелстват тях или техни роднини до второ коляно. Предвижда се също намаляване на максималната присъда затвор за злоупотреба със служебно положение от 7 на 5 години, както и излежаване само на една трета от присъдата, ако осъдените лица са на възраст над 60 години.Припомняме, през миналия месец румънският Върховен касационен съд осъди лидера на социалдемократите Ливиу Драгня на 3 години и 6 месеца затвор за подстрекаване към злоупотреба със служебно положение. Присъдата не е окончателна и подлежи на обжалване.", "date": "2018.07.03", "title": "Спецкомисия на румънския парламент прие спорни промени в Наказателния кодекс"}
{"url": "https://news.bg/world/bezhantsite-v-yuzhna-siriya-veche-sa-270-000.html", "text": "Продължаващите боеве в южната част на Сирия са прогонили около 270 хиляди души от домовете им, предадоха информационните агенции. Информацията беше огласена от йорданския представител на върховния комисар на ООН по правата на човека Мохамед Хавари.Броят на бежанците рязко е нараснал през последните дни след засилването на офанзивата на правителствените сили, подкрепяни от руските военни. По-рано се съобщаваше за 160 хиляди души.По думите на Хавари, хората напускат домовете си, за да се спасят от бомбардировките в провинция Дераа.ООН обяви, че към района е потеглил хуманитарен конвой с медикаменти и храни в помощ на бежанците. Повечето от тях са се насочили към границите с Йордания и Израел, които обаче са затворени.Йорданският министър на външните работи по-рано коментира, че границите на страната ще останат затворени, тъй като тя не е в състояние да поеме повече бежанци. Той отбеляза, че контактува с властите в Москва и в Дамаск с цел да бъде прекратена военната ескалация в Южна Сирия.От 19 юни армията на Башар Асад, с подкрепата на руските войски, предприе нова офанзива в провинция Дераа. Според правозащитници, при бомбардировки на 30 юни там са загинали 15 цивилни. От началото на настъплението убитите са 115.", "date": "2018.07.03", "title": "Бежанците в Южна Сирия вече са 270 000"}
{"url": "https://news.bg/int-politics/makedoniya-shte-ratifitsira-dogovora-s-gartsiya-vapreki-vetoto-na-prezidenta.html", "text": "Македонският парламент ще гласува повторно договора с Гърция за името на страната в четвъртък, 5 юли, предаде агенция МИА.За повторното гласуване по ратификацията на документа беше взето решение на проведената координационна среща между председателя на македонското Собрание - Талат Джафери, и председателите на парламентарните групи.Агенцията напомня, че още преди първото гласуване президентът на страната Георге Иванов е информирал парламента, че няма да подпише договора. След като на 20 юни депутатите го ратифицираха, държавният глава наложи вето.Очаква се и след второто гласуване Иванов да откаже да го подпише, макар че е задължен да го направи, ако документът получи подкрепата на поне 61 депутати в 120-местния парламент.В случай, че събитията се развият по този начин, след прегласуването на договора председателят на парламента Джафери ще го предостави за публикуване в македонския Държавен вестник само със своя подпис. Така той ще може да влезе в сила въпреки несъгласието на президента.Това е необходима стъпка, за да може страната да започне преговори за членство в ЕС и НАТО.", "date": "2018.07.03", "title": "Македония ще ратифицира договора с Гърция въпреки ветото на президента"}
{"url": "https://news.bg/press/narkobanda-e-planirala-ubiystva-na-magistrati-1000-yazovira-sa-za-remont-maturite-po-balgarski-sled-7-klas-bez-promyana.html", "text": "Всекидневниците съобщават за разбитата престъпна група, ръководена от сина на Йосиф Йосифов.\"Организирана престъпна наркогрупа, ръководена от сина на Йосиф Йосифов, с прякор Костинбродския, е готвела побои и дори убийства на магистрати и полицаи. Това съобщи ръководителят на спецпрокуратурата Иван Гешев, който даде брифинг в Съдебната палата заедно с главния секретар на МВР Младен Маринов. \"13 лица са привлечени като обвиняеми за участие в организирана престъпна група, планирала убийства на полицаи и магистрати, 4 други се издирват\", каза Иван Гешев, цитиран от \"Фокус\". \"Става въпрос за досъдебно производство, наблюдавано от Специализираната прокуратура, по което работим активно с колегите от ГДБОП от 2-3 месеца. Става въпрос за организирана престъпна група, в която участват емблематични лица за криминалния контингент в София, занимаващи се основно с разпространение на наркотични вещества и агресивно разширяване на дилърската си мрежа на териториите, в които продават. Като вторичен продукт от това е, че принуждават лица, включително и непълнолетни и малолетни, да продават наркотични вещества за тази група, както и, че тази група е съставила списък със служители на МВР и на Специализираната прокуратура, спрямо които са планирали, според доказателствата, с които разполагаме до момента, телесни повреди, включително и убийства, заради това, че тези служители са работили активно върху други досъдебни производства, обвиняеми и подсъдими по които са членове на тази организирана престъпна група, а и не само. Тоест затова, че са си вършили, както трябва работата\", обясни прокурор Гешев...\" - в. \"Стандарт\".\"Арестувани са 10 души, членове на организирана престъпна наркогрупа, ръководена от сина на Йосиф Йосифов, с прякор Йоско Костинбродския, която е готвела побои и дори убийства на магистрати и полицаи. Причината била, че полицаите и прокурорите не вземали пари и не прекратявали разследванията. Това съобщи ръководителят на спецпрокуратурата Иван Гешев, цитиран от БНР, на специална пресконференция по темата. В прессъобщението на МВР се съобщава, че разследващите са действали \"с хирургическа точност\" и като \"добре смазана машина\" при разкриването на престъпната група. Предоставени са и снимки - на пистолет, кутия с дребни монети и лист от ученическа тетрадка с думите \"пица мах\", числа и задрасквания. Двама прокурори от спецпрокуратурата и няколко полицейски служители са били в списъка й, каза Гешев, но отказа да назове имената на набелязаните. Всички те обаче са работили по дела, свързани с членове на групата, която отдавна е известна на разследващите. Магистратите и полицаите са попаднали в списъка, защото по думите на шефа на спецпрокуратурата и на главния секретар на МВР Младен Маринов работели съвестно и не вземали пари, за да се прекратяват делата им. Затова физическото им отстраняване било единственият начин на групата да ги неутрализира. В групата влизат 17 души, 10 от които са в ареста от събота, трима са там по други дела, четирима се издирват...\" - в. \"Дневник\".\"Синът на популярния кримигерой Йосиф Йосифов-Йоско Костинбродския - Иван, е бил лидер на банда, продавала дрога и подготвяла побоища и убийства на полицаи и прокурори, които са ги разследвали. Това обяви на брифинг в понеделник шефът на спецпрокуратурата Иван Гешев. 12 човека са арестувани на връх Шипка, обяви директорът на ГДБОП Ивайло Спиридонов. Един вече е в ареста по друго дело, а 4-ма се издирват. Акцията изненадала групата, която се събрала на \"оперативка\" до историческото място. Бандата попаднала в полезрението на антимафиотите преди около година. Тя разпространявала дрога в софийските квартали и принуждавала непълнолетни и дори малолетни да продават за нея. Ако някой откажел, го пребивали. Опитали със сила да превземат наркопазара в София и околните градове. \"Преди около 2 месеца постъпи оперативна информация, че въпросните лица планират насилствени действия спрямо служители от ГДБОП, Националната полиция и прокурори от Специализираната прокуратура\", посочи Спиридонов. \"В последните дни беше изключително трудно да продължаваме да ги държим под контрол и именно поради тази причина се предприеха действия за залавянето\", допълни той. По думите му действията по време на операцията били извършени с \"хирургична точност\". \"Тези служители на МВР и Специализираната прокуратура са работили активно върху досъдебни производства, по които обвиняеми и подсъдими са членове на тази група. Свидетелят говори за това, че полицаите и прокурорите не вземали пари и нямало друг начин да се оправят с тях\", обясни Гешев. Той посочи, че сред набелязаните за мишени са служители от Национална полиция и СДВР. Един от служителите на СДВР дори бил проследяван, за да се установят навиците му. Затова се наложило групата да бъде задържана по-бързо...\" - в. \"24 часа\".Вестниците във вторник съобщават също, че 1000 язовира имат нужда от ремонт.\"1000 язовира в страната се нуждаят от ремонт, а държавата е иззела част от функциите на местната власт по контрола, за да се предотвратят трагедии за хората. Това съобщи зам.-директорът на Агенцията за метрологичен и технически надзор Кирил Войнов в ефира на \"Нова телевизия\". \"Сега ще започнем кампания по освобождаването на водните обеми на язовирите, които са се повишили вследствие на наводненията. Но за нас най-голям проблем в случая представляваха каскадните язовири. Имаме 291 каскади в България. Денонощно ги държим под контрол\", добави Кирил Войнов, зам.-председател на Държавната агенция за метрологичен и технически надзор. \"Промените, които настъпиха в природата, особено с глобалното затопляне, започваме да ги усещаме. Това, което стана в Камено, в Гърция и в Румъния, трябва да ни накара да се замислим как да бъдем по-отговорни\", каза още той.\" - в. \"Дневник\".От сериозен ремонт имат нужда около 1000 язовира в страната. Това обяви зам.- директорът на Агенцията за метрологичен и технически надзор Кирил Войнов... Средствата ще дойдат от държавата. Засега обаче не е ясно точно колко пари ще са необходими за ремонтите. Изявлението на шефа на агенцията идва на фона на проливните дъждове в последните дни, които причиниха щети в много населени места. В някои от тях хората подозират, че бедата е дошла именно от преливащи язовири. Вече е започнало освобождаване на водните обеми на язовирите, които са се повишили вследствие на наводненията. Най-проблемни са каскадните язовири, допълни Кирил Войнов. У нас има 291 каскади, но те денонощно се държат под контрол, тъй като при скъсване на стената на един язовир могат да станат необратими промени, обясни той. В края на миналата седмица след проливните дъждове е имало преливане на някои водоеми, сред които \"Мрамор\", \"Иваняне\", \"Суходол\" и др. Според Войнов обаче това не било фатално, тъй като през цялото време е имало контрол от страна на собствениците. В 80% от случаите това са кметовете, тъй като става дума за общински водоеми. Това не пречи да има кметове с по 40 акта за нарушения при стопанисването на водоемите, призна зам.-директорът на ДАМТН. Според Войнов от 23 години, когато язовирите са дадени за стопанисване на общините, те \"не са обръщали внимание и не са се чувствали собственици\". Едва от 2 години и половина насам е създадена Главна дирекцията за надзор на язовирните стени и съоръженията, \"която си върши работата\", допълни Войнов. По негови думи фактът, че нито една стена не се е скъсала след пороите, значел, че държавните институции работят и превантивно. \"Промените, които настъпиха в природата, особено с глобалното затопляне, започват да се усещат. Това, което стана в Камено, в Гърция и в Румъния, трябва да ни накара да се замислим как да бъдем по-отговорни\", допълни още той. Проблемът с водоемите в страната се задълбочава все повече. 10% от язовирите в България са били опасни, показва графика от края на 2017 г. , подготвена от прокуратурата. Както в. \"Сега\" писа тогава, опасните водоеми са били оставени да се рушат и през последните три години никой не е поел контрола над собствениците. Прокурорската проверка тогава установи, че 205 са опасните язовири в страната, за които има \"най-висока степен на неизправност и същевременно заплаха за населението\"...\" - в. \"Сега\".Проблемите на хората с увреждания също са сред актуалните теми.\"Нов трус в социалната сфера - в разгара на протести, скандали и оставки министерството промени размера на помощите за част от изделията за хората с увреждания, съобщава bTV. В някои случаи сумите са драстично орязани заради съмнения за злоупотреби. Държавата дава около 50 милиона лева годишно за изделия. Списъкът с помощните средства и медицинските изделия за хората с увреждания и социалните помощи за тях не са променяни от повече от 10 години. Сега със заповед на социалния министър Бисер Петков са въведени промени, които шокираха и хората с увреждания, и търговците. За част от изделията сумите са драстично намалени - като за най-масовите слухови апарати, антидекубиталните възглавници и дюшеци. Илиян Радев е с увреден слух от дете. Казва, че социалната помощ за качествените слухови апарати е недостатъчна и че е очаквал с промените държавата да намали доплащането, което хората правят. Вместо това се орязва помощта за най-масовите апарати - от 406 на 170 лева. \"Надеждите ни са попарени, особено на хората, които очакваме някаква помощ за доплащането\", заяви Илиян Радев...\" - в. \"Труд\".\"И придружителите на хора с увреждания няма да плащат \"вход\" в музея, когато водят своя близък или дете на посещение. Такива промени са заложени във внесения в петък в парламента от МС законопроект за изменение и допълнение на Закона за културното наследство. Досега хората с увреждания бяха освободени от задължението да купуват билет, но в повечето случаи посещението им бе осуетявано или затруднено заради това, че те няма как сами да го посетят, а придружителят им трябваше да си купи редовен билет. Допълнението е вследствие на мярка в Националната стратегия за хората с увреждания 2016-2020, Приоритет № 6 \"Осигуряване на достъп до спорт, отдих, туризъм и участие в културния живот\" и въз основа на Конвенцията на ООН за правата на хората с увреждания. Концепцията предвижда промени в нормативната уредба, свързани с осигуряването на безплатен вход и за придружителите на хора с увреждания при посещенията им в музеите. Промените в Закона за културното наследство редуцират правото на безплатен вход в музеите от един път в седмицата на един ден месечно. Такива безплатни посещения са предимно за постоянните експозиции, а не за гостуващите изложби.Вносителите изтъкват, че музеите калкулират голяма загуба от този един безплатен ден за посещение седмично. Губят се приходи заради големия поток от посетители и фирми, които водят туристи основно в дните за безплатен вход, е записано в мотивите. Безплатният вход в музеите като политика за достъп до културното наследство се запазва, като музеите ще посочват публично, както и досега, освен определения ден за безплатен вход и на кои други дати през годината ще се осигури безплатен вход, както и кои категории посетители могат да влизат безплатно. До момента тази практика се прилага успешно в дните на национални празници и на други значими дати или събития, посочват от МС...\" - в. \"Стандарт\".Всекидневниците информират също, че няма да има промени в матурите по български език след 7 клас.\"Догодина матурата по БЕЛ след VII клас остава същата, това съобщиха от пресцентъра на омбудсмана Мая Манолова, която изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас. В институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас. На 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. \"Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него\", пишат те. Родителите са категорични, че е резонно, ако въобще има необходимост от промени във формата, то те да се отнасят за бъдещите петокласници - набор 2007 г. В отговор до омбудсмана Мая Манолова министърът на образованието и науката Красимир Вълчев уверява, че \"експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас\". В препоръката си до министър Вълчев Манолова обаче акцентира, че \"отсрочката\" трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят. \"Смятам, че освен обхвата на учениците в училище, е много важно да се работи за постигане на по-високо качество на образователния процес и за увеличаване постиженията на учениците. Мисля, че това няма да се получи, като непрекъснато и в движение се правят промени, които водят до недоволство сред учители, ученици и родители\", подчертава още омбудсманът.\" - в. \"Сега\".\"Омбудсманът Мая Манолова изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас, съобщават от пресцентъра на омбудсмана. В институцията на обществения защитник са постъпили десетки жалби... На 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. \"Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него\", пишат те. Родителите са категорични, че е резонно, ако въобще има необходимост от промени във формата, то те да се отнасят за бъдещите петокласници - набор 2007 г. В отговор до омбудсмана Мая Манолова министърът на образованието и науката Красимир Вълчев уверява, че \"експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас\". В препоръката си до министър Вълчев Манолова обаче акцентира, че \"отсрочката\" трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят. \"Смятам, че освен обхвата на учениците в училище, е много важно да се работи за постигане на по-високо качество на образователния процес и за увеличаване постиженията на учениците. Мисля, че това няма да се получи, като непрекъснато и в движение се правят промени, които водят до недоволство сред учители, ученици и родители\", подчертава още омбудсманът.\" - в. \"Стандарт\".", "date": "2018.07.03", "title": " Наркобанда е планирала убийства на магистрати, 1000 язовира са за ремонт, матурите по български след 7 клас без промяна…  "}
{"url": "https://news.bg/bulgaria/haski-spasi-zhena-v-bezpomoshtno-sastoyanie.html", "text": "Домашно куче откри изчезнала жена в безпомощно състояние в бургаския парк \"Езеро\" и с това спаси живота й, предаде Нова телевизия.Възрастната жена е била обявена за издирване от четири дни и оттогава е лежала в парка в калта.В събота сутринта 6-годишното хъски Хаус и осиновената от приют Ечи са били на разходка в Морската градина със стопаните си. Изведнъж кучетата се превъзбудили и хукнали към гористата част на парка.\"Тръгнахме след тях. Бяха изключително неспокойни и двамата, особено Хаус. Дойдохме тук, затънахме в тази кал и решихме да се върнем обратно. В момента, в който решихме да се връщаме, той се стрелна в тези храсти, затова отидохме да го издърпаме. Видяхме, че лежи жена. Изглеждаше като мъртва. Когато отидох при нея видях, че диша, но не отговаряше. Просто трепереше цялата. Явно е била тук през нощта, а то имаше буря и беше затънала цялата в кал. Тревата беше вдигната. Жената лежеше, ако кучето не беше влязло там при нея, никога нямаше да я видим.\" - разказва стопанката на Ваня Георгиева.Ваня и приятелят й веднага се обадили на телефон 112. До пристигането на линейката Хаус седял до краката на безпомощната жена и плачел. А калта била толкова дълбока, че линейката затънала и се наложило да бутат. Оказало се, че полицията знае за изчезването на възрастната жена.Според неофициална информация, жената е напуснала центъра за психично здраве в четвъртък. 24 часа по-късно е била изписана по административен път, тъй като постъпването й в лечебното заведение е било доброволно.След преглед в бургаската болница е установено, че 73-годишната жена няма сериозни наранявания, въпреки че е прекарала два дни под открито небе. След това тя е била върната в Центъра за психично здраве, където е била на свободен режим на лечение.Това не е първият случай, в който Хаус спасява и помага. Стопаните му разказват, че още от малко куче домашният им любимец защитава безпомощни хора и животни.\"Имаме котка, която самият той си осинови. Изпада в някакво чувство, ако някой я вземе - да я защитава. Непрекъснато плаче, ходи да я целува и изпитва някакво такова бащинско чувство към малки същества.\" - разказва Ваня Георгиева.А за спасяването на жената Хаус вече е получил награда.\"Любимото му ястие е риба, така че - порция риба, а и той си получава редовно наградите\", разказва стопанката му.", "date": "2018.07.03", "title": "Хъски спаси жена в безпомощно състояние "}
{"url": "https://news.bg/weather/predimno-slanchevo-s-kratkotrayni-dazhdove-i-gramotevitsi.html", "text": "Днес времето ще бъде променливо, но слънцето се завръща, а температурите отново ще достигнат стойности около 30 градуса. Повече слънчеви часове ще има по Черноморието и крайните южни райони.В сутрешните часове ще бъде ясно и почти тихо с изключение на северозападните райони, където се очакват временни увеличения на облачността и превалявания с гръмотевици.С напредването на деня се очаква да бъде предимно слънчево, но в следобедните часове на много места ще се прояви обичайната нестабилност на атмосферата с купесто-дъждовна облачност, краткотрайни превалявания, гръмотевици и по-силни пориви на вятъра. Отново ще има условия за градушки. Тази динамика ще бъде по-изразена в планинските райони.Максималните температури ще бъдат предимно в диапазона 27-32 градуса, по Черноморието 25-26.Нощните температури ще варират между 14 и 18 градуса.", "date": "2018.07.03", "title": "Предимно слънчево, с краткотрайни дъждове и гръмотевици"}
{"url": "https://news.bg/int-politics/borisov-obsazhda-s-evrodeputatite-postignatoto-pri-balgarskoto-predsedatelstvo-na-es.html", "text": "Тази сутрин евродепутатите ще обсъдят законодателния процес в Съвета на ЕС с българския премиер Бойко Борисов и австрийския канцлер Себастиан Курц, съобщи Европейският парламент.Лидерите на политическите групи ще оценят постигнатото от първото Българско председателство на Съвета на ЕС с българския премиер Бойко Борисов и с председателя на Европейската комисия Жан-Клод Юнкер.След това ще има и дебат с австрийския канцлер Себастиан Курц, който ще представи приоритетите на предстоящото Председателство на Австрия. Страната вече е поемала ротационното председателство на Съвета на ЕС през 1998 и 2006 г.Във връзка с прегледа на Българското председателство ще бъде дадена пресконференция около 11:10 ч. българско време, в която се очаква да участват министър-председателят Бойко Борисов и министър Лиляна Павлова.Председателят на ЕП Антонио Таяни и австрийският канцлер Себастиян Курц ще имат съвместно изявление пред медиите след дебата, около 13:00 ч. българско време.Дебатите и изявленията пред медиите ще бъдат излъчвани онлайн.", "date": "2018.07.03", "title": "Борисов обсъжда с евродепутатите постигнатото при Българското председателство на ЕС"}
{"url": "https://news.bg/society/gladnata-stachka-na-nikolay-kolev-bosiya-prodalzhava-veche-3-sedmitsi.html", "text": "Гладната стачка на Николай Колев-Босия - срещу купуването на шофьорски книжки и липсата на воля у властите за борба с тази практика, продължава вече три седмици.В той съобщава, че вече си е осигурил инвалиден стол, тъй като изтощението на организма скоро щ есе прояви и той няма да бъде в състояние да ходи.Припомняме На 12 юни той обяви, че започва безсрочна гладна стачка в знак на протест срещу това, че уволнени за корупция служители на Изпълнителната агенция \"Автомобилна администрация\" са възстановени на работа. Той предприе крайната мярка, след като предишните му опити да привлече вниманието на институциите и на гражданите към проблема не дадоха резултат.\"Днес се навършват три седмици от гладната ми стачка. Привидно нищо особено не се случва. Но в същото време протичат дълбоки и невидими процеси, които много скоро ще се покажат на светло. Това, че двете обществени медии мълчат , просто ги дезавуира като антиобществени и именно те ще са безкрайно изненадани съвсем скоро. Мълчанието показва неистов, панически страх. Не говоря за частните БТВ, НТВ и вестниците. Те са частни и защитават определени интереси.Днес кръвното ми е 119/69. Пулс-95. Тежа71,2 кг.Вчера си осигурих инвалиден стол. Това е за времето, когато няма да мога да ходя дълго. Засега смятам, че ще се справя с ходенето от НДК до НС.\" - пише общественикът в блога си.В негова подкрепа във Фейсбук се организира протест, който ще се състои утре от 18:30 ч. пред Министерския съвет.", "date": "2018.07.03", "title": "Гладната стачка на Николай Колев-Босия продължава вече 3 седмици"}
{"url": "https://news.bg/crime/mazh-ograbi-dareniya-za-bolno-5-godishno-dete-v-burgas.html", "text": "Мъж ограби дарения за болно 5-годишно дете в Бургас. В момента детето е на химиотерапия.Възмутени родители и треньори от детската футболна школа \"Звездичка\" искат крадецът да бъде разпознат по кадри от охранителна камера и да бъде заловен, съобщава БТВ.Докато се провежда републикански футболен турнир за малки деца и спортният комплекс е пълен с участници и родители, мъж влиза в школата и изнася кутията с дарения. В полицията е подаден сигнал, като на записа се вижда добре облечен мъж на около 50 години. Даренията са за 5-годишния Цвети, който е опериран от тумор на надбъбречната жлеза и към момента е на химиотерапия в клиника в Истанбул.От футболната школа се надяват да съберат парите, а крадецът да бъде наказан.", "date": "2018.07.03", "title": "Мъж ограби дарения за болно 5-годишно дете в Бургас"}
{"url": "https://news.bg/world/razsledvaneto-kilimnik-e-klyuchova-figura-pri-ruskata-namesa-v-sasht.html", "text": "Константин Килимник, който е бил в тясно сътрудничество с ексшефа на предизборния щаб на Доналд Тръмп - Пол Манафорт, е играл съществена роля при разработването на руската стратегия за намеса в политическия живот на САЩ, предаде \"Асошиейтед прес\".Агенцията се позовава на документи, с които разполага.Съобщава се, че в служебна бележка на Килимник до Манафорт от декември 2004 г. руснакът е анализирал практиката на Русия да манипулира политически събития в бившите съветски републики.\"Западът е малко по-умел в съвременната игра (от бившите републики на СССР - б.р.), в която възприемането на събитията от световната общественост е по-важно от това, което става в действителност.\" - цитира агенцията част от написаното от Килимник.Според информацията на \"Асошиейтед прес\", роденият в съветска Украйна Килимник е бил ключов посредник между консултантската компания на Манафорт и руския бизнесмен Олег Дерипаска. Дерипаска от своя страна отрича да се е обръщал към компанията на Манафорт за лобиране на интересите на руското правителство.През юни спецпрокурорът Робърт Мълър, който разследва руската намеса в американските избори, обвини Манафорт и Килимник в оказване на натиск върху свидетели.По данни на следствието, Килимник и Манафорт нееднократно са се свързвали с двама свидетели по телефона и месинджъра, като са се опитвали да ги накарат да лъжесвидетелстват.Освен това екипът на Мълър е стигнал до заключението, че Константин Килимник е поддържал връзка с руското разузнаване по време на кампанията за президентските избори в САЩ през 2016 г.", "date": "2018.07.03", "title": "Разследването: Килимник е ключова фигура при руската намеса в САЩ"}
{"url": "https://news.bg/crime/valeri-simeonov-sreshtu-zakonoproekta-za-gorivata-na-revizoro.html", "text": "Законопроектът за горивата е лобистки. Това заяви вицепремиерът Валери Симеонов в ефира на БНТ. Симеонов е категоричен, че проектозакона пази сивия сектор и подкрепя монопола.\"Лукойл\" е в сивия сектор, отсече Симеонов и допълни,че за година дружеството е декларирало нулева печалба. Симеонов се ядоса, че фирма, която годишно върти 5 млрд. лв отчита 0 лв. печалба. Вицепремиерът видя това като потвърждение за участието в сивия сектор.Законопроекта бил на Емил Димитров - Ревизоро и целял да унищожи малкия и средния бизнес в сектора. Лични интереси се бранели според Симеонов. Той изтъкна, че Димитров е в близки отношения с Валентин Златев от \"Лукойл\".На 2 юли Валери Симеонов се срещна със собственици на малки бензиностанции. Те протестираха по-рано срещу законопроекта за горивата.\"Смисълът на вчерашната ми среща беше за съдействие. Собствениците на малки бензиностанции се обърнаха към мен като вицепремиер\", изтъкна Симеонов.Съгласие по законопроекта имало още преди срещата. Симеонов е категоричен, че законопроектът е лобистки. \"Законът е отвратително лобистки и е насочен срещу няколко големи фирми\", обясни Симеонов и изтъкна, че тези фирми са наситили почти 80% от пазара.По думите му не трябва да се позволява монополизация на пазара. Последен Валери Симеонов щял да пази сивия сектор. ", "date": "2018.07.03", "title": "Валери Симеонов срещу законопроекта за горивата на Ревизоро"}
{"url": "https://news.bg/economics/menda-stoyanova-obyasni-aktsiza-za-bezdimni-tsigari-s-50-rast-na-prodazhbite.html", "text": "Председателят на бюджетната комисия Менда Стоянова обясни вдигането на акциза на бездимните тютюневи изделия с 50% ръст на продажбите. Тя коментира пред БТВ внесеното предложение от депутати от ГЕРБ и определи себе си като лобист, но за държавния бюджет, защото я интересува какво влиза в него.Промяната се налага сега, защото не са оценили колко голям ще е ръстът. От началото на годината има ръст над 50% спрямо този период миналата година. Употребата на тези цигари е около 1,6% от общото количество на цигари в България, допълни Стоянова.Ако цената на една кутия нормални и бездимни цигари е 5,50 лв., нормалните внасят 3,50 лв. в бюджета, а бездимните внасят 0,99 стотинки, което е дотиране, обясни тя. Загубата за бюджета е 15 млн. лева, а тяхното разпространение е за сметка на бюджета.Менда Стоянова инициира и дебат за забрана на бездимните цигари на обществени места и заведения. Относно дебата дали са вредни или не, никой не може да каже какви химическите продукти се използват за обработка, допълни тя.Според нея, здравните власти и здравното министерство е редно да се замислят за промени в закона и нормативната уредба. Тя иска те да кажат, дали е нормално бездимните цигари да се пушат навсякъде, след като другите са забранени.Стоянова изтъкна, че наистина има лобизъм, но той е за бюджета. Говорим за недостатъчни разходи за недофинансиране и да си позволяваме да дотираме едно изделие, което е нова и то с бюджета, няма как да се случи, коментират, коментира председателят на бюджетната комисия Менда Стоянова.Припомняме, през август 2017 г. Министерство на здравеопазването инициира сформирането на междуведомствена работна група, която ще има за задача  и растителни изделия за пушене.Миналата година, участниците в работната група, състояща се от представители на МЗ, МОН, МВР, МЗХ, МИ, Агенция \"Митници\", НЦОЗА, експерти и неправителствени организации, коментираха необходимостта от законодателни промени в законите за здравето, за тютюна, тютюневите и свързаните с тях изделия и за акцизите и данъчните складове.", "date": "2018.07.03", "title": "Менда Стоянова обясни акциза за бездимни цигари с 50% ръст на продажбите"}
{"url": "https://news.bg/politics/angelkova-se-zanimava-s-glupotevini-spored-simeonov.html", "text": "Промените в наредбите за курортите и деленето им на места за почивка и забавление са глупотевини. Тази позиция заяви вицепремиерът Валери Симеонов в ефира на БНТ.На въпрос как би коментирал предложението на министъра на туризма за разделение на курортите за почивка и шум, Симеонов бе категоричен: \"Това са глупотевините на министъра на туризма мин. Ангелкова\".Симеонов подал сигнал до прокуратурата за незаконни действия на министерство на туризма. Този, които е издал категоризациите на нощен бар на плажа, на ресторант на плажа, те са в нарушение, акцентира вицепремиерът. \"Аз ще изчакам резултатите от проверката. Там има нарушения на закона за устройство на територията\", обясни той.На въпрос дали след проверките по \"акция шум\" българските курорти са по-тихи, Симеонов гордо посочи, че това е неговата борба.\"Няма аз да давам оценка. Това е моя борба, която съм хванал от миналата година\", изтъкна той и добави, че в \"Слънчев бряг\" вече може да се спи. Нещо, което по думите му било невъзможно до скоро.Симеонов не пропуска седмица да иде на проверка по курортите. Той смята, че заведенията продължават да нарушават закона. \"Аз още твърдя, че те трябва да бъдат съборени\", посочи Симеонов. По думите му ще има опити за спасяване на тези заведения, защото са собственост на знакови фигури в ъндъграунда.Вицепремиерът обясни, че действията му не са самоцелни за шума. \"Фиксирал съм се в това българският туризъм да стане по-печеливш\", изтъкна Валери Симеонов.По подов решението на ЮНЕСКО относно Национален парк Пирин, Симеонов каза, че най-важното е концесионерът да не се откаже. Той няма преки ползи, посочи вицепремиерът и добави, че с тази инвестиция концесионера ще си увеличи разходите.Симеонов няма нищо против Зелените, във времето водили битки рамо до рамо. Вицепремиерът посочи, че протестите не са аргументирани. Всеки щял да застане зад каузата \"Да спасим Пирин\", но Пирин по никакъв начин не е заплашен, категоричен е Валери Симеонов.По думите му е важно е да се изгради този лифт, за да не създава имидж за неорганизирана държава.Няма какво повече да се спекулира с наивността на младите хора. Тръгват зад едни каузи не аргументирани. Няма никакъв риск за Пирин. Международните институции са си казали думата.Още миналата година Николина Ангелкова не беше съгласна с начина, по който  за спазване на .По-рано тази година Симеонов обяви, че министърът на туризма \", а тя от воя страна отвърна, че  От министерството на туризма заявиха, че ведомството няма право да продава плажовете, а само да ги управлява, като ги отдава под наем или на концесия съгласно закона.  в най-известния ни курорт с налични специализирани карти, които са по-актуални от кадастралните.Наложи се министърът на регионалното развитие и благоустройството Николай Нанков да коментира въпроса, Той заяви, че .Проверка на ДНСК показа, че , но при 5-те преместваеми обекта - THE ONE, La Cubanita, Cacao beach, Del Mar и BEDROOM (които вицепремиерът нарича демонстративно с името в превод на български език) не са открити нарушения - констатирано е, че те отговарят на предвидените в схемата конфигурация в план и местонахождение.Припомняме, вицепремиерът Валери Симеонов заяви, че . Той подал и сигнал за извършването на проверката. По думите му това са шумните дискотеки, проверявани през изминалото лято заради силната музика. Заведенията също така имали незаконно изградени паркинги и бариери на общински път.Тогава министърът на туризма Николина Ангелкова заяви, че . Според нея заведенията изцяло попадат в одобрените от ресорното министерство схеми. След това Валери Симеонов се възмути, че на практика ", "date": "2018.07.03", "title": "Ангелкова се занимава с глупотевини според Симеонов"}
{"url": "https://news.bg/crime/voenni-vazstanovyavat-infrastrukturata-na-smolyan.html", "text": "Военни възстановяват инфраструктурата на Смолян. Над 20 военнослужещи от 101 алпийски полк - Смолян помагат за почистването на улиците, които бяха засегнати от влошената метеорологична обстановка и обичните валежи, които паднах миналата седмица.Военна техника също е на място, за да бъде възстановена инфраструктурата.В град Чепеларе с две водоноски военнослужещи доставят вода за детските градини.Припомняме, на  положение на територията на община Смолян. То бе о.Мотивите за бедственото положение бяха обилните дъждове и залети улици и пътища в резултат на прелели дерета и водостоци.По-късно стана ясно, че щетите от пороите в общината са на стойност над 500 хил. лв.", "date": "2018.07.03", "title": "Военни възстановяват инфраструктурата на Смолян."}
{"url": "https://news.bg/crime/60-novi-psihoaktivni-narkotitsi-sa-registrirani-v-evropa.html", "text": "В Европа са регистрирани нови 60 психоактивни наркотични вещества /повечето от които синтетични/. Те са лесно достъпни и водещи до увеличаване на смъртните случаи.Това стана ясно от думите на зам.-вътрешния министър Красимир Ципов в Бургас по време на дискусия на тема \"Наркотиците - риск за бъдещето\". Данните, цитирани от Ципов, са от доклада на Европейския център за мониторинг на наркотиците и наркоманиите, информираха от МВР.Заместник-министър Ципов представи мерките по противодействие разпространението на наркотични вещества и резултатите от полицейските действия в последните месеци.Сред обсъдените теми бяха повече дрегери по пътищата за тестване на наркотични вещества, както и промяна в Наредбата за обществен ред на общините, за да има санкции при т.нар. маловажни случаи. Обсъдено е било и по-високо ниво на сигурност и охрана в училищата, целенасочена работа с родители и създаване на Закон за вещите лица.В срещата се включиха директорът на ОДМВР - Бургас старши комисар Калоян Калоянов, кметът на община Бургас Димитър Николов, председателят на Бургаския апелативен съд Деница Вълкова, представители на апелативна, окръжна и районни прокуратури, неправителствени организации, педагогически съветници и социални работници.България не прави изключение от европейските тенденции при разпространението на наркотични вещества, но обемът е по-малък, заяви Ципов.За първите пет месеца на тази година МВР и \"Агенция \"Митници\" са иззели 236 кг хероин, 23 кг кокаин, 296 кг марихуана, 112 кг канабис, 101 кг синтетични наркотици и др. Съпоставката с данните от миналата година показва минимално намаление на иззети количества, но увеличение при иззетите количества марихуана, обобщи зам.-министърът.Като превантивни дейности за ограничаване на разпространението и употребата на наркотици сред подрастващите, той открои: лекции в учебните заведения, поддържане на постоянни контакти с представителите на общините, педагогическите колективи и нестопанските организации, раздаване на превантивни брошури.\"Регулярни са полицейските действия за ограничаване на престъпните посегателства срещу подрастващите. За 2017 г. на територията на цялата страна са проведени общо 4247 специализирани полицейски операции, проверени са 8093 училища и училищни райони, профилактирани са над 10 000 наркосборища, питейни и увеселителни заведения. За престъпления, свързани с наркотични вещества, през изминалата година са задържани 7233 души\", отчете заместник-министър Ципов.", "date": "2018.07.03", "title": "60 нови психоактивни наркотици са регистрирани в Европа"}
{"url": "https://news.bg/int-politics/gratskiyat-voenen-ministar-nyama-da-pozvoli-ratifikatsiya-na-sdelkata-za-severna-makedoniya.html", "text": "Панос Каменос, който е ръководител на партията \"Независими гърци\", която е част от управляващото мнозинство в Гърция, обяви, че няма да позволи споразумението, което страната сключи със съседна Македония във връзка с името на последната, да бъде ратифицирано, докато не получи одобрението на гласоподавателите, независимо дали чрез парламентарни избори или чрез референдум, съобщава \"Асошиейтед прес\".Изявленията Каменос, който е и военен министър, показват, че е той е готов да свали от власт коалиционното правителство заради споразумението, съгласно което бившата югославска република ще се казва Северна Македония.\"Споразумението за мен е лошо. Не приемам това споразумение и ще се опитам да го блокирам\", подчерта Каменос.Гърция отдавна се противопоставя на използването на термина \"Македония\", посочвайки, че това предполага териториални претенции към едноименната гръцка провинция. Споразумението, постигнато през миналия месец, беше посрещнато с категорични възражения и в двете страни, като противниците твърдят, че то отстъпва твърде много на другата страна. Няколко протестни демонстрации в Гърция по този въпрос избиха в насилие между протестиращи и полиция.Парламентът на Гърция ще гласува споразумението едва след като Македония е изпълнила всички необходими стъпки, които е поела като ангажимент, които включват промени в конституцията. Парламентът на Македония наскоро ратифицира споразумението, но президентът на страната отказа да го подпише. Неговите действия ще забавят, но няма да доведат до провал на споразумението, което подготвя пътя за присъединяването на Македония към НАТО. Очаква се въпросът да бъде обсъден по време на срещата на върха на НАТО през следващата седмица.Ала от гръцка страна Каменос се зарече да \"спъне\" ратификацията на споразумението в парламента, без да се търси изрично съгласие от гръцката общественост.\"Искам ясно да заявя - и поемам отговорност като председател на \"Независими гърци\", която е партия, част от правителството, - че споразумението няма да бъде ратифицирано без мнението на гръцкия народ\", подчерта Каменос, добавяйки, че това ще се случи \"дали с избори, или с референдум\".Каменос предупреди, че северната съседка на Гърция \"няма бъдеще в НАТО, ако това споразумение не бъде ратифицирано. А що се отнася до Гърция, ще се погрижа това споразумение да не бъде ратифицирано - и се ангажирам с това - без одобрението на гръцкия народ\".", "date": "2018.07.03", "title": "Гръцкият военен министър няма да позволи ратификация на сделката за Северна Македония"}
{"url": "https://news.bg/politics/borisov-blagodari-i-izliza-ot-temata-za-evropredsedatelstvoto.html", "text": "\"Тъй като сме в Европарламента искам да благодаря на Антонио Таяни и на неговия екип на Жан-Клод Юнкер и неговия екип, десетки експерти специалисти, на депутатите в европейския парламент. Дори няма смисъл да се цитира моето име, тук се говори за България и ние всички българи трябва да сме горди\", заяви министър-председателят Бойко Борисов след представянето на резултатите от Българското председателство на Съвета на ЕС пред Европейския парламент в Страсбург.\"Представяте ли си ако това се беше случило в България да стачкуват преводачите да изгасят тока, какво щяхте да ни направите вие нас (б.р. обръщението е към журналистите), но дет' се вика българското председателство свърши и проблемите започнаха. Старахме се много, благодаря на тези работни пчелички, експерти, специалисти, посланици, огромна работа,\" допълни премиерът.Борисов благодари и на политическите партии в европарламента, които дават отлична оценка за България и \"за да сме горди всички, аз излизам от темата\", допълни той.\"България се справи прекрасно, нейните момчета и момичета, мъже, жени се справиха прекрасно, показаха че имат административен, организационен, политически и в перспектива капацитет.\" Това прави България горда, показва, че други страни трудно биха ни стигнали в много сфери и това се дължи на знайни и незнайни хора, от шофьорите, от охраната, нито един инцидент, нито един проблем, обясни Борисов.\"Другият вариант беше комплиментите да ги няма\". Така премиерът Борисов Борисов коментира журналистически въпрос за критиката на държавния глава Румен Радев, изречена по-рано тази сутрин в София. Премиерът пожела на Радев, ако наистина го е казал, да получава стандартни комплименти.\"Може да е стандартно. Може и ние да имаме ниски стандартни и се постарахме в европарламента всички да кажат, че сме се справили отлично. Ако Радев го е казал - така да бъде\", добави премиерът, който не пропусна да отбележи, че и един автомобил не е загаснал, докато е извозвал участници в мероприятията на европредседателството.\"Българското председателство е една реклама за държавата. Справихме се отлично, като ни дойде пак ред, се надявам да се справим още по-добре\", категоричен бе Борисов.Премиерът обясни, че българското европредседателство си е поставило четири основни приоритета и е постигнат успех и напредък по всички тях. Най-големият ни успех, той отчита темата за европейската перспектива на страните от Западните Балкани. Борисов допълни че са постигнати резултати в редица сфери като социалния стълб, енергийния съюз, банковия съюз, единния цифров пазар и подготовката за европейските избори през 2019 г.\"Приехме също първата промишлена програма на ЕС за военни способности. Реализирахме 45 споразумения с ЕП от 105, които наследихме. Още толкова затворихме в Съвета. По реформата на Дъблинското споразумение, четири от шестте отворени досиета са на финалната права. Това обещахме в началото на нашето председателство, това направихме\", написа също премиерът в своя Фейсбук профил.\"Успяхме да убедим всички, че това е вярната посока за бъдещето на региона и не може да има мир и просперитет на континента, докато цяла Европа не бъде обединена\", обясни Борисов по време на представянето на резултатите от Българското председателство на Съвета на ЕС.Усилията на страната ни са довели до реални резултати и пример е Срещата на върха в София на 17 май, която помогна на Атина и Скопие да разрешат спора за името, коментира Борисов. \"Това е исторически момент и постижение, с което всички трябва да се гордеем - вие също много ни подкрепихте. Следващата голяма стъпка беше миналата седмица, когато Съветът взе решение за започване на преговорите за присъединяване на Македония и Албания към ЕС\", допълни той.\"Отстоявахме интересите на гражданите на Европа, и се постарахме да бъдем балансьори и честни посредници. По време на ЕС-Турция във Варна на 26 март седнахме на една маса и говорихме за всички проблеми. Темата за бежанците и охраната на външните граници на ЕС е болезнена и трудна. Но споразумението ни с Турция работи и имаме нулев натиск от там\", подчерта премиерът.Борисов счита за успех подобряването на Шенгенска информационна система, Визовия кодекс, Шенгенския граничен кодекс и оперативната съвместимост. \"По реформата на Дъблин (системата за убежище) инвестирахме много усилия, не оставихме камък непоместен, и постигнахме доста с подкрепата и на Европарламента: 4 от 6 отворени досиета са на финалната права, Европейския парламент показа гъвкавост и беше ключов партньор, за което ви благодарим\", коментира той.Бойко Борисов обясни пред Европейския парламент, че България ще продължи да гледа напред и да работи за пълното си членство във всички политики на ЕС - Шенген и Еврозоната. \"Имаме висок икономически растеж от 4%, безработица под 6%, нисък външен дълг под 30%, значим финансов резерв и на практика нулев бюджетен дефицит. Показали сме, че сме лоялен партньор и сме търпеливи, аз вярвам в дипломацията, а не практиката да се налага вето, защото всички знаем как свършва това\", добави премиерът пред европейските депутати.", "date": "2018.07.03", "title": "Борисов благодари и \"излиза\" от темата за европредседателството"}
{"url": "https://news.bg/society/promeni-v-gpk-vazmutiha-potrebitelski-organizatsii.html", "text": "Промени в Гражданско процесуалния кодекс (ГПК) нарушават правата на потребителите. Това алармираха по време на пресконференция от Българска асоциация на пострадали при катастрофи, Федерация на потребителите в България, Българска асоциация за закрила на пациентите и Асоциация \"Активни потребители\".Владимир Тодоров - председател на Асоциацията на пострадалите при катастрофи, уточни, че сега потребителят има право да избира къде да завежда своето гражданско дело - дали по местожителство или по уседналост на компанията, с която има спор.Сега заради прекомерната натовареност на Софийски градски съд и Софийски апелативен съд, където обикновено се разглеждат тези дела, тази възможност за потребителя е отнета. Мотивите на вносителите - група народни представители - е именно прекомерната натовареност на съдиите в тези две съдилища.\"Ние като потребителски организации сме категорично против\", заяви Тодоров. Така на потребителя се оставя възможността делата да се водят по постоянния адрес на потребителя.Според справка на Инспектората на ВСС в провинцията липсват вещи лица. Това е и причината делата там да се бавят по три-четири -пет - осем години.\"Всички тези потребителски дела са свързани с даването на експертизи. Преместването на делата в провинцията автоматично води до забавяне\", коментира Тодоров. Заради забавени експертизи най-големи забавяния има на делата във Видин, Шумен, Ямбол.Според него е много вероятно всички тези разходи, които ще калкулират мобилни оператори, банките да доведат до повишаване на цената на предлаганата от тях услуга - застраховки, мобилни услуги. \"Не на последно място се нарушава основен принцип на потребителя - той да има възможност да избира\", заяви Тодоров.Богомил Николов дори се пошегува с вносителите на законопроекта, като изтъкна, че ако искат да облекчат Софийския съд, най-добре да фалират Топлофикация и тогава автоматично ще отпаднат 80 хиляди дела.Потребителските организации са категорични, че въпросните разпоредби ще доведат до ограничения на конституционните права на българския гражданин. Предстои спорните текстове да бъдат гледани на второ четене в Комисията по правни въпроси.", "date": "2018.07.03", "title": "Промени в ГПК възмутиха потребителски организации "}
{"url": "https://news.bg/education/do-kraya-na-denya-opravyat-klasiraneto-na-sedmoklasnitsite.html", "text": "Техническа е грешката, която е допусната при част от класирането на ученици след седми клас и касае само Технологичното училище \"Електронни системи\" - ТУЕС, Софийската професионална гимназия \"Джон Атанасов\", Софийската гимназия по строителство, архитектура и геодезия, както и една паралелка в НПМГ, където вместо да бъде удвоена оценката от олимпиадата по физика, тя е взета един път.Грешката засяга само София.Това обяви началникът на Регионалното управление на образованието (РУО) София-град Ваня Кастрева на извънреден брифинг, след като МОН изтегли обявеното по-рано класиране на учениците. РИО в София е бил сигнализиран от родители, записали децата си за професионална гимназия \"Джон Атанасов\" и ТУЕС. Веднага след това работа е започнала специална комисия към МОН.Кастрева увери, че балообразуването е един от най-проверяваните елементи и децата няма да бъдат ощетени. Всички ученици имат сформиран бал, но той за всяка паралелка е различен, като само в София-град има над 70 балообразуващи групи.Шефът на инспектората посочи, че ученици могат и да се върнат надолу по скалата, тъй като всичко зависи от това как са подредили желанията си. \"Водещо е желанието, а на второ място - балът\", посочи Кастрева и добави, че само за 20 от над 8800 деца след поправянето на техническата грешка ще има разлика в училището.Комисията по контрол на сверяване следи къде се намира всяко едно дете и няма да допусне повече грешки.Отговорникът за информационното осведомяване на седми клас Камен Радев коментира, че се разглежда отделно всеки един бал. Когато има съмнение в някакво разминаване, на всеки един родител се отделя специално внимание и се разглежда конкретно неговия случай.Заместник-министърът на образованието Таня Михайлова допълни, че няма информация от други родители и от други градове за подобни проблеми. Тя заяви, че ще бъде направена допълнителна проверка и съответно ще има последствия и наказания, ако има човешка грешка.\"Ще има класирани ученици, спрямо техните заявени желания. До днес трябва да бъде обявено класирането и от утре ще могат да се записват учениците\", каза зам.-министърът на образованието. Тя призова да не се говори за излъгани ученици, а за правилно записани деца.След отстраняването на техническата грешка, ТУЕС ще е с минимален бал 419, което го нарежда на четвърто място. Софийската професионална гимназия \"Джон Атанасов\" от 39 място се изкачва на 26. При другите училища няма разместване в рейтинга и в класиранията.Кастрева изказа благодарност към родителите, защото те са различни, отговорни, бдителни и граждански активни. \"Проблемът е в техническата грешка и ние се чудим откъде идва тя, защото в балообразуващите групи само последният тик в системата е променен на едно, а трябва да е три\", обясни Радев, като посочи, че може и някой да е натиснал нещо грешно.", "date": "2018.07.03", "title": "До края на деня оправят класирането на седмокласниците"}
{"url": "https://news.bg/int-politics/ukrayna-se-opitva-da-zasili-vrazkite-s-ruskiya-sayuznik-sarbiya.html", "text": "Украйна се опитва да засили връзките си със западната ни съседка Сърбия, която е основен съюзник на Русия в Европа, но която също така иска да се присъедини към Европейския съюз, напомня \"Асошиейтед прес\".Украинският президент Петро Порошенко се срещна днес със сръбския си колега Александър Вучич в сръбската столица Белград. Двамата са подписали двустранни споразумения и прогнозираха по-добри отношения в бъдеще.Сърбия не се присъедини към санкциите на Запада, които бяха наложени срещу Русия заради анексирането на Крим от Украйна през 2014 г. Сръбски доброволци също така се биха заедно с проруските сепаратисти в Украйна.Ала както Порошенко, така и Вучич увериха, че техните страни уважават взаимно териториалната си цялост и искат да си сътрудничат в опитите за членство в ЕС.Сърбия има свой собствен териториален спор. Белград отказа да признае обявената независимост от Косово през 2008 г., което дотогава беше част от Сърбия.", "date": "2018.07.03", "title": "Украйна се опитва да засили връзките с руския съюзник Сърбия"}
{"url": "https://news.bg/crime/plovdivskiyat-prepodavatel-ubit-ot-saprug-na-svoya-studentka.html", "text": "Основният заподозрян за убийството на преподавателя в Пловдив е съпруг на негова студентка. Това информира зам. областния прокурор на Пловдив Галин Гаврилов.Припомняме, на 2 юни вечерта преподавателят в Аграрния университет в Пловдив, доц. Стефан Нейков бе открит пребит в безпомощно състояние близо до автомобила си на пловдивския бул. \"Христо Ботев\".По първоначална информация Нейков е пребит на друго място. Гаврилов посочи, че нападението е станало на изхода от Пловдив посока село Оризаре.Основната версия е, че след побоя съпрузите са докарали Нейков и са го оставили в безпомощно състояние до личния му автомобил.Срещу съпруга на студентката тече разследване за умишлено убийство, отбеляза Гаврилов.По информация на БГНЕС мотив за нападението са невзети изпити и сексуален тормоз. Нейков поискал сексуални услуги от студентката, за да я пусне на изпит, на който се явявала от години.", "date": "2018.07.03", "title": "Пловдивският преподавател убит от съпруг на своя студентка"}
{"url": "https://news.bg/int-politics/tramp-se-zabi-na-obama-zashtoto-dal-grazhdanstvo-na-2500-irantsi.html", "text": "Президентът на САЩ Доналд Тръмп разкритикува остро администрацията на своя предшественик Барак Обама за предполагаемо съгласие да позволи на хиляди иранци да получат американско гражданство.\"Тъкмо стана ясно, че администрацията на Обама е предоставила гражданство, по време на ужасните преговори за ядреното споразумение с Иран, на 2 500 иранци - включително на правителствени служители. Колко голямо (и лошо) е това?\", написа Тръмп в профила си в \"Туитър\".По-рано известният ирански депутат Хойат ал Ислам Мойтаба Золнур заяви, че 2 500 души от близкоизточната страна са получили американско гражданство като услуга на правителството във Вашингтон по време на преговорите за ядреното споразумение, което доведе до ограничаване на ядрената програма на Иран и премахване на международните санкции. Той заяви в интервю, че членове на семействата на правителствени служители, свързани с президента Хасан Рохани, са били в групата, получила американско гражданство.Споразумението за ядрената програма на Иран беше сключено през юли 2015 г. Пакетът от санкции беше прекратен през януари 2016 г. под егидата на ООН, като Тръмп обяви преди два месеца, че администрацията му се оттегля от споразумението и възстановява наказателните мерки.", "date": "2018.07.03", "title": "Тръмп се зъби на Обама, защото дал гражданство на 2500 иранци"}
