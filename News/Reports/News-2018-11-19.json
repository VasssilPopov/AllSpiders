{"url": "https://news.bg/crime/1000-lv-globa-za-lozan-panov.html", "text": "Софийският районен съд е потвърдил глобата от 1000 лв. на председателя на Върховния касационен съд (ВКС) Лозан Панов, наложена му за неподадена декларация пред Сметната палата, научи в. \"24 часа\".Решението на съдия Ангел Павлов все още не е публикувано в интернет, тъй като се обезличава.Съдия №1 бе наказан от Сметната палата на 10 януари т.г. за неподадена имуществена декларация през 2017 г. Глобата Панов оспори пред районния съд с мотиви, че по закон той трябва да подаде декларацията си пред Инспектората към ВСС (ИВСС), а не пред Сметната палата, както твърдят от там. Аргументира се, че след промени в Закона за съдебната власт съдиите, прокурорите и следователите били задължени да декларират имущество и интереси пред ИВСС.Звеното на Сметната палата, което отговаря за декларациите на висшите представители на властта, се вля в КПКОНПИ.Оттам казаха пред съда, че Панов е бил длъжен да подаде декларация не само пред съдебния инспекторат, но и пред тях, защото е член по право на Висшия съдебен съвет. Съдебните кадровици се отчитаха пред Сметната палата, а сега пред КПКОНПИ.Решението на Софийския районен съд не е окончателно и може да се обжалва.", "date": "2018.11.19", "title": "1000 лв. глоба за Лозан Панов"}
{"url": "https://news.bg/regions/bebe-s-teglo-570-grama-se-rodi-vav-varna.html", "text": "В Специализираната болница за акушерство и гинекология \"Проф.д-р Димитър Стаматов\" във Варна се роди момиченце с тегло 570 грама, съобщиха от БНР.То е едно от общо 256-те недоносени деца, които са се родили в болницата от началото на годината, заяви директорът на здравното заведение проф. д-р Емил Ковачев и допълни, че досега през 2018 г. в АГ-болницата са се родили 2048 бебета.Всяка година между 8 и 10% от новородените в България са с ниско тегло. Приблизително такъв е процентът и за Европа. Най-голям брой недоносени бебета се раждат в Индонезия и Нигерия - там те са около 18%.Според проф. Ковачев основният проблем е, че въпреки непрестанното подобряване на грижите за бъдещите майки тези стойности остават непроменени дори в развитите европейски страни, като Германия и Австрия.", "date": "2018.11.19", "title": "Бебе с тегло 570 грама се роди във Варна"}
{"url": "https://news.bg/economics/kitayska-organizatsiya-mozhe-da-obuchava-nashi-kompanii-za-edin-poyas-edin-pat.html", "text": "Български компании могат да получат експертна помощ от Международната търговска камара \"Пътят на коприната\" за кандидатстване за финансиране или възползване от възможностите на инициативата \"Един пояс, един път\".Това стана ясно по време на среща между заместник-министъра на икономиката Александър Манолев с Жан-Гий Карие - изпълнителен председател на камарата и ръководената от него делегация и председателя на БТПП Цветан Симеонов, съобщиха от МИ.Международната търговска камара може да помогне и за излизането на български компании на фондовата борса в Хонконг, стана ясно по време на срещата.\"Един пояс, един път\" (Belt and Road Initiative) е икономическо-стратегически проект, чиято цел е свързване на Китай с пазарите в Азия, Африка и Близкия изток, и Европа. В края на 2014 г. Китай обяви създаването на фонд \"Път на коприната\", в който участва с 40 млрд. щ.д.\"Изминалата година бе много важна за връзките между България и Китай, като страната ни домакинства редица важни събития както за двустранните ни отношения така и в рамките на многостранното партньорство\", заявии Александър Манолев.Той акцентира, че редица български компании имат интерес и възможност да реализират експорт за азиатската страна в хранително-вкусовата промишленост, производството на вино, козметика и др. Акцент в изказването на икономическия заместник-министър бе и инвестиционния интерес от Китай към нашата страна като подчерта, че особено атрактивни са автомобилния сектор, информационните и комуникационните технологии, машиностроенето и др.Международната търговска камара \"Пътят на коприната\" (SRCIC) е основно съставена от национални търговски камари на страните от инициативата. Това е първата транснационална бизнес конфедерация. В момента SRCIC има 129 членове от 77 държави, включително държавни и регионални търговски камари и милиони свързани предприятия.SRCIC служи като мост, свързващ предприятията и правителствата, като осигурява кооперативна платформа между бизнес асоциациите и членовете ѝ. От създаването си през декември 2015 г. SRCIC е била домакин на редица конференции, международни посещения и презентации, в рамките на инициативата.", "date": "2018.11.19", "title": "Китайска организация може да обучава наши компании за “Един пояс, един път“"}
{"url": "https://news.bg/society/kat-preduprezhdava-kak-da-sme-vnimatelni-po-zimnite-patishta.html", "text": "Пътна полиция обръща внимание на всички участници в движението да се съобразяват с условията и ситуацията на пътя и стриктно да спазват правилата за движение съгласно Закона за движение по пътищата.От столичната полиция напомнят на шофьорите да проявяват особено внимание, търпимост и толерантност при преминаване покрай пешеходни пътеки, детски градини, училища и жилищни зони.Пешеходците също трябва да се съобразяват с пътните условия и автомобилния трафик на местата, където пресичат и при възможност да използват подлези и надлези.Препоръчително е в тъмната част на деня да имат светлоотразителни знаци по себе си. Трябва да пресичат само на определените за целта места и да не използват телефони. Пътна полиция припомнят и основните правила за поведение на водачите при зимни условия. Те съветват да не тръгват на път без зимни гуми, зареден резервоар с течност за стъклата, гориво и вериги. От полицията препоръчват преди тръгване на път да се взимат топли дрехи, вода и храна. Важно е водачите да са наясно с прогнозата и да проверяват предварително пътната обстановка.", "date": "2018.11.19", "title": "КАТ предупреждава как да сме внимателни по зимните пътища "}
{"url": "https://news.bg/int-politics/premierat-na-pakistan-napadna-ostro-tramp-toy-otvarna.html", "text": "Премиерът на Пакистан Имран Хан разкритикува остро президента на САЩ Доналд Тръмп след коментарите му, че Пакистан \"не прави нищо по дяволите\" за САЩ въпреки милиардите долари в американска помощ за южноазиатската страна, съобщава \"Ройтерс\".Търкането заплашва допълнително да влоши вече крехките отношения между Исламабад и Вашингтон, неособено близки съюзници, които многократно са влизали в сблъсъци относно войната в Афганистан и предполагаемата подкрепа на Пакистан за ислямистки екстремисти.Хан, който взе властта през август и е известен с ожесточената си антиамериканска реторика, заяви в поредица от публикации в \"Туитър\", че трябва да се отговори подобаващо на \"тирадата на Тръмп срещу Пакистан\" през уикенда.Тръмп, по време на интервю за любимата си телевизия Fox News, излъчено вчера, защити орязването на помощта за Исламабад, а също така предположи, че пакистанските власти са знаели местонахождението на Осама бин Ладен преди ликвидирането му от американски войници при специална операция в Пакистан през 2011 г.Пакистан отрича да подкрепя талибаните в Афганистан, които водят война срещу подкрепяните от войски на САЩ сили на страната, а Исламабад винаги е отхвърлял твърденията, че властите са помагали на бившия главатар на терористичната групировка \"Ал Кайда\" Осама бин Ладен.\"Вместо да превръща Пакистан в изкупителна жертва за неуспехите си, САЩ трябва да направят сериозна оценка защо, въпреки 140 000 хил. военнослужещи на НАТО плюс 250 хил. афганистански войници и 1 трлн. долара, похарчени за войната в Афганистан, талибаните днес са по-силни отпреди\", написа Хан в \"Туитър\".Тръмп от своя страна коментира, че Бин Ладен е живял в \"красиво имение\" в Пакистан близо до военна академия и \"всички в Пакистан знаеха, че е там\".Днес Тръмп отвърна на нападките на Хан, като написа в \"Туитър\" следното: \"Разбира се, че трябваше да заловим Осама бин Ладен много преди да го направим. Посочих го в книгата си точно ПРЕДИ атаката срещу Световния търговски център. Платихме на Пакистан милиарди долари, а те никога не ни казаха, че живее там. Глупаци!\"В следващата публикация Тръмп написа: \"...Ние вече не плащаме на Пакистан милиарди долари, защото те биха взели парите ни и не биха направили нищо за нас, Бин Ладен беше христоматиен пример, Афганистан е друг пример. Те са само една от многото страни, които вземат от САЩ, без да дават нищо в замяна. Това ПРИКЛЮЧВА!\"", "date": "2018.11.19", "title": "Премиерът на Пакистан нападна остро Тръмп, той отвърна"}
{"url": "https://news.bg/politics/karakachanov-kaza-firmite-ot-koito-sa-poiskani-oferti-za-nov-korab-za-vms.html", "text": "От министерството на отбраната са изпратили искания за оферти за доставка на многофункционален модулен патрулен кораб за ВМС до седем компании, съобщиха от ведомството, водено от Красимир Каракачанов.Запитванията за предоставяне на оферти са изпратени на 9 ноември 2018 г. по процедурата за реализиране на инвестиционния проект \"Придобиване на многофункционален модулен патрулен кораб за ВМС\".Запитване за предоставяне на оферти (RFP) е отправено към следните компании: \"NAVAL GROUP\", \"Fr.Lurssen Werft GmbH & Co.KG\", \"DAMEN\", МТГ-\"Делфин\", \"Fincantieri\", \"Navantia\" и \"ThyssenKrupp\".Срокът за получаване на отговорите е до 15 февруари 2019 г.Припомняме, българската фирма \", сама се яви на конкурс и го спечели, но след това се отказа.Инвестиционният проект предвижда първият кораб да бъде доставен до края на декември 2023 г., а вторият до края на декември 2024 г.", "date": "2018.11.19", "title": "Каракачанов каза фирмите, от които са поискани оферти за нов кораб за ВМС"}
{"url": "https://news.bg/society/patsienti-i-personal-v-universitetskata-bolnitsa-v-stara-zagora-ostanaha-na-studeno.html", "text": "Университетската многопрофилна болница \"Проф. Стоян Киркович\" в Стара Загора е без отопление, а пациенти и персонал стоят на студено, съобщи БНР.Причината са задължения на лечебното заведение към фирмата-доставчик на синьо гориво.От \"Овергаз\" са потвърдили, че не подават към болницата газ за отопление, заради натрупаните задължения в размер на 100 хил. лв.По думите им се водят преговори с министерството на здравоопазването, тъй като болницата се финансира от тях и се надяват другата седмица лечебното заведение да се разплати.От \"Овергаз\" са категорични, че няма да възстановят газоподаването до изчистване на задълженията към тях.Изпълнителният директор на болницата проф. Йовчо Йовчев обаче обясни, че парите за отопление за ноември са преведени.Той отрича лечебното заведение да има стари задължения към фирмата освен за лихви по стари задължения.Йовчев изтъкна, че миналата седмица болницата е превела авансово 47 хил.лв. за отопление за ноември, 7 хил.лв. за АГ-комплекса и 40 хил. лв. за големия корпус, детска клиника и инфекциозно отделение.Към момента пациентите в университетската болница са около 360, а температурата в стаите е от 18 до 20 градуса, по-ниска е в коридорите и общите помещения.Според нормативните изисквания тези температури са достатъчни, а при необходимост се включват отоплителни уреди или климатици.Последната голяма криза с отоплението в най-голямото лечебно заведение в областта беше през януари 2015 година. Тогава от дружеството доставчик на природен газ предупредиха, че спират парното заради натрупаните задължения от над 200 хил. лв.", "date": "2018.11.19", "title": "Пациенти и персонал в Университетската болница в Стара Загора останаха на студено"}
{"url": "https://news.bg/int-politics/stachka-na-raboteshtite-v-metroto-v-bukuresht-nedovolni-ot-usd1785-sredna-zaplata.html", "text": "Работниците в метрото в румънската столица ще стачкуват тази седмица, след като не успяха да постигнат споразумение относно исканията си за увеличение на заплатите, съобщава \"Асошиейтед прес\".Синдикатът на метрото заяви, че ще има 12-часова стачка в сряда, противопоставяйки се на съдебно решение, което обяви стачката за незаконна.Синдикатът иска 42 процента увеличение на заплатите, докато мениджърите са предложили само 18 процента.През миналата седмица работниците в метрото организираха двучасова стачка, след като преговорите между синдиката и мениджмънта на метрото пропаднаха . Властите в Букурещ пуснаха допълнителни автобуси и трамваи по този повод.Работниците в метрото получават средна заплата от 7300 леи (1 785 долара), което е значително по-високо от средната заплата за страната.", "date": "2018.11.19", "title": "Стачка на работещите в метрото в Букурещ, недоволни от $1785 средна заплата"}
{"url": "https://news.bg/politics/patriotite-prodalzhavat-da-si-pravyat-shega-s-darzhavata-ubedena-desislava-atanasova.html", "text": "Лидерите на патриотите продължават да си правят шега с държавата. Това са хора, които са поели ангажименти пред своите избиратели, на първо място. Това заяви пред bTV депутатът от ГЕРБ Десислава Атанасова.По думите ѝ коалицията не е застрашена, защото е личен акт и не е подадена под натиск от премиера.Според Атанасова БСП получават заплати без да ходят на работа. Тя подчерта, че за втора седмица са събрали кворум и без тях.Тя заяви, че съпругът на Корнелия Нинова е шеф на ценовата политика в \"Лукойл\", а от БСП подкрепят протеста за цените на горивата.Атанасова отбелязва още, че лидерът на левицата има пряко родствена връзка с председателя на българската петролна и газова асоциация.За искането на протестиращите за смяна на системата тя припомни, че , \"Той касаеше не само мажоритарния избор на два тура, касаеше и намаляване на партийната субсидия\", подчерта депутатът.Тя допълни още, че тогава и президентът Радев е бил против този вот.", "date": "2018.11.19", "title": "Патриотите продължават да си правят шега с държавата, убедена Десислава Атанасова"}
{"url": "https://news.bg/regions/vlak-deraylira-kray-selo-cherniche.html", "text": "Дерайлирал е влак край благоевградското село Черниче. Причината са паднали скали край пътя, съобщи Нова телевизия. Машинистът е пострадал.Според информация на БНР локомотивът се е наклонил, но не е дерайлирал. Влакът е пътувал към София.Локомотив на пътнически влак е дерайлирал в Кресненското дефиле между гарите Пею Яворов и Черниче към 18,55 ч, съобщиха от министерството на транспорта. Пострадали са четирима пътници - машинистът, помощник-машинистът, началникът на влака и един пътник, но за щастие нараняванията им не са сериозни.Пътническият влак е пътувал от Петрич за Благоевград. Според първата версия локомотивът се е блъснал в скална маса на релсите. Според все още непотвърдени данни - скалната маса се е свлякла върху локомотива, докато той се е движел и затова машината е излязла от релсите. От НКЖИ също заявиха, че имат информация за свлекли се скали и то немалко, но експерти пътуват към мястото и едва след оглед могат да потвърдят.Със съдействието на органите пътниците били изведени от влака и откарани до най-близката гара - Пею Яворов.Малко по-късно БНР информира, че машинистът е намалил рязко скоростта заради скални отломъци, паднали върху ж.п. линията. На място са пристигнали линейка и пожарна кола. Леко пострадали са и няколко пътници, на които е оказана помощ на място.Със специална техника се изтегля локомотива и се освобождава железния път. Пътниците се извозват с автобус.Екипи на пожарната от Благоевград, Симитли и Разлог са достигнали оптимално близо до района, откъдето са продължили пеш до мястото на инцидента.Това уточниха от пресцентъра на МВР.Вече е оказана помощ на пострадалите и към 20 часа те са откарани в болница за преглед. Спасителните екипи са изградили механизъм за извеждане на пътниците от труднодостъпната местност към гара Пейо Яворов и те ще бъдат прегледани от медиците от Спешна помощ.", "date": "2018.11.19", "title": "Влак дерайлира край село Черниче"}
{"url": "https://news.bg/finance/svetla-nestorova-ne-iskame-namalyavane-na-obezshteteniyata-po-grazhdanska-otgovornost.html", "text": "Застрахователите не искат намаляване на обезщетенията по \"Гражданска отговорност\" след смърт на пътя. Те настояват да се плащат изчислимото, което не дава възможност за злоупотреби. Това заяви председателят на Асоциацията на българските застрахователи Светла Несторова в предаването на bTV \"Лице в лице\".\"Не искаме лимитиране на обезщетенията по \"Гражданска отговорност\" като цяло. Искаме лимитиране на един много конкретен компонент по тях, който е нараснал като раково образувание, изял е останалите обезщетения по \"Гражданска отговорност\" и пречи да се дават справедливи обезщетения\", подчерта Несторова.Председателят на Асоциацията на застрахователите визира компонента \"болка и страдание\".Припомняме, между първо и второ четене на Законопроекта за промени в Застрахователния кодекс председателят на бюджетната комисия Менда Стоянова внесе промени, които лимитират до 20 000 лв. обезщетенията за роднини и близки на загиналите в катастрофи. Малко по-късно, в неделя, 4 ноември,  да не приемат внесените промени в Застрахователния кодекс. Подобен таван на обезщетенията има в евродиректива и според противници на промените не е необходимо още едно ограничение.По-късно .Според Несторова в страните от ЕС съдът дава дори и по-големи обезщетения от тези у нас, но предимно на база на искове за конкретни имуществени щети - за загубени доходи, издръжка на децата и т.н.Такъв тип искове обаче у нас почти няма, посочи Несторова. По думите й средният размер на обезщетенията за болки и страдания е скочил с 50% за 5 години без икономическа логика. Има случаи, при които адвокати прибират половината или даже почти всички спечелени пари.Малко по-рано председателят на Висшия адвокатски съвет Ралица Негенцова призова обществото и медиите да подават сигнали за адвокати, които спекулират с мъката на пострадалите, за да не се хвърля петно върху цялата адвокатска гилдия.\"Идеята е да се преместят от недоказуеми към доказуеми искове\", подчерта Несторова. Така на адвокатите ще им се наложи да вършат реална работа по проучване на нуждите на своите клиенти.Светла Несторова отново поиска да бъде създадена конкретна методика при определянето на претенциите за имуществени щети. Застраховането не плаща справедливост, кръвнина и възмездие, допълни тя.", "date": "2018.11.19", "title": "Светла Несторова: Не искаме намаляване на обезщетенията по \"Гражданска отговорност\""}
{"url": "https://news.bg/politics/protestirashti-iskat-ostavka-na-pravitelstvoto-i-reforma-v-upravlenieto.html", "text": "Протести се провеждат в няколко града на страната, съобщи БНТ.В София протестът в късния следобед започна пред Народното събрание. Протестиращи блокираха за кратко движението по бул. \"Цар Освободител\", а по-късно блокираха и бул. \"Дондуков\". После блокираха и Орлов мост.Основното искане е оставка на правителството и цялостна реформа в управлението. Протестиращите твърдят, че са се организирали в социалните мрежи. Полицейското присъствие е засилено.Недоволните от управлението в Хасково излязоха на централния площад. Те преминаха на шествие през един от големите булеварди в града.Протестиращите в Благоевград носеха свещи, които символично запалиха пред местните централи на няколко партии в града. Те се обявиха за промяна на политическия модел, оставка на правителството и разпускане на парламента. Шествието премина спокойно по централни булеварди.Във Варна протестиращи блокираха кръстовището пред сградата на Общината, след което се отправиха на шествие по една от централните улици. Раздадени бяха листовки от името на Отворен обществен съвет на протестиращите. В тях, освен за оставка на правителството, се настоява за приемането на нова конституция и избор на Велико народно събрание.Русенци се присъединиха към националния протест с искания за оставка на правителството. Протестращите обявиха, че искат важните решения, като повишаването на данъците и застраховките върху старите автомобили и използването на бюджетния остатък, да се вземат с референдум.", "date": "2018.11.19", "title": "Протестиращи искат оставка на правителството и реформа в управлението"}
{"url": "https://news.bg/regions/katastrofa-s-patrulka-v-sofiya.html", "text": "Катастрофа с патрулка е станала тази вечер в София. Това съобщиха от пресцентъра на МВР.Към 19.35 часа в столичната полиция е получен сигнал за инцидент с патрулен автомобил на кръстовището на булевардите \"Тодор Александров\" и \"Опълченска\", докато пътували служебно с включен сигнал за придвижване на специален режим за обезпечаване на реда по сигнал за нерегламентирани протестни действия.По първоначални данни, при инцидента са пострадали двама полицейски служители. На мястото е пристигнал екип на Спешна помощ и двамата полицейски служители от Девето РУ-СДВР са откарани в болница за прегледи и оказване на медицинска помощ.Изясняват се обстоятелствата, при които е възникнало пътното произшествие. На мястото се извършва оглед.", "date": "2018.11.19", "title": "Катастрофа с патрулка в София"}
{"url": "https://news.bg/int-politics/ispaniya-shantazhira-es-za-brekzit.html", "text": "Испания шантажира ЕС за Брекзит. Мадрид иска да се приемат нейните условия за Гибралтар, съобщава в. \"Таймс\".Испания обеща да наложи вето на споразумението на Великобритания с Европейския съюз (ЕС) за Брекзит, ако нейните условия за Гибралтар не бъдат взети под внимание, пише британският вестник \"Таймс\".Според испанския външен министър Жозеп Борел, Мадрид ще наложи вето на споразумението, освен ако Европейският съюз не гарантира, че няма да се прилагат споразумения за търговия или сигурност в Гибралтар без съгласието на Испания.\"Преговорите между Обединеното кралство и ЕС не се отнасят до Гибралтар. Бъдещите преговори за Гибралтар са отделни преговори \", каза Жозеп Борел.По-рано беше съобщено, че страните от ЕС на ниво външни министри са подкрепили проекта на споразумението за Брекзит.", "date": "2018.11.19", "title": "Испания шантажира ЕС за Брекзит"}
{"url": "https://news.bg/regions/prognoza-za-5-rast-v-borovets-za-zimata.html", "text": "Очертава се нов успешен сезон в ски курортите, през който да се реализират близо 5% ръст на туристите. Гостите от Острова проявяват най-голям интерес към зимна ваканция у нас, като в Боровец се очаква техният брой да е с 5-10% увеличение. Нивата на македонски и сръбски туристи тук вероятно ще се запази, но очакваме повече български посетители и те да са около половината от всички. Това заяви министърът на туризма Николина Ангелкова на традиционна среща в Боровец с представители на местната власт и контролните органи за готовността на най-стария ни зимен център за активния сезон. Целта на срещата е максимално и в детайли всички заинтересовани в рамките на своите компетенции да даде информация за готовността на курорта, поясни още тя.Министър Ангелкова увери, че са взети своевременно мерки и всички писти в Боровец са категоризирани, а за местата за настаняване и хранене Комисията за защита на потребителите (КЗП) e планирала своите проверки. Тя потвърди, че телефонът за сигнали и нередности, свързани с прилагането на Закона за туризма и неговите наредби, продължава да функционира на сайта на министерството. Информации от потребители могат да се изпраща и на мейл, след което веднага се проверяват.Ще обърнем внимание на общината да провери поставените маси около трасетата на пистите, за да се избегнат конфликтни точки и да има максимална безопасност според съответната наредба, каза още тя. Поставени са и задължителните информационни табели. Трябва да се провери сложността на пистите, но това се случва при достатъчно сняг, ски патрулите съвместно с МВР следят за изискванията, подчерта министърът. Проверките сочат, че нарушенията от страна на бранша стават все по-малко, което означава, че превантивните мерки дават резултат, обобщи тя.Министър Ангелкова прогнозира, че със скорошното въвеждане на Единната система за туристическа информация контролните органи ще работят много по-бързо и ефективно. ЕСТИ ще свързва в реално време регистрите на местата за настаняване с НАП, МВР, Министерството на туризма и общините по защитени канали и така ще се повиши сигурността на туристите и ще се ограничи сивият сектор. Предстои в края на януари поетапно въвеждане на ЕСТИ, тя е на финала на разработването й. Така ще има повече информация и ще се изсветлят приходите от нощувки, защото ще е задължителна. Ще организираме инфо курсове, а наши специалисти и представители на фирмата изпълнител ще бъдат на разположение. С промените в Закона за туризма се цели намаляване на административната тежест за гражданите и бизнеса, припомни министър Ангелкова. Вече намалихме документите за регистрационните режими с 19 вида, предстои промяна в Наредбата за категоризация. Въвеждаме до дни възможност за електронно подаване на всички заявления до регистрите ни чрез електронен подпис и с лицево разпознаване, допълни тя.От КЗП съобщиха, че след старта на сезона започват проверки за съответствията на местата за настаняване към дадената категоризация и предоставяните туристически услуги.Експертите от Българската агенция за безопасност на храните заявиха, че вече е въведено подаване на заявления и документи онлайн и има готовност изнесени офиси да функционират в курорта. НАП също за поредна година ще извършва организирали контролни дейности. Планирани са проверки, както и съвместни контролни действия с другите институции.Гранична полиция е предвидила допълнителни мерки във връзка с празничните дни съвместно с ОД на МВР. Ще се правят и систематични проверки. От Главна дирекция \"Пожарна безопасност\" докладваха, че съставът и техниката са подготвени за работа в зимни условия, извършват се и превантивни проверки на обектите. Благодарение на добрата превенция миналата година са възникнали малко пожари.Агенция \"Пътна инфраструктура\" е подготвила 23 машини с над 2000 тона материал за обработка на пътищата, както и тежка верижна техника. На територията на София област са извършени ремонти на пътните отсечки София-Самоков, Самоков-Дупница, Бистрица-Ковачевци, Алино-Белчин баня, Говедарци-Самоков. Пътят Самоков-Боровец е изцяло обновен. Стабилизирани са свлачищата по отсечката Боровец-Радуил, която е част от пътя Боровец-Костенец.Регионалната здравна инспекция гарантира, че медицинското обслужване на посетителите на Боровец е осигурено и проверки също ще се правят. Концесионерът \"Бороспорт\" съобщи, че е извършена профилактика на съоръженията.Депутатът от ГЕРБ Валентин Милушев благодари на министър Ангелкова, че за поредна година организира работни срещи за подготовка на сезона, за да бъдат координирани усилията на институциите.", "date": "2018.11.19", "title": "Прогноза за 5% ръст в Боровец за зимата"}
{"url": "https://news.bg/int-politics/sasht-savetvali-ukrayna-da-organizira-revolyutsiya-v-donbas.html", "text": "Бившият заместник-началник на Генералния щаб на въоръжените сили на Украйна Игор Романенко е коментирал пред украинското издание \"Обозреватель\", че САЩ съветват Украйна да създаде \"революционна ситуация\" в Донбас.\"Американците предлагат Украйна изцяло да затвори границата: никой или нищо да не бъде пропускан, дори ресурси - електроенергия и вода. И там много бързо ще се създаде революционна ситуация, която е неприемлива за Русия, тя няма да се изтегли, и по този начин е възможно да се задвижи този процес\", изтъкнал Романенко.В петък, по време на среща на министъра на външните работи на Украйна Павло Климкин с държавния секретар на САЩ Майк Помпео, страните са се съгласили, че за прилагането на споразуменията от Минск контролът на района на Донбас и руско-украинската граница трябва да бъде осъществяван от мисията на международните мироопазващи сили с мандат на ООН.Президентът на Русия Владимир Путин заяви, че поддържа идеята за изпращане на мироопазващи сили на ООН в Украйна, но може да става дума само за осигуряване на безопасността на персонала на ОССЕ. Киев смята, че мисията на ООН трябва да има по-широк мандат и да се намира на територията на Донбас до границата на Русия.", "date": "2018.11.19", "title": "САЩ съветвали Украйна да организира \"революция\" в Донбас"}
{"url": "https://news.bg/comments/zashto-tramp-ne-mozhe-da-raztrogne-braka-mezhdu-sasht-i-evropa.html", "text": "Дали е малка временна криза, каквато съществува във всички семейства или е началото на бъдеща процедура по развод? Въпросът придобива все по-голяма сериозност, тъй като Доналд Тръмп не пропуска възможността да постави под съмнение приятелската връзка, която след края на Втората световна война обединява европейците и Съединените щати. Това пише в коментарна статия ливанският вестник L'Orient-Le Jour.На 10 октомври американският президент започна серия от туитове срещу Еманюел Макрон, който досега беше пощаден от критика, заради предложението на френския президент да се сформира европейска армия, което ще позволи на Стария континент да бъде стратегически автономен по отношение на чичо Сам.\"Бромансът\" между двамата президенти изглежда е останал далеч в миналото, въпреки че Макрон не обърна особено внимание на думите на Доналд Тръмп, настоявайки, \"че това е въпрос, който се отнася до вътрешната политика САЩ\". \"Съединените американски щати са наш исторически съюзник и ще продължат да бъдат\", каза той, добавяйки, че съюзник не означава \"васал\" и \" че между съюзниците трябва да има уважение\". Това е начин да обясни желанието си да развие европейската стратегическа автономия, припомняйки, че въпреки непредсказуемите и недипломатични откази на 45-ия президент на САЩ, нито старото франко-американско приятелство, нито трансатлантическата връзка днес са сериозно поставени под въпрос от Париж.От гледна точка на Вашингтон обаче проблемът е по-сложен. Не много чувствителен към историята, привърженик на двустранните отношения, основани на съотношението на силата, Доналд Тръмп не крие липсата си на интерес и уважение към европейците. На срещата на върха на Г-7 миналата година в Канада, на срещата на върха на НАТО няколко седмици по-късно в Брюксел или на отбелязването на 100-годишнината от 11 ноември в Париж миналата седмица американският президент показваше всеки път, че няма желание да бъде там, като по този начин засили напрежението в западното семейство. Семейство, към което бившият магнат на недвижими имоти, никога не е принадлежал и което дори изглежда несъвместимо с визията му за света, обобщена с лозунга \"Америка на първо място\". Откакто встъпи в длъжност стопанинът на Белия дом се чувства по-удобно в компанията на автократични лидери, отколкото със своите стари европейски съюзници, които вижда като бреме или като препятствие.Не съвсем отдалечениПрез последните две години се появиха значителни различия между европейците и американците по редица ключови въпроси като иранското ядрено досие, климата и израелско-палестинския конфликт. Всеки път Вашингтон изглеждаше изолиран, но силен, в сравнение с останалите западняци. Но ако това е разтревожило европейските партньори, то не е достатъчно, за да попречи сериозно на трансатлантическата връзка, която въпреки Доналд Тръмп, все още почива върху много общи стратегически интереси. \"Разглеждайки една след друга теми като отношенията с Русия, борбата срещу тероризма, големите кризи в Близкия изток, се забелязва, че в действителност европейците и американците не са толкова раздалечени, както някои хора мислят, \" пояснява за L'Orient-Le Jour Пиер Вимон, бивш френски посланик в САЩ (2007-2010 г.) и експерт в Carnegie Europe. \"На практика политиката на САЩ към Европа не отразява туита на американския президент\", добавя Ерик Братбърг, директор на програма Европа и член на Фондация Карнеги за международен мир във Вашингтон. С други думи: далеч сме от евентуален развод.Европейците са възприели идеята, че техните интереси могат да се различават от тези на Вашингтон и че те трябва да могат да ги защитават по-автономно. Тези несъответствия, заедно с желанието на американците да държат европейците отговорни за разходите за отбрана и сигурност, лъснаха по време на мандатите на Буш и Обама, макар и в по-малка степен. Но пристигането на милиардера ускори това осъзнаване, като накара европейците да се изправят пред нова реалност: ако се изправят срещу една все по-агресивна Русия на изток, те вече не могат да разчитат на непоклатимата подкрепа на Съединените щати?Какво мислят руснаците?Фактите за момента до голяма степен успокояват този страх. \"Военният ангажимент на САЩ в Европа е постоянен, дори се е увеличил количествено и качествено след пристигането на Доналд Тръмп под ръководството на отличния министър на отбраната Матис, който разбира проблемите\", казва Бруно Тертре, заместник-директор на Фондацията за стратегически изследвания. \"Съединените щати увеличиха подкрепата си за НАТО, изпратиха повече средства и повече войници в Европа, затова трябва да погледнем отвъд коментарите на президента Тръмп и неговите туитове и да видим какво на практика са в състояние да направят Съединените щати \", потвърждава Ерик Братбърг.За американския президент, който гледа на международните отношения като на търговски сделки, парите не са само нервът на войната, а и гнездото на проблема. Той изисква европейците да отделят повече средства, за да финансират разходите си за отбрана. Европейците обещаха да изразходват 2% от своя БВП за отбраната до 2024 г., но усилията им не са достатъчни, за да предотвратят промените в настроенията на американския президент. Последният оставя съмнение, че ще спази член 5 на НАТО, който изисква от него да помогне на друг член на Алианса, подложен на въоръжена атака. \"Той иска да поддържа някаква неяснота относно ангажимента на САЩ към член 5 от договора на НАТО. Но въпреки Тръмп, целият американски естаблишмънт продължава да подкрепя европейската сигурност \", казва Ерик Братбърг. \"Европейските лидери по никакъв начин не се съмняват, че Доналд Тръмп ще спази ангажиментите си, дори и от него да се очакват изненади. Въпросът е най-вече да знаем какво мислят руснаците \", отбелязва Бруно Тертре.Рискът се състои в това Москва да се опита да се възползва от тези напрежения в западния блок, за да получи влияние в Европа. Русия има интерес да види разцеплението между американците и европейците да расте и би могла да се изкуши да тества силата на тази връзка. \"Въпросът е дали в един момент Русия ще повярва, че\" западното семейство \"е разединено до такава степен, че да се отворят военни възможности за нея\", обобщава Бруно Тертре. \"Ако по някакво чудо американците се оттеглят от Европа, колко време ще отнеме на европейците да изградят достатъчно надеждна отбрана, за да възпрат Русия? Ще бъде въпрос на години, така или иначе \", добавя той.Европейската оръжейна промишленостТози общ контекст кара някои от европейците да се опитат да ускорят своя общ отбранителен проект, който не е предназначен да замени НАТО, както каза във вторник Ангела Меркел, а \"трябва да позволи предприемането на действия, без да има нужда от подкрепа от САЩ \", както заяви вчера Еманюел Макрон. \"Това няма да доведе скоро до европейска армия или европейска стратегическа автономия\", казва Ерик Братбърг. \"Никой от европейските съюзници не мисли да се отърве от НАТО, напротив, в лицето на руския натиск, ние се нуждаем от Атлантическия съюз повече от всякога, но европейците също трябва да могат да вземат съдбата си в свои ръце и да се сдобият с европейска отбранителна способност \", добавя Пиер Вимон.Идеята за европейска армия изглежда за момента, според всички експерти, като химера, както в политически, така и в оперативен план. Голяма част от държавите от Централна и Източна Европа не показват ентусиазъм да мислят своята отбранителна политика под някакъв друг ъгъл, освен този на атлантическия чадър. \"Има идея за по-прагматичен, по-конкретен и точен подход, който постепенно ще даде възможност на Европа да утвърди способността си да работи пряко и автономно върху дадени терени на Стария континент или в други части на света \", подчертава Пиер Вимон, който смята, че\" трябва да се опитаме да постигнем конкретен напредък, например в изграждането на европейска оръжейна промишленост, която да бъде много по-силна от сегашната \". Проблемът е че Доналд Тръмп не иска тази европейска оръжейна промишленост. Американският президент иска европейците да харчат повече, но за него това означава да купуват американско оборудване, а не да стават все по-малко зависими от него. Стопанинът на Белия дом изглежда иска една прахосническа, а не по-малко зависима Европа. В крайна сметка не връзката между двата бряга на Атлантическия океан днес е застрашена, а по-скоро нейният характер.", "date": "2018.11.19", "title": "Защо Тръмп не може да разтрогне брака между САЩ и Европа?"}
{"url": "https://news.bg/int-politics/sazdavaneto-na-evropeyski-valuten-fond-tryabvalo-da-e-prioritet.html", "text": "Германският консерватор Манфред Вебер, който е основен фаворит да бъде следващият председател на Европейската комисия след евроизборите през следващата година, заяви, че превръщането на Европейския спасителен фонд в Европейски валутен фонд трябва да бъде приоритет, съобщава \"Ройтерс\".\"Искам да се даде приоритет на едно нещо: това е създаването на Европейски валутен фонд, идея, която се обсъжда от известно време, и трябва да бъде финализирана до края на годината на срещата на върха на ЕС през декември\", коментира той по време на пресконференция в Берлин.\"Политическата картина зад това е, че по време на последната криза в еврозоната ние помолихме за помощта на Международния валутен фонд (МВФ). Барак Обама беше президентът (на САЩ) тогава, така че партньорството беше възможно. В бъдещи кризи, чието случване не можем да изключим, аз като европеец не искам да бъда зависим от Белия дом\", изтъкна фаворитът за наследник на поста на Жан-Клод Юнкер.", "date": "2018.11.19", "title": "Създаването на Европейски валутен фонд трябвало да е приоритет"}
{"url": "https://news.bg/society/balgarskite-polyarnitsi-pristignaha-na-antarktida.html", "text": "Преди час корабът на One Оcean Expedition хвърли котва в Южния залив на о-в Ливингстън, съобщи ръководителят на 27-та Българска антарктическа експедиция проф. Христо Пимпирев.Спокойното море и липсата на големи ледени блокове позволява дебаркирането на надуваемите лодки с десетимата български антарктици и четиритонния им багаж на брега.Изпратената снимка показва, че изминалата зима не е била особено сурова и къщите на българската база не са затрупани от много сняг.На борда на кораба се намира и известният плувец Петър Стойчев. Той очаква решението на капитана дали първия плувен маратон в ледените води на Антарктида ще се проведе пред българския бряг или още пó на юг. ", "date": "2018.11.19", "title": "Българските полярници пристигнаха на Антарктида"}
{"url": "https://news.bg/crime/antikoruptsionnata-komisiya-iska-otnemane-na-imushtestvoto-na-brendo-i-semeystvoto-mu.html", "text": "Комисията за противодействие на корупцията и за отнемане на незаконно придобитото имущество (КПКОНПИ) внесе иск в съда за отнемане на имущество от Евелин Николов Банев и от бившата му съпруга Моника Добринова, свързано с тях търговско дружество, от голямата дъщеря на Банев и от брат му Симо Карайчев. Имуществото е на обща стойност 23 275 542 лв.Искът на КПКОНПИ е за отнемане на недвижими имоти в София, дружествени дялове и суми, преминали по сметки.Процедурата срещу него е по отменения Закон за отнемане в полза на държавата на имущество, придобито от престъпна дейност и става възможна след окончателното влизане в сила на осъдителна присъда за участие в организирана престъпна група за пране на пари.Антикорупционната комисия води и гражданско дело срещу сестрата на Добринова, Десислава Дишлиева. Тя е обвиняема за пране на пари и наказателното дело срещу нея е на първа инстанция.Искът на Комисията срещу нея е за отнемане на налична сума в сейф на стойност 6 031 388 лв, внесени суми по кредит и недвижими имоти на майка й и дъщеря й и е на обща стойност 6 762 986.02 лв.Първото заседание по делото е насрочено за май 2019 г.Дишлиева беше оправдана заедно със сестра си Моника Добринова за участие в организираната престъпна група, за което Още в началото на 2015 година стана ясно, че българските власти нямат представа къде се намира Евелин Банев. Припомняме, освен присъдата в България Брендо  и още 10,5 години в Румъния. Заради това и .Още преди това  да му бъде предаден, но СГС поиска допълнителна информация по случая.Малко преди старта на делото срещу Евелин Банев  - Лара. Тя беше повече от 45 дни в плен и след това изненадващо освободена. И до този момент не е ясно какъв откуп е платен, ако е платен, и кои са похитителите.Тричленният състав на ВКС изменя , като отлага ефективната присъда на Крайчев. ВКС оставя в сила присъдата в останалата й част. Решението не подлежи на обжалване и протестиране.", "date": "2018.11.19", "title": "Антикорупционната комисия иска отнемане на имуществото на Брендо и семейството му"}
{"url": "https://news.bg/society/semeystvoto-na-ubitata-zhurnalistka-dafne-galitsiya-ne-znae-koy-e-porachitelyat.html", "text": "Дафне разследваше политическата корупция. Тя разкри много случаи на престъпления с участието на правителствени служители. Тя доказа, че министър е притежавал компания в Панама, началникът на кабинета - също.Това каза нейната сестра Корин Велла пред БНР година след убийството на най-известната малтийска журналистка Дафне Галиция, която загина при бомбен атентат на 16 октомври 2017 г.Дафне пишеше истории, базирани на информация от т.нар. Панамски документи, разказа сестра й. Разследваше банки, критикуваше практиката малтийски паспорти да бъдат продавани на заможни чужденци. Т.е. де факто продажбата на гражданство за целия ЕС.Най-мащабните разследвания на Дафне Галиция са по следи, свързващи големи международни корпоративни интереси с политици в Малта. Откакто започна да се занимава с тези проблеми, ситуацията за нея стана опасна, а накрая беше и убита. Досега не знаем кой стои зад убийството, каза сестра й Корин.По думите й единственото, което семейството знае, е че трима души са арестувани и бяха изправени пред съда. Но е абсолютно ясно, че те не са действали по своя воля. Те са били изпратени, за да извършат физическото покушение. Те биват третирани като заподозрени, те са тези, които са сложили бомбата, но не те са планирали престъплението, каза сестрата на взривената журналистка.Според нея има пропуски в разследването. Тези пропуски са свързани с факта, че никой не разследва критично обстоятелствата около смъртта на Дафне. Има полицейско разследване, но заедно с прокуратурата те се фокусират върху личностната вина. Не се опитват в това разследване да установят дали животът на Дафне е можел да бъде спасен, дали е имало съучастие от органи на властта, дали е имало институционално пренебрежение.\"Също така не гледат към други журналисти, чиито живот би могъл да е в опасност поради същите причини, които доведоха до смъртта на Дафне, и не търсят начини да ги защитят\", категорична е сестра й Корин.Пропуските в разследването могат да бъдат запълнени само с публично разследване, но премиерът отказва да назначи такова, допълни Корин.След смъртта на Дафне Галиция разследванията ѝ стават част от платформата \"Forbidden Stories\" (\"Забранени истории\"), създадена от френският журналист Лоран Ришар. Тази платформа \"пази\" историите на разследващи журналисти по рисковани случаи, като застраховка да не бъдат убити.В същото време, международен екип от журналисти довършва започнатото от техен колега, ако той стане жертва на натиск, бъде арестуван или пък убит. Преди месец Лоран Ришар беше награден за европейски журналист на годината от \"Pix Europa\".Лоран Ришар заяви пред БНР, че по време на тяхното разследване в Проекта \"Дафне\", са открили, че ключови свидетели не са разпитвани от полицията. \"Смятаме, че официалното разследване не върви в правилната посока. Това е един от големите въпроси в проекта \"Дафне\" - какво се случва с властите в Малта и имат ли истинско желание да открият и арестуват поръчителите на убийството\", каза Ришар.Ние не сме тук, за да оказваме натиск на никого, нашата работа е да информираме хората, ние сме журналисти и смятаме, че обществото трябва да знае за всички проблеми, които Дафне разследваше, защото те са важни за всички европейски граждани. Това е безпрецедентна ситуация.Точно затова смятам, че журналистите трябва да работим заедно, на международно ниво, и да убедим публиката си, че наистина работим за споделения интерес на обществото. И трябва да напомняме на хората, че журналисти губят живота си докато вършат работата си по критични истории, каза френският журналист.\"Разбира се, ние сме много притеснени от това, което се случва в Европа. Но такива посегателства над журналисти има в целия свят постоянно - във Филипините, Индонезия, навсякъде. В \"Забранени истории\" (\"Forbidden Stories\") вярваме, че, ако работим заедно да завършим работата на убити журналисти, това ще изпрати силно послание към враговете на свободната журналистика: Дори да спрете вестителя, няма да спрете посланието\", каза Ришар.Проектът \"Забранени истории\" е започнат много преди убийството на Дафне Галиция. В него се разследват подобни случаи от целия свят - в Южна Америка, Африка. Проектът \"Дафне\" е само един от много подобни.", "date": "2018.11.19", "title": "Семейството на убитата журналистка Дафне Галиция не знае кой е поръчителят"}
{"url": "https://news.bg/health/lekarskiyat-sayuz-ostro-negoduva-ot-tekstove-v-byudzheta-na-nzok.html", "text": "Българският лекарски съюз изрази недоволството си от текстове в Закона за бюджета на Национална здравноосигурителна каса за 2019 г. От организацията подчертават, че при изготвянето на проекта предложените от тях промени са били подкрепени и от Асоциацията на университетските болници, Националното сдружение на частните болници, Националнатa асоциация на частните болници, Сдружението на областните болници, Сдружението на общинските болници и Българска болнична асоциация. Въпреки постигнатото единодушие обаче от БЛС са установили, че един от основополагащите текстове липсва в общоприетия вариант.Става въпрос за частта, която гласи: Според Българския лекарски съюз липсата на тези параграфи в новия документ за ЗБНЗОК обезсмисля напълно преговорите и поставя под съмнение подписването на Национален рамков договор за 2019 г.Едноличното приемане на решения говори единствено и само за задкулисни действия, които ще доведат до колапс на цялата система, категорични са от Съюза.Съсловната организация е на мнение, че за правилното функциониране на здравната система е задължително обезпечаването на дейността по направление, без да има възможност за прехвърляне на вече гласувани средства по параграфи в друго направление.От Българския лекарски съюз настояват предложението за фиксиране на средствата по параграфи да бъде вписано в ЗБНЗОК, като се запази смисълът на предложението от лекарския съюз. Те упрекват практиката за попълване на дефицити в сектора със средства за медицинска дейност и настояват дейността на медицинските специалисти да бъде максимално обезпечена и оптимизирана, така че качеството на услугите в сектора да бъде повишено и здравната система да отговори адекватно на потребностите на населението.Ако предложенията на организацията не бъдат взети предвид, ще бъде поискана оставката на некоректните партньори в сектора, които безпардонно елиминират вече договорени текстове в ЗБНЗОК, категорични са от Българския лекарски съюз.", "date": "2018.11.19", "title": "Лекарският съюз остро негодува от текстове в Бюджета на НЗОК"}
{"url": "https://news.bg/int-politics/kambodzha-nyama-da-pozvoli-chuzhdi-voenni-bazi-na-svoya-teritoriya.html", "text": "Камбоджанският премиер Хун Сен заяви, че никога няма да има чужда военна база в страната, във връзка с информация, че Китай лобира за военноморска база в югозападната провинция Кох Конг, съобщава \"Ройтерс\".\"Азия Таймс\", цитира дипломатически източници и анализатори, според които от 2017 г. Пекин лобира пред Камбоджа за военноморска база за фрегати, разрушители и други кораби от флота КНР.\"Трябва ли Камбоджа да наруши конституцията си, за да позволи чужда военна база на територията си. С кого Камбоджа и чуждестранни войници трябва да се боря? Нямаме нужда от чужденци на територията на Камбоджа, които да се бият както в миналото, нито позволяваме Камбоджа да бъде място за идеологически и оръжейни експерименти\", пише министърът на информацията Киеу Канарит, цитирайки премиера. Възможната военноморска база се смята за част от проект на китайската група за развитие Тиендзин - UDG, която започна работа през 2008 г. на 45 000 хектара в национален парк за 99 години. Има малко информация относно проекта за 3,8 милиарда долара или за неговия напредък. UDG са похарчили 45 млн. долара за пристанище, което според \"Азия Таймс\" е военноморска база.Базираната в Камбоджа фирма Sawac Consultants for Development, наета от министерството на околната среда на Камбоджа коментира, че пристанището ще може да обслужва до четири контейнеровоза, всеки по 20 000 тона. Пристанището е охранявано от камбоджански военни и изглежда недовършено, когато представители на \"Ройтерс\" посещават мястото през юни.Китай е най-силният регионален съюзник на Хун Сен и влага милиарди долари в помощ за развитие и заеми за Камбоджа и чрез инициативата на Китай \"Един пояс, един път\". Инициативата, представена от китайския президент Си Дзинпин през 2013 г., има за цел да укрепи мрежа от сухопътни и морски връзки с Югоизточна Азия, Централна Азия, Близкия изток, Европа и Африка.", "date": "2018.11.19", "title": "Камбоджа няма да позволи чужди военни бази на своя територия"}
{"url": "https://news.bg/regions/bez-tok-sa-nyakolko-sela-v-smolyansko-i-pazardzhishko.html", "text": "Четири села в Смолян и две в Баните са без ток, съобщи Нова телевизия.Заради тежкия сняг дървета паднали и скъсали електропроводи.Село Кутела също е без електричество вече цяло денонощие. Няколко екипа на енергодружеството в Южна България се опитват да отстранят авариите.Проходът \"Превала\" пък беше затворен за камиони с ремаркета и полуремаркета.Трасето вече е почистено и опесъчено, а проходът вече е отворен за преминаване на тежкотоварни камиони.Снежната покривка в Смолянска област стигна до 20 см. Няма затворени пътища, но има заледени участъци.Шофьори се оплакват, че снощи пътят между Пампорово и Смолян не бил почистен. От пътноподдържащата фирма обясниха, че над 50 машини са били ангажирани цяла нощ със снегопочистването в района, а 100-годишно дърво едва не премаза автомобил в село Момчиловци.", "date": "2018.11.19", "title": "Без ток са няколко села в Смолянско и Пазарджишко"}
{"url": "https://news.bg/society/ognebortsite-savetvat-kak-da-se-predpazim-ot-pozhar.html", "text": "Огнеборците припомнят основните правила за пожарна безопасност. Причината са по-големият брой пожари през зимата заради ежедневното използване на отоплителни уреди. Само през последната седмица са възникнали почти 200 битови пожара, при които са загинали петима души, а други 13 човека са пострадали, посочват от Главна дирекция \"Пожарна безопасност\".От пожарната напомнят, че кухнята е мястото, където възникват най-много пожари и съветват електроуредите задължително да се изключват, когато не се използват. Уредите трябва да се използват само по предназначение - не бива фурната или готварската печка да служат за отопление.Експертите съветват поне веднъж годишно да се проверява отоплителната система. Не бива да се поставят горими материали на по-малко от метър от отоплителни и нагревателни уреди.Преди излизане от жилището е желателно да се изключат всички отоплителни уреди. Електрическите уреди не бива да се покриват, върху тях не трябва да се сушат мокри дрехи.Препоръчително е да се прави и редовна профилактика на електрическата инсталация от специалист.От пожарната напомнят, че хората, които живеят сами или са трудно подвижни, както и децата са най-рисковите групи при пожар в бита.При пожар незабавно трябва да се подаде сигнал на телефон 112.", "date": "2018.11.19", "title": "Огнеборците съветват как да се предпазим от пожар"}
{"url": "https://news.bg/regions/zadarzhaha-20-godishen-driftiral-pred-narodnoto-sabranie.html", "text": "Задържаха 20-годишен младеж за това, че правил дрифтове пред сградата на Народното събрание, съобщават от прокуратурата.Установено е, че извършител на деянието е В. Антонов, вече осъждан за хулиганство.По време на граждански протест, на 18 ноември, момчето потеглило от пътното плътно до паметника по бул. \"Цар Освободител\" с управлявания от него автомобил марка \"Фолксваген\" и въпреки намиращите се в близост граждани, правил дрифтове с колата. Той направил обратен завой с несъобразена скорост, навлязал в платното за насрещно движещите се, а задната част на автомобила се носила неконтролируемо. Младежът е задържан за 72 часа, като предстои да се разглежда искане за постоянен арест.", "date": "2018.11.19", "title": "Задържаха 20-годишен, дрифтирал пред Народното събрание"}
{"url": "https://news.bg/int-politics/ispaniya-nastoya-gibraltar-da-bade-izklyuchen-ot-sporazumenieto-za-brekzit.html", "text": "Испания иска въпросът за Гибралтар, британски анклав на Средиземно море, да бъде уреден в отделни преговори от тези, които Обединеното кралство води с Европейския съюз по въпросите на търговията и други теми, и заплаши да оттегли подкрепата си за споразумението за Брекзит, ако нейните искания не бъдат изпълнени.\"Искаме да се уверим, че тълкуването на този текст е ясно и показва, че това, което се договаря между Европейския съюз и Обединеното кралство, не се отнася за Гибралтар\", подчерта испанският външен министър Хосеп Борел, цитиран от испанските медии.Той добави, че \"докато това не е ясно в изходния текст и политическата декларация за бъдещите отношения, няма да можем да се съгласим с него\". По-рано британският премиер Тереза Мей коментира, че споразумението за Брекзит регламентира британското присъствие както в Гибралтар, така и в Кипър.Според информации в медиите Борел е подчертал, че Гибралтар не е част от Обединеното кралство, поради което споразумението за Брекзит не трябва да се прилага към него. Испания официално има претенции към него като своя собствена територия, въпреки че това беше отхвърлено от гражданите на Гибралтар при два референдума през 1967 и 2002 г. Великобритания контролира носа, заобиколен от Испания, от 1704 г. насам.", "date": "2018.11.19", "title": "Испания настоя Гибралтар да бъде изключен от споразумението за Брекзит"}
{"url": "https://news.bg/politics/siderov-obyasnyava-na-borisov-zashto-predlozhil-da-si-tragne-i-karakachanov.html", "text": "Волен Сидеров е отишъл да обясни на премиера Бойко Борисов своето предложение и другият вицепремиер от патриотите - Красимир Каракачанов да подаде оставка. Лидерът на  в социалната мрежа Фейсбук.\"С премиера разговаряхме, за да изчистим някои теми, които бяха медийно замърсени. Почувствах се отговорен да му обясня моето предложение към вицепремиера Красимир Каракачанов за неговата оставка. Идеята ми е за заздравяване, а не за разрушаване на управляващата коалиция. Категорично искам да кажа, че моята идея не е за оттегляне на патриотите от управляващата коалиция, както манипулативно внушават евродепутатът Джамбазки и негови колеги\", пише Сидеров.Той обяснява, че с предложенията си цели управлението да продължи с нови идеи и важни решения за българския народ, свързани със стандарт и доходи. Аз съм за стабилност и добро управление. Много е важно всеки от партньорите ми в Обединени патриоти да надмогне егото си\", допълва лидерът на партия \"Атака\".", "date": "2018.11.19", "title": "Сидеров обяснява на Борисов защо предложил да си тръгне и Каракачанов"}
{"url": "https://news.bg/regions/zabraniha-dvizhenieto-na-kamioni-nad-12-t-prez-petrohan.html", "text": "Забраниха движението на камиони над 12 тона на прохода \"Петрохан\" заради обилните снеговалежи, съобщи Нова телевизия. Пътната настилка е почиствана от два снегорина. На места пътят е почистен до асфалт, но на други е покрит със сняг.Освен на \"Петрохан\", голяма снежна покривка има и на прохода \"Предела\", както и в Пампорово.Михаил Рашков от АПИ пояснява, че по-големите затрудненията в движението са били сутринта, но сега е почистено навсякъде.За кратко се е наложило и затварянето на магистралите, за да бъдат почистени.От Пътната агенция напомнят, че не бива да се тръгва на път без зимни гуми.", "date": "2018.11.19", "title": "Забраниха движението на камиони над 12 т. през \"Петрохан\""}
{"url": "https://news.bg/education/parvoto-devichesko-profesionalno-uchilishte-otbelyazva-125-godini.html", "text": "Професионална гимназия по облекло \"Кн. Мария Луиза\" отбелязва 125 години от създаването си. Училището се гордее с историята си на първото девическо професионално училище в България, което е давало знания и професия на българката.Основано е през 1893 год. по инициатива на благотворително дружество \"Майка\", председателствано от видните български общественички Йорданка Филаретова и Екатерина Каравелова. Дружеството \"Майка\" е една от най-активните женски възрожденски организации, която след Освобождението става еталон за благотворителност и обществена изява, притегателен център за обществена изява на жените, а членуването в него е престижно. Откриването на първото девическо училище става под патронажа на княгиня Мария Луиза и приема нейното име.Самото училище \"Кн. Мария Луиза\" започва своя живот, след като дружеството закупува два терена в центъра на София и построява собствена модерна за времето си сграда. През годините няколко пъти се е налагало да се прави преустройство, за да може гимназията да приеме всички желаещи.Училището разкрива три профила: шев на горни, на долни дрехи и готварство, като курсът за горни дрехи е тригодишен и е единствен в страната. Малко по-късно се открива отделение за изработка на шапки и цветарство и бродерия.В своята 125 годишна история училището създава неоспорими традиции в общообразователната и професионалната подготовка. специалностите, които се изучават в гимназията са привлекателни и перспективни за младите хора - \"Моден дизайн\", \"Дизайнер\", \"Конструиране, моделиране и технология на облекло от текстил\", \"Моделиер -технолог на облекло\". Училището и днес продължава традициите, заложени още от по-миналия век, и продължава чуждоезиковото обучение с английски и френски език. В последните години изключително привлекателна за младите хора е специалността \"Сценичен костюм\", съчетана с цветознание и компютърна 2D и 3D графика.Учениците на ПГО \"Княгиня Мария Луиза\" ежегодно заемат и първите места в конкурсите и състезанията между професионалните училища в страната сред които и \"Млади таланти в модата\", организирано от МОН.Своите 125 години професионалната гимназия ще отбележи под патронажа на президента Румен Радев.Тържеството ще се проведе на 21 ноември от 18 часа в залата на Военна академия \"Г. С Раковски\" в столицата, където ще можете да видите и какво са сътворили както настоящите ученици, така и бивши такива, които са поели вече отдавна по собствения път на дизайнери. ", "date": "2018.11.19", "title": "Първото девическо професионално училище отбелязва 125 години"}
{"url": "https://news.bg/crime/ivancheva-i-petrova-da-ne-patuvat-v-chuzhbina-iska-prokuraturata.html", "text": "Специализираният наказателен съд да забрани на арестуваните бивш районен кмет на \"Младост\" Десислава Иванчева и нейната заместничка Биляна Петрова да напускат страната. Искането е от Спецпрокуратурата към Специализирания наказателен съд, съобщи БНР.Искането на спецобвинението ще се гледа от съдия Иво Хинов във вторник.Припомняме, на \", но прокуратурата светкавично протестира определението и Апелативният съд спря изпълнението му.Юристи коментираха, че е прецедент да се иска ограничителна мярка, каквато е зaбpaнaта зa нaпycĸaнe нa cтpaнaтa, при положение че Иванчева и Петрова продължават да са в ареста.Междувременно бившият пиар на столичния район \"Младост\" Петър Кърджилов  призова за ежедневни бдения пред сградата на Съдебната палата в София между 17 и 19 часа всеки ден.По-рано през деня стана ясно, че вxoдът пpeд дoмa и ĸaнтopaтa нa извecтния cтoличeн aдвoĸaт Иpeн Caвoвa (адвокат на Биляна Петрова) ca ocъмнaли, oблeпeни c нeйни нeĸpoлoзи. B тяx , ĸaĸтo мy e peдът \"c пpиcĸъpбиe\" ce cъoбщaвa зa ĸoнчинaтa й, изpeдeни ca й \"cъpдeчни\" cъбoлeзнoвaния, става ясно от социалната мрежа Фейсбук.\"Държавният тероризъм вече се разпростира и върху адвокатите в опит за налагане на страх у гражданите пред монопола на властта и стимулиране на покорство пред държавно организирани актове на насилие\", пишат защитниците на Иванчева и Петрова.Припомняме, като независим кандидат през ноември 2016 година на вълната на протестите срещу презастрояването на квартала. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. и, а парите бяха броени пред тях в продължение на часове.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Стана ясно и че Иванчева не е получила правото да извика адвокат в продължение на няколко часа.Макар и да бе обявено, че ще се провери , на практика такава проверка . На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.През май месец , а  за изпълняващ длъжността районен кмет на \"Младост\".Друг скандал около ареста на Иванчева се разгоря на 1 август, когато тя бе заведена в  и на краката.На заседанията до момента свидетелски  и съпругата му, така и главният архитекст и . Последните двама потвърдиха, че преписки по време на управлението на Иванчева са бавени. Самият Ваклин обаче не сведетелства Иванчева и Петрова да са му искали пари или подкуп за издаване на разрешително.", "date": "2018.11.19", "title": "Иванчева и Петрова да не пътуват в чужбина, иска прокуратурата"}
{"url": "https://news.bg/politics/bsp-potvarzhdava-iska-ostavkata-na-tseliya-kabinet.html", "text": "БСП иска оставката на кабинета. Правителството на , заяви лидерът на БСП Корнелия Нинова на брифинг на \"Позитано\" 20 след Изпълнително бюро на партията. Нищо не работи, подчерта тя. Това правителство е вредно, тази нестабилност трябва да се спре, убедена е социалистката.По думите й мнозинството в парламента, съставено от ГЕРБ, ОП, ДПС и Марешки, е вредно.Решението за левицата е оставка на кабинета. Нови формати на управление ще бъдат агония за държавата. Изходът са предсрочни избори, отсече Корнелия Нинова и увери, че левицата не може да бъде съпричастна към такава агония.Според нея обаче герберите си отиват.Червените депутати  и потвърждават решението си от преди .Кворум ще дадат само . Нинова ги изброи: отмяна на по-високия данък върху старите автомобили, екотаксите върху дрехите втора употреба, ДДС-то върху храните и медикаментите, преизчисление на пенсиите, семейното подоходно облагане, намаляване на заплатите на политиците.Ще се борим за тези искания, отсече червеният водач и обяви намерението на левицата да \"остане в сегашния режим\".Червените депутати продължават посещенията по места за .В отговор на въпрос за  на управляващите, Нинова заяви: \"Нямаме обши планове с президента Радев за сваляне на кабинета на Бойко Борисов.\" По думите й няма нищо страшно в предсрочни избори.Стана ясно, че левицата е осигурила кола и шофьор на Елена Йончева от съображения за сигурност. Според лидера на столетницата депутатката е засегнала много интереси с разследванията си. Самата Йончева също призна, че има определени притеснения.", "date": "2018.11.19", "title": "БСП потвърждава - иска оставката на целия кабинет"}
{"url": "https://news.bg/regions/tsarskiyat-orel-veche-leti-bezopasno-v-nebeto.html", "text": "\"Живот за царския орел\" е най-мащабният проект за обезопасяване на електроразпределителната мрежа, който има изцяло природозащитна цел. Това заявиха днес представители на Електроразпределение Юг и Българското дружество за защита на птиците (БДЗП) на пресконференция, на която споделиха крайните резултати от съвместната си дейност.Проектът беше финансиран от програмата LIFE+ на Европейския съюз и се осъществи в периода 2013-2018 г. съвместно от електроразпределителното дружество и неправителствената организация.Целта му е да спомогне за увеличаването на популацията на силно застрашения царски орел в България, която се намира на лицензионната територия на Електроразпределение Юг в югоизточната част на страната.Въпреки че в миналото царският орел е бил широкоразпространен, днес той е сред най-уязвимите видове в света. Като една от най-редките птици той е включен в Световния червен списък на застрашените видове. Това обясни Светослав Спасов от БДЗП и допълни, че в България са останали едва 29 двойки царски орли. Преди видът се е срещал в цялата страна. Днес обаче популацията му е намаляла драстично и е концентрирана основно в югоизточната част на страната, към която са насочени и усилията на проекта, поясни той.По думи на Спасов изчезването на вида се дължи на масовото избиване на хищните птици през средата на миналия век, както и промяната на местообитанията и развитието на интензивно селско стопанство, довело до намаляване на дивите животни, с които се прехранва царският орел. Незаконното залагане на отровни примамки и бракониерството са също сред причините за намаляването на вида, посочи той и допълни, че през последните десетилетия се е установила още една заплаха за царския орел и другите едри птици - токовите удари при кацане на електрически стълбове.От БДЗП заявиха, че след извършено проучване на електропроводите било установено, че електроразпределителната мрежа представлява сериозен проблем за птиците. Най-висока смъртност била отчетена при враните и щъркелите, а дневните грабливи птици също формирали голям дял от жертвите. От дружеството подчертаха, че те са малобройни и имат бавен репродуктивен цикъл. По тази причина смъртта на всеки индивид оказва силно неблагоприятни последствия за популацията на вида.Сред мерките, които са предприети в рамките на проекта, са обезопасяването на общо 2340 електропровода, като са премахнати 70 км надземни електропроводи, а при други е положен изцяло изолиран кабел. Изградени са и 40 км подземни кабелни линии на местата, на които теренът го позволява.Това оказва двоен положителен ефект, изтъкнаха от електроразпределителното дружество, защото освен, че се повишава сигурността за птиците, се намалява и броят на авариите по мрежата. По този начин проектът е съобразен както с интереса на клиентите, така и с опазването на биоразнообразието в региона.От Електроразпределение Юг заявиха още, че проектът е оказал и значително социално и икономическо въздействие в региона, тъй като е създал допълнителни работни места в Харманли, Елхово, Ямбол, Сливен и Тополовград.На свой ред от БДЗП увериха, че в районите, които обхваща проектът, вече няма регистрирани птици, загинали от токов удар. Те съобщиха и за нова двойка царски орли, която е започнала да гнезди в региона, и заявиха, че за момента популацията на вида е стабилизирана.Организаторът на проекта Стойка Титова изтъкна, че сътрудничеството на Електроразпределение Юг с БДЗП датира още от 2011 г. и даде пример с проектите \"Save the raptors\" и \"Живот за бургаските езера\", при които също са обезопасени електрически стълбове.Проектът \"Живот за царския орел\" получи висока оценка от Европейската комисия и беше признат за един от петте най-добри проекта, които са извършвани през 25-те години от програмата LIFE+, допълни още тя.", "date": "2018.11.19", "title": "Царският орел вече лети безопасно в небето"}
{"url": "https://news.bg/disasters/gigantski-valni-pometoha-balkoni-na-blok-v-tenerife.html", "text": "Десетки хора са били евакуирани от сграда в популярната туристическа дестинация Тенерифе, след като огромни вълни пометоха крайбрежни жилищни блокове. Драматични кадри улавят разрушаването на балкони.Огромните вълни, предизвикани от тежката буря, са се разбили в сградата, стигайки най-малко до третия етаж, помитайки парапетите на балконите.Властите е трябвало да ограничат достъпа до 67 апартамента в Меса дел Мар, след като циклонът удари северната част на Тенерифе, най-големият от Канарските острови.Общо 39 души са били евакуирани от две отделни места на острова, след като бурното море помете неговото крайбрежие. Около 15 души са напуснали блока, който се вижда на клиповете. Други 24 души са били евакуирани от сграда в Гарачико, след като нивата на водата са се издигнали вътре в сградата, увреждайки асансьора.Няма съобщения за ранени хора, но правителството и службите за спешна помощ остават нащрек.", "date": "2018.11.19", "title": "Гигантски вълни пометоха балкони на блок в Тенерифе"}
{"url": "https://news.bg/regions/kashta-iznikna-nad-dere-v-blagoevgradskoto-selo-debren.html", "text": "Малко след , където заради наводнение и незаконни строежи на 19 юни 2014 г. загинаха 13 души, подобна постройка \"кацна\" върху дере в благоевградското село Дебрен.Там е построена сграда, чиито основи се крепят на двата края на дере. Долният етаж е буквално увиснал във въздуха, показа bTV.Жителите на околността настояват построеното да бъде премахнато. Едната причина - по думите им сградата е незаконна. Другата - притесняват се от наводнение, което неведнъж е застигало долните етажи на къщите им.През 2013 г. хората разбрали, че в част от моста надолу се отдават площадки под наем, но с учредено право на строеж. 110 души се подписали, че са против застрояването на дерето. \"Нашите опасения са, че ще се наводни. Тук става една тапа и всичко ще влиза при нас. Отделно какво е това нещо - да се строи на въздух, над река? Това са зелени площи тук, надолу направиха 5 пейки, за да изпишат пари, а тук ни оставиха без бордюр, без нищо\", коментираха засегнатите жители.От Басейновата дирекция увериха, че постройката е незаконна. На първо четене - изградена в противоречие със Закона за водите, информират експертите. Сезирани са всички компетентни органи, които имат правомощия.\"В Закона за водите, в чл. 143, т. 4 категорично е забранено извършването на строежи върху покрити участъци от подводните обекти. Ние сме уведомили общината и регионалния отдел на Национален строителен контрол, че е недопустимо изграждането на строежи. Въпреки това главният архитект издава разрешение за строеж. Нашата задача е да контролираме проводимостта на дерето\", заяви Радослав Георгиев от Басейнова дирекция.\"Формулировката на продажбата, е продажба на въздух над дере. Дотам стигнахме - продавахме всичко, сега продаваме и въздух. Това беше тогава коментарът на съветниците\", припомня си един от общинските съветници - Верхад Исламов.Търгът беше обявен за ден Байрям, огледът беше на втория ден на Байряма, продажбата на третия ден. \"По принцип търговете в нашата община се провеждат инкогнито - тайно от всички. Знае само човекът, който е заинтересован от това\", допълни Верхад Ислямов.Според собственичката на строежа - Кира Вълкова, няма проблем, че сградата е построена над дерето. \"Защо да не е нормално? Да не строим само ние във въздуха? Това е сухо дере. Не е река, а дере\", заяви Вълкова.Общинският кмет Минка Капитанова не дойде за живото включване в \"Тази сутрин\", защото била възпрепятствана.Кметът на самото село Дебрен Тюркиян Ходжова заяви, че няма отношение към казуса. Тя се оправда, когато е текла процедурата по узаконяване на сградата, тя не е била на власт.", "date": "2018.11.19", "title": "Къща \"изникна\" над дере в благоевградското село Дебрен"}
{"url": "https://news.bg/world/erdogan-i-putin-ofitsialno-obyaviha-za-zavarshen-morskiya-uchastak-na-turski-potok.html", "text": "Президентът на Русия Владимир Путин и турският му колега Реджеп Ердоган издадоха нареждане за постояването на последния сегмент от морския участък на енергийния проект \"Турски поток\", съобщава \"Дейли сабах\".Путин е в Истанбул на еднодневна визита за участие в официалната церемония във формат видеоконференция.По време на събитието руският лидер нареди на директора на Газпром Алексей Милер да разпореди на Pioneering Spirit - най-големият кораб в света за инсталиране на нефтени и газови платформи, да постави последната тръба от морския участък, информира ТАСС.На събитието Ердоган заяви, че \"Турски поток\", изграждан с нашите руски приятели, е важен исторически проект по отношение на двустранните контакти и енергийните политики в региона\".През миналата година увеличихме търговския обмен с Русия с 30%, целта ни е да достигне 100 милиарда долара, съобщи той.Ердоган поясни, цитиран от Анадолската агенция, че проектът носи много ползи не само за Турция, но и за съседните държави, за региона. Той нарече Русия \"надежден партньор на Турция\" и \"важен\" доставчик на природен газ, с който Анкара може да си сътрудничи дългосрочно.Проектът \"Турски поток\" ще действа от 2019 г. след провеждането на тестовете, обяви турският лидер. По думите му Турция е закупила 387 милиарда кубични метра природен газ от Русия от 1987 г.Според него солидарността на Турция с руския президент и народ ще открие пътя за по-големи проекти между двете страни в бъдеще.Путин от своя страна отбеляза, че името на проекта \"Турски поток\" е предложение на Ердоган., коментира държавният глава на Русия.Според руския лидер Ердоган е показал политическа воля и кураж за осъществяването на този проект, което не би било възможно без доверие между двете страни.Путин също поиска търговският обмен да достигне 100 милиарда долара.ТАСС припомня, че през декември 2014 г. Русия изостави проекта \"Южен поток\" през България и го замести с тръба с подобен капацитет, която по-късно беше наречена \"Турски поток\".Газпром започна строителството на морския участък от тръбата през май 2017 г. Той минава по дъното на Черно море до крайбрежието на Турция. Дължината му е 930 километра. Тръбата ще продължи по суша още 180 километра до границата на Турция със съседни държави.Първата тръба е за турския пазар, а втората ще доставя за Южна и Югоизточна Европа. Капацитетът на всяка тръба е 15,75 милиарда кубични метра газ на година. Първите доставки са предвидени за края на 2019 г.Газпром обяви завършването на морския участък през април 2018 г.В края на май Газпром и турското правителство подписаха протокол за изграждането на тръбите на \"Турски поток\" по суша.В близко бъдеще Русия ще реши маршрута на втората тръба. В момента се обсъждат два варианта. Гърция, Италия, България, Сърбия и Унгария са потенциални пазари.Газпром счита, че за изграждането на \"Турски поток\" ще се необходими 7 милиарда евро.Преносът на газ от Анапа, Русия, до Къйъкьой (Мидия), Турция, ще отнема около 52 часа. Контролната стая, където ще се следи преносът на природен газ, ще бъде в Амстердам, Холандия.Проектът ще действа най-малко 50 г.Тази година Путин два пъти посети Турция. И двата случая бяха за участие в международни срещи за Сирия: през април във формат Русия-Иран-Турция и през октомври във формат Русия-Франция-Германия-Турция. Руският президент проведе отделни двустранни разговори с Ердоган.Последната визита на Путин в Турция в чисто двустранен формат беше на 11 декември 2017 г.", "date": "2018.11.19", "title": "Ердоган и Путин официално обявиха за завършен морския участък на „Турски поток\""}
{"url": "https://news.bg/culture/mechat-i-prastenat-na-han-kubrat-pristigat-u-nas.html", "text": "Мечът и пръстенът на хан Кубрат ще бъдат показани в България през следващата година по предложение на премиера Бойко Борисов. Това потвърди министърът на културата Боил Банов след среща с директора на Ермитажа Михаил Пиотровски.Министърът уведоми, че вещите на хан Кубрат ще бъдат изложени пред българската публика по време на \"Дните на Ермитажа\" през 2019 г. Събитието се подготвя взаимно с най-големия руски музей.Банов изтъкна, че идеята е на премиера Бойко Борисов и увери, че с радост ще я реализира. Той допълни, че с Михаил Пиотровски са обсъдили и възобновяването на отношенията с Ермитажа и обмена на изложби и специалисти.Мечът и пръстенът на хан Кубрат са част от Перешчепинското съкровище. То е едно от двете съкровища извън съвременните български земи и е от изключително значение, тъй като е доказано на Кубрат. Мечът на хана е дешифриран с дължина 94 см и датира от 30-те години на 7 век. Изработен е в Източната Римска империя и е подарък на Кубрат от император Ираклий. Съкровището съдържа и няколко пръстена печати и други лични вещи. То е от погребението на Кубрат и е открито на 29 май 1912 г. в степта.", "date": "2018.11.19", "title": "Мечът и пръстенът на хан Кубрат пристигат у нас"}
{"url": "https://news.bg/health/opredelyat-5-mln-lv-za-proekti-za-integratsiya-na-hora-s-uvrezhdaniya.html", "text": "Предвижда се 5 млн. лева от Оперативната програма \"Развитие на човешките ресурси\" да бъдат насочени за социално включване на хората с увреждания. Това съобщи във Велико Търново заместник-министърът на труда и социалната политика Зорница Русинова, цитирана от БНР.Целта е да се осигурят качествени и нови социални услуги, за да бъдат интегрирани в обществото и на пазара на труда хората с увреждания или членове на техните семейства.Очакванията са да бъдат подпомогнати и майките на деца с увреждания, каза Русинова.Тя даде пример, че може да се създаде услуга, при която се работи с дете с аутизъм. Може да се създаде услуга, при която специалисти работят с детето. От друга страна - специалисти работят и с родителите, ако те нямат възможност да ходят на работа и ще ги мотивират.С проекти до края на януари 2019 г. могат да кандидатстват неправителствени организации в партньорство с общините. За тях няма долна граница на финансирането, а максимумът е 200 000 лева.", "date": "2018.11.19", "title": "Определят 5 млн. лв. за проекти за интеграция на хора с увреждания"}
{"url": "https://news.bg/int-politics/kral-salman-zashtiti-sina-si-mohamed-bin-salman-za-ubiystvoto-na-kashogi.html", "text": "Саудитският крал Салман бин Абдулазиз направи годишното си обръщение пред Консултативния съвет (Шура) след национално турне с престолонаследника принц Мохамед бин Салман в контекста на нарастващия международен гняв заради замесеността на престолонаследника в нареждането на убийството на саудитския журналист и дисидент Джамал Кашоги в Истанбул, съобщава \"Ройтерс\".Коментарите на краля са първото му публично изявление след убийството на Кашоги на 2 октомври, което предизвика глобално порицание и обтегна отношенията на Рияд със Запада.Кралят не е споменал директно кризата, но е похвалил съдебната система и прокуратурата на страната за изпълнения им дълг в служба на правосъдието.Кралят е говорил и за войната в Йемен, за сдържането на Иран, за палестинците и е предложил непоколебимата си подкрепа за Мохамед бин Салман. Салман е похвалил престолонаследника, че кралството претърпява трансформация на всички фронтове заради неговата \"Визия 2030\" и безпрецедентните държавни разходи.Кралят призова международната общност да прекрати ядрената програма на Иран, както и нейната програма за балистични ракети, като настоява, че палестинският въпрос все още е основен приоритет на кралството.Президентът на САЩ Доналд Тръмп заяви вчера, че убийството на Кашоги е \"много порочно\", но че иска да се отнася със Саудитска Арабия като с близък съюзник в Близкия изток.Поставен под натиск да накаже Саудитска Арабия за смъртта на Кашоги в саудитското консулство в Истанбул, Тръмп постави под въпрос предполагаемата роля на Момахем бин Салман, който е фактическият владетел на петролното кралство.\"Той ми каза, че няма нищо общо с това\", коментира Тръмп в интервю за Fox News, добавяйки, че \"мнозина\" също са заявили, че престолонаследникът не е знаел за убийството.В петък излязоха информации, че ЦРУ са информирали администрацията на Тръмп за убийството и тяхното убеждение, че Мохамед бин Салман го е разпоредил.По думите на Тръмп оценката на ЦРУ била \"много преждевременна\".", "date": "2018.11.19", "title": "Крал Салман защити сина си Мохамед бин Салман за убийството на Кашоги"}
{"url": "https://news.bg/int-politics/otnasyali-se-s-upravlyavashtata-partiya-v-polsha-kakto-gyobels-kam-evreite.html", "text": "Министърът на културата на Полша Пьотр Глински сравни отношението към членове на неговата консервативна управляваща партия от политически опоненти с начина, по който евреите са били третирани от министъра на пропагандата на нацистка Германия Йозеф Гьобелс, съобщава \"Асошиейтед прес\".Глински, който също така е вицепремиер, е описал какво е било отношението към членове на неговата управляваща партия \"Право и справедливост\", когато те са били все още в опозиция преди 2015 г., и сега. По думите му, докато са били в опозиция \"бяхме изключени, отнасяха се към нас като с прокажени\", а сега \"сме сравнявани с фашисти, диктатури\".В интервю, публикувано днес от новинарското списание Wprost, той коментира, че езикът, често използван за описание на партията, цели да \"дехуманизира\" и членовете на партията да бъдат \"третирани все едно като евреи от Гьобелс\".Нацистка Германия изтреби 6 млн. евреи по времето на Холокоста.", "date": "2018.11.19", "title": "Отнасяли се с управляващата партия в Полша както Гьобелс към евреите"}
{"url": "https://news.bg/regions/dvoyno-poveche-miene-no-sashtata-taksa-smet.html", "text": "През 2019 г. бюджетът за чистота ще нарасне на 205 985 776 лева, съобщиха от Столичната община и увериха, че това няма да се отрази на такса смет.През следващата година бюджетът ще е с 12.07% по-висок спрямо 2018 г., т.е. средствата ще се увеличат с 22 млн. лева.Зам.-кметът по екология Йоана Христова заяви, че по-високият бюджет за чистота на Столичната община е насочен към подобряване на услугата по чистота и най-вече към подобряване на качеството на въздуха. Тя допълва, че са отпуснати 1.5 млн. лева повече, за да се намали престоят на горимите едрогабаритни отпадъци около контейнерите. Това намалява възможността те да бъдат събрани и изгорени нерегламентирано.Бюджетът за чистота за 2019 г. предвижда и двукратно увеличаване на миенето, както и увеличаване на зелените площи и възстановяване на междублоковите пространства. Общата сума за поддръжка на зелените площи през 2019 г. е 21 600 000 лева, т.е. с 2.3 млн. лева повече.Въпреки че бюджетът за чистотата на столицата за 2019 г. е по-висок, не се предвижда повишаване на такса смет за жителите, уверяват от общината.Стойностите за такса смет се запазват на същите нива от 2018 г. за всички категории потребители, подчерта зам.-кметът по финанси Дончо Барбалов. За гражданите такса смет се запазва на 1,6 промила върху данъчната оценка на жилищата, а за бизнеса - 10 промила върху отчетната стойност на имотите. Барбалов припомни, че фирмите могат да плащат такса битови отпадъци и според количеството генериран отпадък. През 2018 г. общо над 6700 фирми в София са се възползвали от тази възможност.Сумата за поддържане на чистотата на териториите за обществено ползване за 2019 г. ще бъде 78 500 000 лева, като се предвижда двойно увеличение на миенето спрямо 2018 г. С 24% се увеличава дялът на машинното метене за сметка на ръчното за всички улици с масов градски транспорт. За зимата се предвижда и увеличаване на почистването на вътрешнокварталните улици.През 2019 г. Столичната община планира да отдели 55 млн. лева за депата и съоръженията за обезвреждане и рециклиране на битовите отпадъци. Повече средства се отпускат за рекултивация на депата \"Суходол\" и \"Садината\", както и за дейности по проектиране на Центъра за биомаса.През следващата година сумата за транспорт и оползотворяване на RDF-екологичното гориво ще нарасне с 570 000 лева. По този начин общата цена за превозването до циментовите заводи, в които горивото временно се оползотворява до построяването на необходимата инсталация, става 5 721 000 лева.", "date": "2018.11.19", "title": "Двойно повече миене, но същата такса смет"}
{"url": "https://news.bg/regions/otkriha-ptichi-grip-i-v-brezovskoto-selo-choba.html", "text": "Зараза от птичи грип е открита в брезовското село Чоба, съобщи БНР.Заразени са 1970 патици във ферма в селото.Това е четвърто огнище на птичи грип установено за по-малко от два месеца в Пловдивска област.Директорът на БАБХ Пловдив Камен Янков обясни, че е организирано евтаназирането на птиците, което ще приключи до края на деня.Собствениците на убитите птици ще бъдат обезщетени. Определена е 3-км предпазна зона около засегнатия обект и 10-км наблюдаваща зона.В рамките на два месеца птичи грип бе открит в селата Трилистник, Богданица и Манолско Конаре.Припомняме, че на 5 ноември, , сред които 5 големи ферми за кокошки и 4 ферми в задни дворове, а засегнати са 993 000 птици, които вече са унищожени.Те подчертаха още, че заразата навлиза в своя пик и продължава до средата на май.От .", "date": "2018.11.19", "title": "Откриха птичи грип и в брезовското село Чоба"}
{"url": "https://news.bg/world/kmetska-i-ministerska-ostavka-v-rumaniya-predi-pravitelstveni-rokadi.html", "text": "Министърът на отбраната на Румъния и кметът на Букурещ напуснаха позициите си в управляващата Социалдемократическа партия преди правителствени рокади, информира АП.Председателят на партията Ливиу Драгня иска да засили контрола над партията с днешните рокади след критики за управленския му стил и заради присъда за корупция.Драгня дърпа конците в управлението на страната, но официално не може да поеме премиерския пост заради присъда. Драгня беше осъден условно на две години затвор през 2016 г. за изборна измама. През юни получи 3 г. и половина за злоупотреба с власт. Присъдата се обжалва. Тече трето разследване срещу него.Военният министър Михай Фифор се оттегли преди партийната среща.Кметът Габриела Фирея, която обвинява Драгня, че води партията по задкулисен и своеволен начин, подаде оставка като действащ лидер на клона на партията в Букурещ, след като се появи информация, че на партийната среща ще бъде взето решение за отстраняването й.", "date": "2018.11.19", "title": "Кметска и министерска оставка в Румъния преди правителствени рокади"}
{"url": "https://news.bg/int-politics/lyuksemburg-konstatira-ne-e-vazmozhno-po-dobro-sporazumenie-za-brekzit.html", "text": "Външният министър на Люксембург обяви, че \"няма по-добро споразумение\" за Брекзит за Великобритания от това, което беше  през миналата седмица, съобщава \"Асошиейтед прес\".Жан Аселборн говори, след като външните министри на страните членки на Европейския съюз се събраха в Брюксел днес в контекста на политическата криза във Великобритания, където премиерът Тереза Мей защитава проектоспоразумението си срещу масовите критики.Аселборн заяви, че Мей \"заслужава похвала\" за позицията си, изтъквайки, че максимата \"без споразумение е по-добре от лошо споразумение\" е отпаднала в полза на \"всяко споразумение е по-добро от липсата на споразумение\".Той добави: \"Трябва да разберем днес, че това споразумение, което сега е на масата, е най-доброто възможно. Няма по-добро за този налудничав Брекзит.\"Той добави, че по трудния въпрос за Северна Ирландия \"няма по-добро решение\".", "date": "2018.11.19", "title": "Люксембург констатира: Не е възможно по-добро споразумение за Брекзит"}
{"url": "https://news.bg/world/evroskeptichnite-tori-nyamat-glasove-za-vot-na-nedoverie-sreshtu-mey.html", "text": "Консервативната партия не събра нужния брой гласове за , пише ТАСС, позовавайки се на британския вестник \"Сън\", който цитира източници.Според правилата в Консервативната партия битката за лидерството може да започне, ако председателят на партията подаде оставка или ако 15% от торите (в момента 48 консерватори) изпратят писмо на председателя на Комисия 1922 за организиране на вот на недоверие. Ако Мей изгуби на подобно гласуване, партията ще трябва да избере нов лидер. Но ако спечели, тя ще получи подкрепа за прокарване на предложения през годината.Британският вестник отбелязва, че до момента недоволните тори са събрали група от 42-ма консерватори, тоест необходими са още 6, за да се задейства процедурата по сваляне на Мей.\"Сън\" пише, че 25 консерватори публично са заявили, че са изпратили писма на Комисия 1922, обединяващи редовите депутати от Консервативната партия. Други 17 консерватори са изпратили писмата си на Комисия 1922 без публично да се огласява.Изданието отбелязва, че поддръжката за вътрешнопартиен преврат срещу Мей се е оказала не толкова голяма, както са се надявали организаторите - радикалните евроскептици.Преди няколко дни \"Дейли телеграф\" писа, че вотът на недоверие може да се състои на 20 ноември, вторник.", "date": "2018.11.19", "title": "Евроскептичните тори нямат гласове за вот на недоверие срещу Мей"}
{"url": "https://news.bg/society/obsazhdat-obshtinski-zaem-ot-6-mln-lv-v-pleven.html", "text": "В Плевен е насрочено публично обсъждане за поемане на дългосрочен общински дълг от 6 милиона лева под формата на кредит от \"Регионален фонд за градско развитие\", съобщи БНР.Парите ще се използват за основни ремонти и спортни проекти.Кметът Георг Спартански е отправил покана към плевенчани за публично обсъждане. Размерът за заема възлиза на 6 милиона и 128 хиляди лева.Предвижда се основен ремонт на площад \"Свобода\" и пешеходната улица \"Васил Левски\" от площад \"Свобода\" до площад \"Стефан Стамболов\", ремонт на сградата на Автогарата и автобусните сектори, както и изграждане на скейтборд площадка.Плевенчани са заявили намерение за активно участие в дебата. Те са категорични, че искат контрол върху всички дейности и звена.", "date": "2018.11.19", "title": "Обсъждат общински заем от 6 млн. лв. в Плевен"}
{"url": "https://news.bg/world/predsedatelyat-na-aliansa-renault-nissan-mitsubishi-arestuvan-v-yaponiya.html", "text": "Председателят на алианса Renault-Nissan-Mitsubishi Карлос Гон е арестуван в Япония, пише Yomiuri Shimbun.Той е арестуван след разпит в прокуратурата в Токио заради недекларирани доходи.Nissan Motor Co. изрази намерение да го уволни. Компанията, която се води от 64-годишния Гон, обяви, че има доказателство за сериозно нарушение след проведено вътрешно разследване, продължило няколко месеца. Производителят на автомобили добави, че председателят е използвал активи на компанията за лични нужди. Става въпрос за милиони долари.Според източници Грег Кели - един от членовете на съвета на директорите на Nissan Motors Co., също е задържан по подозрение в подпомагане на Гон да укрие парите. Двамата са присвоили 44,21 милиона долара от 2011 г. до 2016 г. Гон е един от най-успешните мениджъри в автомобилната индустрия. Той е част от Renault от над 20 години. Гон е в основата на изграждането на алианса Renault-Nissan, който се разшири (през 2016 г. бе добавена и Mitsubishi) и преживя изключителен разцвет под негово ръководство. Постепенно обединението се превърна в един от най-големите производители на коли в света.Гон, който в един момент държеше цялата власт в алианса, постепенно се оттегля от ръководните роли. Той първо напусна поста изпълнителен директор на Nissan, а през следващите 2-3 години се очакваше да направи същото и в Renault. Двете компании искат да се слеят или да измислят алтернативен механизъм за засилване на партньорството си, След обявяването на новината акциите на Renault S.A. се сринаха с повече от 12% (12.39% за €56.54) - най-ниското ниво за повече от 4 г.", "date": "2018.11.19", "title": "Председателят на алианса Renault-Nissan-Mitsubishi арестуван в Япония"}
{"url": "https://news.bg/crime/zadarzhaha-avtobus-s-palen-bagazhnik-s-tsigari-kontrabanda.html", "text": "37 800 къса контрабандни цигари откриха в автобус с българска регистрация на МП Капитан Андреево, съобщиха от Агенция \"Митници\".Автобусът с 55 пътници влязъл в страната от Турция на 10 ноември около 21 часа.Част от пътниците декларирали, че пренасят цигари, които били задържани с разписки заради превишаване на нормите за безмитен внос от две кутии.След проверка на превозното средство било установено, че 9 пътници са укрили в личния си багаж 11 200 къса цигари /560 кутии/ без акцизен бандерол, а в багажното отделение на автобуса били открити още 26 600 къса цигари /1330 кутии/ от седем различни марки.На шофьора на автобуса е съставен акт.", "date": "2018.11.19", "title": "Задържаха автобус с пълен багажник с цигари контрабанда"}
{"url": "https://news.bg/regions/bezdomnik-zagina-pri-pozhar-v-izostaven-trafopost-vav-veliko-tarnovo.html", "text": "Бездомник загина при пожар в изоставен трафопост във Велико Търново, а друг е с изгаряния по ръцете, съобщи БНР.Инцидентът е станал тази нощ.Двамата клошари се приютили в трафопост от бившата тролейбусна мрежа и запалили огън, за да се стоплят.Два противопожарни автомобила за загасили пожара и в останките на сградата са намерили обгореното тяло на 49-годишен мъж.След медицинска помощ вторият пострадал е освободен.В област Велико Търново нямало действащ общински приют за бездомници.", "date": "2018.11.19", "title": "Бездомник загина при пожар в изоставен трафопост във Велико Търново "}
{"url": "https://news.bg/regions/zhitelite-v-tsentara-na-sofiya-byaha-bez-tok-za-poveche-ot-chas.html", "text": "Центърът на София беше без ток за повече от час заради мащабна авария, съобщи БГНЕС. Без ток бяха жителите на ул. \"Позитано\", бул. \"Христо Ботев\", част от ул. \"Алабин\", ул. \"Три уши\", район Триадица, съобщи БГНЕС.Засегнати от аварията са и много адреси в община Възраждане в централната част на столица, както и улиците \"Отец Паисий\", \"Цар Самуил\", \"Братя Миладинови\", бул. \"Ал. Стамболийски\", ул. \"Стефан Стамболов\", ул. \"Лавеле\", \"Ломска\", \"Княз Борис I\", бул. \"Тодор Александров\".Ток няма и в Зона Б-5-3, Зона Б-5, ул. \"Средна гора\", ул. \"Опълченска\", \"Възраждане\", \"Марко Балабанов\", кв. \"Разсадника\", както и в квартал \"Люлин\" - трета, четвърта, пета и шеста част. От ЧЕЗ съобщават, че е планирано аварията да бъде отстранена до 12 ч. днес.От сайта на електроразпределителното дружество става видно, че в кв. \"Малашевци\" и в \"Симеоново\" има непланирано прекъсване на тока.Аварийните екипи на ЧЕЗ работят за максимално бързо възстановяване на подаването на електричество.Междувременно четири квартала на София са без топла вода и парно. Това са \"Белите брези\", \"Света троица\", \"Стрелбище\" и \"Хиподрума\". Причината за спирането е авария. Екипи на Топлофикация София работят по отстраняване на проблемите.В Габрово възстановиха електрозахранването на част от абонатите, които останаха без ток след авария, причинена от мокрия сняг. В квартал Лисец захранването ще бъде пуснато по-късно, след премахване на надвисналите върху жиците клони, информира БНР.За понеделник, 19 ноември, е отправено предупреждение за цялата страна, но валежите постепенно ще отслабнат и до вечерта ще спрат, най-късно - в Североизточна България.Жълт код е обявен за утре в 8 области на Северозападна България - там се очакват снеговалежи и поледици.", "date": "2018.11.19", "title": "Жителите в центъра на София бяха без ток за повече от час"}
{"url": "https://news.bg/society/kashtata-za-bezdomni-v-dobrich-raboti.html", "text": "Къщата за временно подслоняване на бездомни хора в Добрич вече е отворена за нуждаещите се, съобщи БНР. Домът е с капацитет за осем лица и през зимните месеци ще работи денонощно.Заместник-кметът по хуманитарните дейности Емилия Баева заяви, че до момента няма настанени хора в къщата и допълни, че това не е място за настаняване на болни или употребили алкохол хора.В областния център бездомните могат да бъдат подслонявани и в Центъра за временно настаняване към фондация \"Ръка за помощ\", както и в приюта в храма \"Св. Троица\".Няма точни данни за броя на бездомните в Добричка област, но през зимата хората без подслон от по-малките населени места търсят спасение в областния център.За месеците ноември и декември Областният съвет на БЧК е осигурил финансиране за хранителни пакети, санитарни материали, медикаменти и постелки, но нуждата от допълнителни дарения е голяма.", "date": "2018.11.19", "title": "Къщата за бездомни в Добрич работи"}
{"url": "https://news.bg/int-politics/rusiya-publikuva-video-ot-polet-na-noviya-iztrebitel-su-57-v-nebeto-nad-siriya.html", "text": "Министерството на отбраната на Русия публикува кадри от бойната работа на руския изтребител от пето поколение Су-57 в Сирия, съобщават руските медии.Видеото, което е с дължина от 1 минута и 20 секунди, е публикувано на страницата руското военно ведомство в руската социална мрежа \"\".\"Министерството на отбраната на Русия публикува уникални кадри от бойната работа на авиационните комплекси от пето поколение Су-57 в Сирийската арабска република. Полетите са били извършени за потвърждение на обявените възможности на най-новите самолети в условията на реална бойна обстановка\", се изтъква в съобщението.Отбелязва се, че по време на полетите на практика бяха проверени летателно-техническите характеристики на самолета, интелигентният информационно-контролен комплекс, функционирането на всички бордови системи, включително въоръжението при условията на по-високи температури, сложна лежаща повърхност и други фактори.Подчертава се, че екипажите на Су-57 се извършили повече от 10 полета в Сирия.Су-57 е предназначен за унищожаване на всички видове въздушни, наземни и надводни цели. Съчетанието от висока маневреност и свръхманевреност с възможността за извършването на свръхзвуков полет, както и съвременното бордово оборудване и слабата му видимост, осигуряват на Су-57 висока ефективност и превъзходство над врага, хвалят се от руското военно министерство.", "date": "2018.11.19", "title": "Русия публикува видео от полет на новия изтребител Су-57 в небето над Сирия"}
{"url": "https://news.bg/world/germaniya-nalozhi-sanktsii-na-18-grazhdani-na-sauditska-arabiya-za-sluchaya-kashogi.html", "text": "Германия наложи санкции на 18 граждани на Саудитска Арабия, които се смята, че са свързани с убийството на журналиста Джамал Кашоги.Новината съобщи външният министър на Германия Хайко Маас в кулоарите на срещата на министрите на външните работи на ЕС в Брюксел, съобщават агенции.На гражданите на Саудитска Арабия им е забранено да влизат в Германия.Германското ведомство отбелязва, че ограниченията са наложени в координация с Франция и Великобритания. Представител на министерството обяви, че не може да разкрие имената на санкционираните.Кашоги, колумнист на \"Вашингтон пост\" и отявлен критик на престолонаследника на Саудитска Арабия Мохамед бин Салман, беше убит на 2 октомври в саудитското консулство в Истанбул.Саудитска Арабия е притискана от международната общност да даде повече информация за убийството.", "date": "2018.11.19", "title": "Германия наложи санкции на 18 граждани на Саудитска Арабия за случая \"Кашоги\""}
{"url": "https://news.bg/society/otvaryat-chetiri-punkta-za-bedstvashti-patnitsi.html", "text": "Четири пункта за бедстващи пътници отварят врати от днес в Североизточна България, съобщи БНТ.Във всеки един от тях могат да пренощуват по десет души, закъсали с автомобилите си. При нужда Българският червен кръст има готовност да разкрие и още два допълнителни центъра.Във всички пунктове има топли завивки, храна и напитки.Закъсалите пътници по пътя Русе-София могат да се подслонят в пунктовете в Бяла и село Пиргово, а тези, които попаднат в преспите на пътя Русе-Варна могат да останат в центъра в село Бъзън.Антоанета Ябанозова, председател на БЧК - Русе заявява, че има готовност да се открие и резервен пункт на улица \"Плиска\" 2, където могат да бъдат настанени както бедстващи пътници, така и спасителни екипи, които трябва да работят на терен.Кметството на село Бръшлен е в готовност да приеме до 40 закъсали пътници по пътя Русе - Силистра.При обилни снеговалежи и непроходими пътища 20 обучени спасители от БЧК в Русе ще правят мобилни обходи, за да помагат на бедстващите.", "date": "2018.11.19", "title": "Отварят четири пункта за бедстващи пътници "}
{"url": "https://news.bg/crime/visshiyat-advokatski-savet-se-protivopostavi-na-kolegi-koito-pechelyat-ot-katastrofi.html", "text": "Председателят на Висшия адвокатски съвет Ралица Негенцова постави разделителна линия с адвокатските кантори, които печелят от трагедията на близки на загинали и пострадали в катастрофи.По думите й: \"не може цялата адвокатура да страда заради няколко адвокати или дружества, за които има съмнения, че печелят от трагедията на хора, чиито близки са загинали или пострадали при пътнотранспортни произшествия\".Припомняме, по време на пресконференция на застрахователите бе споменато, че има и. Техни представители пристигат на мястото на инцидента или издирват близки на пострадалите, искат пълномощно от близките, водят дела от името на близките и след като спечелят солидно обезпечение, предоставят на роднините минимално обезщетение, а разликата задържат за себе си.В съобщение, цитирано на страницата на Висшия адвокатски съвет, Негенцова се противопостави на определението \"лешояди\" - дадено по адрес на някои защитници по време на дебатите за по-високата цена на застраховката \"Гражданска отговорност\".Бившият говорител на ЦИК и настоящ председател на Висшия съдийски съвет призова гражданите и на медиите да подават конкретни сигнали за злоупотреби в адвокатската гилдия.Целият Висш адвокатски съвет работи в тази насока, за да се избегнат случаи, в които роднините на пострадали не знаят, че лицето е починало. Да идва някой при тях и да каже - искаме да защитаваме вашите интереси. Готови сме да работим, но и да имаме и вашето съдействие. Да имаме случаите, за които да сезираме и за които да можем да търсим отговорност, допълни Негенцова.", "date": "2018.11.19", "title": "Висшият адвокатски съвет се противопостави на колеги, които печелят от катастрофи"}
{"url": "https://news.bg/world/es-poveche-nyama-da-se-prerezhda-na-opashkata-uveri-mey-britanskiya-biznes.html", "text": "Брекзит ще прекрати \"пререждането на опашката\" от граждани на ЕС за сметка на квалифицирани работници от държави извън Общността.Това обеща премиерът на Великобритания Тереза Мей по време на реч пред , пише \"Гардиън\".Според нея връщането на контрола над имиграцията е от особена важност.\"Връщането на пълния контрол над нашите граници е въпрос от голяма важност за британския народ. Великобритания е държава, която цени приноса на имигрантите към нашето общество и икономика от много години\", поясни тя и увери, че след напускането на ЕС имиграцията ще продължи да има положително влияние върху Обединеното кралство.\"\", обясни Мей.Тя поясни, че ще привличат кадри от САЩ, Япония, Австралия, Нова Зеландия и Канада.Премиерът на Обединеното кралство е уверен, че може да постигне споразумение за Брекзит на срещата на върха на ЕС на 25 ноември.Тереза Мей отново повтори, че споразумението е добро за Обединеното кралство и че се изпълнява волята на британския народ.Тя отбеляза, че планът й ще защити фирмите и стоките лесно ще преминават границите.По думите й сделката също гарантира сътрудничество в сигурността. Според премиера бизнесът трябва да положи повече усилия в защита на свободните пазари, включително да инвестира в младите хора.Бизнесът трябва да помогне на Обединеното кралство да се превърне във \"фабриката за идеи\" на света, призова министър-председателят.Мей намекна, че няма да позволи преходният период да бъде удължен до края на 2022 г. По-рано", "date": "2018.11.19", "title": "ЕС повече няма да се прережда на опашката, увери Мей британския бизнес"}
{"url": "https://news.bg/int-politics/finlandiya-smamri-rusiya-zaradi-zaglushavaneto-na-gps.html", "text": "Финландия е привикала посланика на Русия в страната, за да изрази \"тревога относно заглушаването на GPS сигнала\", което стана по време на големите военни учения на НАТО \"Trident Juncture\" в Норвегия, \"и опасностите за сигурността, които това предизвика\", съобщава \"Асошиейтед прес\".От външното министерство на Финландия написаха в \"Туитър\", че след срещата с руския посланик страната \"очаква допълнителна информация от Русия и отговорно поведение\".През миналата седмица Норвегия обяви, че руски сили в Колския полуостров в Арктика са заглушили сигнали от GPS локация по време на ученията на НАТО от 25 октомври до 7 ноември, в които участваха войници от 31 страни, включително Финландия и Швеция, които не членуват в западния военен алианс.Финландия по-късно посочи, че заглушаването на сигнала \"не е изключение\" и се е случвало и преди. Заглушаването на GPS се смята, че не е предизвикало каквито и да е инциденти.", "date": "2018.11.19", "title": "Финландия смъмри Русия заради заглушаването на GPS"}
{"url": "https://news.bg/economics/ot-balgariya-er-predostavyat-30-000-samoletni-bileta-s-do-30-otstapki.html", "text": "За трета поредна година от националния превозвач \"България Ер\" предоставят предколедни отстъпки. В последната цяла седмица на ноември авиокомпанията предоставя намаления и 30 000 самолетни билета на до -30% по-евтино, съобщиха от \"България Ер\".От 19-и до 25-и ноември включително всеки може да се възползва от специалните цени за всички директни линии на авиокомпанията.Коледните базари във Виена и Прага са още по-достъпни с промо билетите в рамките на кампанията. Двупосочните полети до австрийската столица струват само 99 евро. Самолетните билети до чешката столица са 155 евро отиване и връщане.В седмицата на промоционалните оферти билетите между София и Лондон стартират от 65 евро еднопосочно. Атрактивни са цените на пътуванията от и до Милано - само 50 евро за полет от София до световната столица на модата. На промоционални цени са и билетите до Москва, която през зимата се превръща в бяла приказка.На фона на световния ентусиазъм около големите разпродажби и черния петък, \"България Ер\" предлага на клиентите си не само ниски цени, но и нещо повече - комфорт. В цената на всеки билет се включва и безплатен ръчен багаж до 10 кг и личен багаж: дамска чанта или лаптоп. Комфортът на борда на самолета се допълва и от безплатен чек ин и кетъринг, който включва топъл сандвич, десерт и богато разнообразие от топли и студени напитки по време на полета, увериха от авиокомпанията.", "date": "2018.11.19", "title": "От „България Ер“ предоставят 30 000 самолетни билета с до -30% отстъпки "}
{"url": "https://news.bg/world/es-se-saglasi-da-ne-predogovarya-proekta-na-dogovora-s-london.html", "text": "Министри на 27-те страни членки на ЕС постигнаха съгласие да не се водят разговори с Великобритания за предоговаряне на проектоспоразумението за Брекзит.Това съобщи австрийският министър по европейските въпроси Гернот Блюмел, цитиран от световни агенции.\"Първата трудна стъпка е направена\", обяви той след среща на ЕС. Блюмел подчерта, че следващите преговори ще бъдат с фокус определяне на отношенията между Великобритания и ЕС след Брекзит.Сега двете страни трябва да финализират политическа декларация за бъдещите отношения.През миналата седмица премиерът на Великобритания Тереза Мей договори проекта на споразумението за Брекзит с ЕС, което се подкрепи от кабинета, включително от няколко министри, които са против споразумението заради решението за Ирландия. Няколко министри искат да се промени клаузата за избягване на \"твърда\" граница между Северна Ирландия и Ирландия.", "date": "2018.11.19", "title": "ЕС се съгласи да не предоговаря проекта на договора с Лондон"}
{"url": "https://news.bg/regions/mezhdugradski-avtobus-propadna-v-kanavka-zaradi-snega.html", "text": "Междуградски автобус, обслужващ направлението София-Варна, пропадна в канавка, съобщиха от бТВ. Причината е обилният снеговалеж.Инцидентът станал в района на Севлиево, до разклона за село Буря. Автобусът се наклонил рязко надясно, но не се преобърнал благодарение на ниските дървета край пътя, които отнели инерцията му.Стъклата на прозорците от дясната страна на рейса са натрошени.Пътниците се разминали само с уплаха и леки натъртвания, а скоро след инцидента били извозени.Автобусът остана в канавката през цялата нощ.", "date": "2018.11.19", "title": "Междуградски автобус пропадна в канавка заради снега"}
{"url": "https://news.bg/world/medvedev-apek-ne-postigna-kompromis-zaradi-targovskite-voyni.html", "text": "Участниците на форума Азиатско-тихоокеанско икономическо сътрудничество (АПЕК)  заради търговските войни.Това заяви премиерът на Русия Дмитрий Медведев, цитиран от ТАСС.По думите му поради тази причина държавите не успяха да постигнат компромис.В документа след срещата в Папуа Нова Гвинея не са включени някои спорни точки.Търговските войни заплашват цялата система. Русия е готова за разговори по проблема, подчерта Медведев и предупреди, че \"\".Министър-председателят счита позицията на САЩ за недалновидна, тъй като Вашингтон вярва, че не е нужно да се реформира Световната търговска организация.САЩ и Китай влязоха в търговска война, след като Вашингтон наложи мита върху китайски стоки за милиарди долари. Пекин отговори с налагане на мита върху американски стоки. ", "date": "2018.11.19", "title": "Медведев: АПЕК не постигна компромис заради търговските войни"}
{"url": "https://news.bg/bulgaria/api-vsichki-republikanski-patishta-sa-prohodimi.html", "text": "Всички републикански пътища са проходими при зимни условия, съобщиха от Агенция \"Пътна инфраструктура\". През нощта близо 700 машини обработваха пътните настилки.Около 8,30 ч. отпаднаха ограниченията за движение на тежкотоварни автомобили над 12 тона с ремаркета и полуремаркета през прохода \"Превала\".Без ограничение за всички превозни средства е преминаването през проходите \"Ришки\", \"Котленски\", \"Айтоски\", \"Обзорски\", \"Печинско\", \"Предел\", \"Рожен\" и Прохода на Републиката. Ограничено е движението на превозни средства над 12 т през проходите \"Троянски\", \"Петрохан\" и \"Шипка\", над 10 т - през \"Вратник\" и \"Твърдишки\", а над 3,5 т - през \"Дюлински\" и \"Пампорово\".Проходите \"Златишки\" и \"Върбишки\" са затворени целогодишно за движение.От Агенция \"Пътна инфраструктура\" препоръчват на шофьорите на тежкотоварни и леки автомобили да тръгват на път само с подходящи гуми, както и да карат със съобразена скорост и повишено внимание. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и на денонощния тел. 0700 130 20.", "date": "2018.11.19", "title": "АПИ: Всички републикански пътища са проходими"}
{"url": "https://news.bg/politics/sotsdeputatat-simov-ne-vyarva-vlastta-da-izkara-v-tozi-vid-do-evroizborite.html", "text": "\"Всяко решение на правителството оттук нататък ще се превръща в криза. Конструкцията вече е счупена. Въпросът е кога този, който твърдеше, че най- важната му задача е да запази конструкцията, ще го осъзнае. Счупено е доверието\", коментира пред БТВ депутатът от БСП Александър Симов.\"Опасявам се, че управляващите нямат лукса да могат да кажат, че тъмната, черна опозицията е организатор на всичко това\", обясни той и допълни, че има реален обществен процес, който събужда гражданско недоволство. Ако властта иска да обвини за всичко опозицията, това няма да реши проблема, заплашена е прословутата \"стабилност\", добави Симов.Във връзка с  оставка депутатът коментира, че когато някой се оттегля по собствено решение, трябва да осъзнава защо се оттегля. Той определи брифинга на вицепремиера за апотеоз на цинизма и е възмутен, че Симеонов е обявил майките на деца с увреждания за инструмент на опозицията. \"Колкото и да чуваме патетични уверения за добро управление, виждаме, че в ОП текат буреносни процеси. Мога да си представя как Сидеров и Симеонов ще съжителстват заедно на парламентарните банки. Всякакви уверения, че мнозинството е стабилно, че управлението знае какво прави, звучат като красиво пожелание, изпразнено от реален смисъл\", коментира Симов.\"Не вярвам, че нещо е в състояние да спре отлива на доверие. Дали ще се удължи животът на сегашния кабинет- това е като да се опитваш да вдъхнеш живот на мъртво тяло. Според мен политическите събития се движат със страшна сила. Има процеси, изтървани от контрол, и не вярвам властта, в този си вид, да изкара до европейските избори\", обясни соцдепутатът.Александър Симов коментира, че БСП подкрепя, но не стои зад протестите, а случващото се е естествен процес на недоволство.", "date": "2018.11.19", "title": "Соцдепутатът Симов не вярва властта да изкара в този вид до евроизборите"}
{"url": "https://news.bg/regions/pozhar-plamna-na-okolovrastnoto-v-sofiya.html", "text": "Пожар пламна в търговски обект на Околовръстното шосе в София, съобщиха от БГНЕС.На мястото вече е пристигнал екип на пожарната. Предполага се, че пламъците са тръгнали от сглобяема къща.Обектът, засегнат от пожара, се намира преди Икеа на Околовръстното шосе в София, посока Пловдив. В него се продават бидони и контейнери.Причините за инцидента все още се изясняват.", "date": "2018.11.19", "title": "Пожар пламна на Околовръстното в София"}
{"url": "https://news.bg/int-politics/polsha-predupredi-rusiya-mozhe-da-napadne-ukrayna-sled-stroezha-na-severen-potok-2.html", "text": "Министър-председателят на Полша Матеуш Моравецки обяви, че веднага щом Русия завърши строителството на газопровода \"Северен поток-2\", тя може да нападне Украйна, съобщава полската агенция PAP.По думите на Моравецки, \"ескалацията на агресията\" срещу Киев може да започне, когато газопреносната система на Украйна престане да играе \"толкова важна роля\" за Русия.Той отбелязал, че в Полша никой не вярва в истинността на позицията на властите на Германия, че \"Северен поток-2\" е просто бизнес проект.Премиерът смята, че \"нищо няма да спре Русия да влезе в Киев\".Моравецки изтъкнал също така, че Русия инвестира средства от продажбата на газ за Европа в модернизацията на въоръжените си сили.Същевременно той цитирал Владимир И. Ленин, който навремето е казал, че капиталистите са толкова алчни, че \"ни продават въжето, на което ще ги обесим\".Междувременно говорителят на Кремъл Дмитрий Песков обяви за \"неудачно\" изявлението на премиера на Полша за \"Северен поток-2\".\"Северен поток-2\" - това е икономически изгоден и икономически издържан проект. Освен това е икономически привлекателен не само за доставчика, но и за получателите на този газ в Европа, преди всичко в Германия\", подчертал Песков.Той отбелязал, че потреблението на газ в Европа нараства, а алтернативата на руските суровини - американския втечнен газ - е значително по-скъпа.\"Подобни инсинуации като тези, които споменахте, вероятно са от категорията опити за политизиране на проекта. Ние чуваме директни заплахи за този проект от САЩ. Това не е нищо друго освен проява на нелоялна конкуренция и опит да принудят европейците да купуват по-скъпия американски газ, което за тях не е изгодно\", коментира Песков.По-рано стана известно, че Вашингтон и Киев са се договорили да работят съвместно срещу \"Северен поток-2\".Проектът за газопровод предвижда изграждането на газопровод от бреговете на Русия през Балтийско море до Германия с капацитет от 55 млрд. куб. м газ годишно. САЩ се противопоставят на проекта. Според Москва САЩ преследват интересите на своя бизнес и се опитват да насърчават доставките на втечнен природен газ в Европа.", "date": "2018.11.19", "title": "Полша предупреди: Русия може да нападне Украйна след строежа на \"Северен поток-2\""}
{"url": "https://news.bg/world/sanktsiite-na-sasht-sreshtu-iran-se-provaliha-dovolen-rohani.html", "text": "Президентът на Иран Хасан Рохани обяви, че , информира \"Ройтерс\".САЩ се провалиха при опита си да занулят износа на ирански петрол, доволен иранският лидер. Той добави, че Техеран ще продължи да доставя петрол на другите държави.Иран е решен да подсили връзките си със съседните държави, поясни Рохани.САЩ временно разрешиха на някои държави постепенно да спират вноса на ирански петрол. Вашингтон заплашва са санкции тези страни, които купуват петрол от Ислямската република.Американските санкции са част от психологическата война на Вашингтон срещу Техеран, която ще се провали, убеден държавният глава на Иран.\"\", закани се Рохани по време на реч в град Хой, Североизточен Иран, предавана по държавната телевизия.", "date": "2018.11.19", "title": "Санкциите на САЩ срещу Иран се провалиха, доволен Рохани"}
{"url": "https://news.bg/society/balgarski-voenni-meditsi-zaminavat-za-mali.html", "text": "Четиричленен екип от български военни медици замина за Мали. За 19-ти път от 2013 г. насам наши специалисти участват в Мисията на Европейския съюз за обучение на силите за сигурност на Мали.Поредният екип ще се грижи за здравето на личния състав на щаба на операцията, базиран в столицата Бамако. Продължителността на мисията е 4 месеца, а смяната на екипите става на ротационен принцип.Работата при екстремални условия е не просто приключение, но и изпитание на личностните качества и професионализма. Там българските военни лекари непрекъснато доказват, че военната медицина е не просто специалност, а отговорна кауза, достъпна само за най-смелите професионалисти, които рискуват живота си за другите, вземат най-бързото и най-животоспасяващото решение в екстремна ситуация.\"Пазете се. Пожелавам ви успешна мисия и да се върнете живи и здрави\", им пожела началникът на ВМА бригаден генерал проф. д-р Венцислав Мутафчийски, д.м.н., FACS. Той им даде някои насоки и им сподели важни съвети за престоя им зад граница, уповавайки се на личния си опит от няколко мисии.Българските военни медици участват в различни хуманитарни и мироопазващи мисии зад граница повече от век, като винаги са получавали отлична оценка за представянето си. Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове и други.", "date": "2018.11.19", "title": "Български военни медици заминават за Мали"}
{"url": "https://news.bg/health/nzok-i-bls-zapochvat-pregovorite-za-ramkoviya-dogovor.html", "text": "Започват преговорите между Здравната каса и Лекарския съюз по Националния рамков договор за 2019 година, съобщи БНР, позовавайки се на съсловната организация.Част от обсъжданите теми ще бъдат цените и обемите на медицинските дейности в болничната помощ.От Лекарския съюз са категорични, че промяната в някои законови актове през Закона за бюджета като прехвърлянето на Фонда за лечение на деца и Комисията за лечение в чужбина към Здравната каса, премахване на Обществения съвет към Фонда, както и преминаването на Изпълнителната агенция \"Медицински одит\" и Изпълнителната агенция по трансплантация към Агенция \"Медицински надзор\", трябва да минат през обществено обсъждане.БЛС настоява в бюджета на Здравната каса за догодина да се премахне възможността за прехвърляне на суми от параграф в параграф, както и за заплащане на надлимитната дейност.Преговорите по Рамковия договор трябва да приключат до 29 ноември.", "date": "2018.11.19", "title": "НЗОК и БЛС започват преговорите за Рамковия договор"}
{"url": "https://news.bg/int-politics/nyama-postradali-balgarski-voenni-v-kandahar-1.html", "text": "Няма пострадали български военнослужещи при ракетен обстрел в Кандахар, съобщиха от Министерството на отбраната.Вчера, 18 ноември, в 22.15 часа местно време (19.45 часа българско време) базата на международните коалиционни сили на летище Кандахар в Афганистан е била подложена на ракетен обстрел. При нападението няма пострадали български военнослужещи.Припомняме, през юли тази година ", "date": "2018.11.19", "title": "Няма пострадали български военни в Кандахар"}
{"url": "https://news.bg/world/koalitsionen-partnyor-napadna-netanyahu-izrael-sprya-da-pecheli.html", "text": "Министърът на образованието на Израел Нафтали Бенет шокира израелската политика, след като оттегли предупреждението си, че партията му \"Еврейски дом\" ще напусне коалицията и ще принуди свикване на предсрочни избори, ако не поеме военното министерство, пишат \"Таймс ъв Израел\" и \"Аарец\".Въпреки че засипа с критика правителството заради политиката в областта на отбраната, Бенет заяви, че ще подкрепи премиера Бенямин Нетаняху на поста военен министър, за да изкара страната от \"дълбоката криза в сигурността\".Коалицията щеше да изгуби мнозинството си в Кнесета, ако \"Еврейски дом\" беше напуснала управлението. През миналата седмица Израел влезе в политическа криза след  заради сключеното между еврейската държава и Хамас примирие. Бенет поиска овакантеното място и заплаши, че ще събори правителството, ако молбата му не бъде удовлетворена.По-рано източник, близък до Бенет, разкри, че министърът планира да подаде оставка, ако не получи военното министерство.Но на пресконференция в Кнесета Бенет съобщи изненадващото си решение, че ще \"застане на страната на премиера\" и няма да изпълни ултиматума си за излизане от правителството.Според него обаче след серия провали \"корабът на израелската сигурност плава в грешната посока\".\"\", оплака се той.Въпреки критиката лидерът на \"Еврейски дом\" вярва, че Нетаняху може да \"промени посоката\".В неделя премиерът призова партньорите си да останат в коалицията, защото Израел е в \"един от нашите най-сложни периоди по отношение на сигурността\". Преди пресконференцията на Бенет Нетаняху говори пред Комисията за външни работи и отбрана в Кнесета, след като пое поста на военен министър. Той увери, че Израел е \"готов да се изправи пред всички предизвикателства пред сигурността\".Председателят на комисията Ави Дихтер заяви, че за първи път парламентарната комисия ще чуе \"по едно и също време\" премиера, военния министър и външния министър, трите позиции са заети от Нетаняху.", "date": "2018.11.19", "title": "Коалиционен партньор нападна Нетаняху: „Израел спря да печели”"}
{"url": "https://news.bg/regions/bez-parno-ostana-belite-brezi-i-chasti-ot-oshte-tri-kvartala-v-sofiya.html", "text": "Изцяло спряно е топлоподаването в ж.к. Белите брези и части от още три столични квартала, съобщават от \"Топлофикацията\".В кв. \"Света Троица\" проблемът с топлоподаването е в района между улиците ул. \"Габрово\", ул. \"Варна\", ул. \"Хайдут Сидер\", ул. \"Цар Симеон\", ул. \"Зографски манастир\", бул. \"Тодор Александров\" и бул. \"Константин Величков\".В квартал \"Стрелбище\" парно няма на бул. \"България\", \"Г.Делчев\", \"Кестенова гора\", \"Руен\", \"Траянова врата\", а в \"Хиподрума\" аварията е засегнала бл. 101,102, 103, 104, 105, 106, 107, 108, 109, 110, 111 и ул. Смилица № 9, 16.", "date": "2018.11.19", "title": "Без парно остана \"Белите брези\" и части от още три квартала в София "}
{"url": "https://news.bg/politics/ananiev-modernizira-speshna-pomosht-s-280-lineyki.html", "text": "\"Подписването на договорите за доставката на общо 280 нови линейки е първата реална стъпка към същинското изпълнение на проекта за обновяване и модернизация на Спешната помощ у нас. Стартирането и реализацията на този проект е водещ приоритет за мен и екипа ми, тъй като чрез него ние ще подобрим достъпа на гражданите до спешна медицинска помощ и ще извършим цялостна модернизация на системата на спешната помощ\", обясни министърът на здравеопазването Кирил Ананиев на официална церемония по подписването на договорите за доставка, гаранционно и сервизно обслужване на общо 280 броя нови линейки.От тях 185 броя са конструирани и оборудвани за превоз, мониторинг и първоначално лечение на пациенти, а другите 95 са за интензивно лечение. Всички те трябва да бъдат снабдени с медицинско оборудване и медицинска апаратура. Общо 400 линейки, ремонт и изграждане на филиали на спешни центрове се предвижда да се осигурят по проектаОбщата стойност на двата договора възлиза на 38 300 640, 00 лв. с ДДС. Срокът за доставка на първите оборудвани линейки и по двата договора е до 60 календарни дни. Останалите трябва да бъдат доставени в срок до 120 дни от заявката на Министерството на здравеопазването, по график за следващите 3 години. Гаранционният срок на всяка от оборудваните линейки, както и на медицинската апаратура и оборудване, е 5 години, коментира Ананиев.В конкурса за доставка на 400 нови линейки постъпиха общо 7 оферти по две от общо 4 позиции. След провеждане на процедура по реда на ЗОП, \"София франс ауто\" АД е определена за изпълнител по две от обособените позиции.За останалите две позиции, свързани с доставката на високопроходими линейки и такива 4х4, оферти не постъпиха при първоначалния етап на проведената процедура. В момента тече нов конкурс.Ананиев обясни, че в момента Системата за спешна медицинска помощ разполага с 651 линейки, разпределени в 28-те ЦСМП. Част от автопарка е амортизиран, но с реализацията на проекта ще бъдат подновени повече от 2/3 от автопарка.", "date": "2018.11.19", "title": "Ананиев модернизира спешна помощ с 280 линейки"}
{"url": "https://news.bg/tech/kitay-sazdade-konkurent-na-gps-i-glonass.html", "text": "Китай е осъществил успешно изстрелване на ракетата-носител \"Чанчжен-3B\" с два навигационни спътника Beidou-3. Това съобщиха от Корпорацията за аерокосмически науки и технологии (CASC) на страната.Изстрелването е станало тази нощ от космодрума \"Сичан\" в провинция Съчуан. Сателитите са били изведени на определената орбита след три часа. Те ще работят с останалите 17 сателита от серията Beidou-3, изведени по-рано в орбита. Тези апарати се превърнаха в 42-ия и 43-ия поред в глобалната навигационна система Beidou-3.По този начин Китай завърши създаването на глобалната навигационна мрежа на системата Beidou, която ще се превърне в конкурент на американската GPS и руската ГЛОНАСС.\"До края на тази година системата ще започне да функционира и ще предоставя основни навигационни услуги на страните и регионите от проекта \"Един пояс, един път\", се казва в съобщението.Предвижда се, че до 2020 г. системата да предоставя навигационни услуги по целия свят.", "date": "2018.11.19", "title": "Китай създаде конкурент на GPS и ГЛОНАСС"}
{"url": "https://news.bg/energy/chez-savetvat-kak-da-namalim-smetkite-si-za-tok.html", "text": "С 84% се увеличава средната консумация на електроенергия в едно домакинство през зимните месеци спрямо септември. Това посочва статистика на ЧЕЗ Електро България.С понижаване на температурите през зимния сезон потреблението на електроенергия се повишава. Средната консумация на електроенергия от битов клиент през декември, януари и февруари в периода 2014-2018 г. е 329 киловатчаса. Това е с близо 84% повече отколкото през септември за същия период. Нарастването се дължи на сравнително високият дял на използването на електричество за отопление в България - около 40% от общата консумация. Това е значително над средното ниво за Европейския съюз - 24%.Това се отразява и върху размера на месечните фактури. Изследвания сочат, че над 70% от сметката за електроенергия на четиричленно домакинство през периода декември-февруари е за отопление и затопляне на вода, a останалите близо 30% се разпределят между охлаждане, готвене, миене на съдове, пране, осветление и други електроуреди.Тъй като консумацията е основен фактор при формиране на сметката за ток, ЧЕЗ Електро България призовава към разумно потребление и прилагане на мерки за енергийна ефективност. Това включва не само саниране на жилището и избор на уреди с висок енергиен клас, но и промяна на навиците и начина на мислене. Някои от мерките не изискват нито специални усилия, нито закупуването на нови уреди, но водят до по-голям контрол на разходите за електроенергия в домакинствата, без да нарушават комфорта в дома.Икономии при отоплението с електроуреди през зимата могат да се постигнат с намаляване на температурата в помещенията с 1 градус. Това ще понижи потреблението на ток с до 10%. Разходите за подгряване на вода ще се намалят също с до 10%, ако температурата на нагревателя се понижи от 60°C на 55°C.Сред мерките, които също водят до намаляване на месечните сметки за ток, без да изискват инвестиции, са използването на енергийно ефективни лампи, прането на дрехи на 30°C или изключването на електроуреди от мрежата, когато не се използват.Повече полезна информация за начините за спестяване на електроенергия и приблизителна консумация на най-често използваните електроуреди в домакинствата са публикувани в подсекция \"Енергийна ефективност\" на www.cez.bg.", "date": "2018.11.19", "title": "ЧЕЗ съветват как да намалим сметките си за ток"}
{"url": "https://news.bg/crime/34-godishen-minyor-zagina-pri-srutvane-v-gorubso-madan.html", "text": "Миньор загина на място при при срутване на земна маса е в мини \"Горубсо - Мадан\". Инцидентът е станал късно в неделя вечерта, съобщи Нова телевизия..Миньор загина на място при при срутване на земна маса е в мини \"Горубсо - Мадан\". Инцидентът е , съобщи Нова телевизия.По информация на БНР мъжът е 34-годишен. Той е загинал в рудник \"Крушев дол\" към мини \"Горубсо\" в Мадан заради срутване на скална маса в спомагателна шахта по време на нощна смяна.При окопаване на работно място внезапно се свлича скална маса и затрупва 34-годишен работник. Сигналът е получен в Районното полицейско управление след 22 часа в неделя, 18 ноември.Тялото на починалия е транспортирано в Областната болница в Смолян за аутопсия. Образувано е следствено дело.В началото на ноември от Националния осигурителен институт обявиха, че общо 66 души са загинали при трудови злополуки в България за първите 9 месеца на 2018 г. Трудовите злополуки са общо над 2200, а над 135 000 са установените нарушения на трудовото законодателство. През 2017 година общият брой на починалите при инциденти на работното място беше 94.Разследващи вече работят на мястото на срутването.Припомняме, където са  смяна в рудник \"Крушев дол\". Миньорите тогава са успели да избягат в странично помещение.В началото на а\". Фаталният инцидент е станал в края на работната смяна в понеделник вечерта.", "date": "2018.11.19", "title": "34-годишен миньор загина при срутване в \"Горубсо - Мадан\""}
{"url": "https://news.bg/weather/parviyat-snyag-padna-v-sofiya.html", "text": "Първият сняг падна вчера вечерта в София, предаде bTV. В някои столични квартали се е образувала снежна покривка.Столична община разположи 169 снегорина във връзка с прогнозите за влошаване на времето.Най-много сняг е паднал в Сандански - 8 л/кв. м, вече натрупа и в планините, най-голяма е снежната покривка на връх Ботев - 16 см.НИМХ съобщи, че за цялата страна днес е обявен жълт код за валежи от сняг и дъжд.От Столична община призовават водачите на моторни превозни средства да излизат на пътя само с добре подготвени за зимата автомобили, както и да шофират със съобразена със зимната обстановка скорост.Припомня се на управителите на етажна собственост и търговски обекти, че имат ангажимент да почистят прилежащите към сградите тротоари.Очаква се валежите да продължат и през следващите дни.", "date": "2018.11.19", "title": "Първият сняг падна в София "}
{"url": "https://news.bg/world/mey-zashtitava-plana-za-brekzit-pred-biznesa.html", "text": "Британският премиер Мей ще защитава плана на правителството за Брекзит пред представители на бизнеса.Срещата с Конфедерацията на индустриалците ще се състои днес.Това са съобщили от \"Даунинг стрийт\", като са разпространили и извадки от речта, която тя ще произнесе. За пореден път премиерът , която подготвя излизането на Лондон от Общността.Припомняме, че бизнесът поиска втори референдум за Брекзит. На Мей предстоят поредни тежки преговори с Брюксел през следващите седмици.Няма алтернативен план за Брекзит, заяви тя по-рано.Мей подчерта, че \"страстно вярва\", че е \"\" на страната с договореното с ЕС споразумение за Брекзит.В коментар за вестник \"Сън\" Мей се защитава, че е изпълнила обещанията на правителството да се прекрати свободното движение на хора, да се прекратят \"огромните годишни плащания за ЕС\", Великобритания си връща законите, осигурява си гладки търговски отношения с Общността и .Министър-председателят също предупреди за последствия, ако Припомняме, че несъгласията в британското правителство относно споразумението .", "date": "2018.11.19", "title": "Мей защитава плана за Брекзит пред бизнеса "}
{"url": "https://news.bg/world/husite-spirat-atakite-sreshtu-sauditska-arabiya-iskat-primirie.html", "text": "Хусите обявиха, че спират атаките срещу водената от Саудитска Арабия коалиция, предаде \"Ройтерс\". Те също така няма да отговарят на нападения срещу тях.Така йеменските бунтовници правят крачка към примирие и жест след призива на ООН. Това съобщи ръководител на хусите след срещата си с пратеника Марк Грифитс.Върху страните във войната бе оказан международен натиск за спиране на военните действия в помощ на цивилните, които са поставени в риск.Според данните, милиони са изложени на болести и глад и нямат достъп до хуманитарна помощ.Рияд също декларира подкрепа за преговорите.Припомня се, че последният кръг мирни преговори през септември се провали.Най-малко $200 млн. са необходими, за да започне възстановяването на Йемен, пресметна по-рано АП.Според Световната здравна организация сега има 8 милиона души на ръба на глада в Йемен. Последните данни показват, че те са около 14 млн.Според ООН, за да се подобри хуманитарната ситуация, Йемен се нуждае от спешни инвестиции в икономиката. Цените на хранителните продукти са се повишили, няма работа в страната, милиони хора са загубили източници на доходи.От 2014 г. Йемен се намира в гражданската война. По време на конфликта са убити около 10 000 души. От тях 2 400 са деца, а други 2000 са жени.", "date": "2018.11.19", "title": "Хусите спират атаките срещу Саудитска Арабия, искат примирие  "}
{"url": "https://news.bg/world/interpol-izbira-nov-prezident.html", "text": "Интерпол избира нов президент на 2-дневно заседание в Дубай, съобщиха световните информационни агенции.На него присъстват и високопоставени представители на ОАЕ, които приветстваха в изявления възможността Дубай да домакинства такава среща.Полицейски шефове от цял свят трябва да изберат наследник на китаеца Мън Хунвей, принуден да се оттегли след арестуването му.Припомняме, че преди месеци , но след това стана ясно, че е .Пекин съобщи, че той е бил издирван за корупция.Заради скандала, Хунвей бе принуден да подаде оставка като шеф на Интерпол. Мън Хунвей, който е зам.-министър на обществената сигурност в Китай, стана президент на Интерпол в края на 2016 г. във връзка с усилията от страна на Китай да си осигури лидерски позиции в международни организации.Мандатът му трябваше да продължи до 2020 година.Председателите на Интерпол са командировани от техните национални администрации, но продължават да заемат своя пост в родната си страна, докато представляват организацията.", "date": "2018.11.19", "title": "Интерпол избира нов президент "}
{"url": "https://news.bg/world/koalitsiyata-otricha-za-tsivilni-zhertvi-pri-udarite-nad-iztochna-siriya.html", "text": "Водената от САЩ коалиция отрече съобщенията за десетки цивилни жертви при ударите над Източна Сирия, съобщиха световните информационни агенции. Според нейни източници, ударени са били военни цели, а другите 10 удара не са нейно дело.Отричат се също така обвиненията в използване на бял фосфор. По-рано представител на коалицията обеща разследване на обвиненията за убийства на цивилни.Това са поредни подобни обвинения срещу САЩ. В събота базираната в Лондон Сирийска Обсерватория за човешки права съобщи за най-малко 43 жертви на бомбардировки в провинцията Дейр ез Зор, която се намира в близост до границата с Иран.Много други са били ранени.Сирийските медии обвиниха САЩ в многократни незаконни удари в провинция Дейр ез Зор през последните седмици. През миналата седмица сирийската държавна новинарска агенция САНА съобщи, че коалицията около САЩ е  по-рано този месец, използвайки бял фосфор, което е довело до множество жертви.В провинция Дейр ез Зор все още има територии, които са под контрола на терористичната групировка ДАЕШ (\"Ислямска държава\").", "date": "2018.11.19", "title": "Коалицията отрича за цивилни жертви при ударите над Източна Сирия "}
{"url": "https://news.bg/world/dzheremi-hant-na-parvo-poseshtenie-v-iran.html", "text": "Британският външен министър Джереми Хънт пристига на първо посещение в Иран след заемането на поста преди 4 месеца, предаде \"Ройтерс\".Той ще проведе среща с иранския си колега Мохамед Джавад Зариф.Очаква се основната тема, която ще обсъжда по време на срещите си с иранските лидери, да бъде ядреното споразумение от 2015 година.Той ще подчертае , но само срещу подобно отношение от страна на Техеран.В изявление на Хънт преди посещението се заявява, че ядреното разоръжаване на Ислямската република е важно за стабилността на целия регион.Припомняме, че американският президент Доналд Тръмп обяви САЩ наложиха нови . Това отново обтегна отношенията между двете държави.", "date": "2018.11.19", "title": "Джереми Хънт на първо посещение в Иран "}
{"url": "https://news.bg/bulgaria/topal-obyad-i-podslon-osiguryavat-na-nuzhdaeshti-se-v-sofiya-i-ruse.html", "text": "Топъл обяд и подслон осигуряват на нуждаещи се в Русе, предаде \"Монитор\". Мерките се налагат във връзка със застудяването, което настъпва през тази седмица. Католическата благотворителна организация \"Каритас\" в Русе разполага с до 90 легла за бездомници. Те са в приюта \"Добрият самарянин\", където приетите могат да останат до 3 месеца, съобщиха от там.Два столични храма предлагат топъл обяд. Не се изисква бележка за социално положение от общината.В \"Св. Георги\" в квартал \"Дървеница\" топло ястие, десерт и хляб се раздават три пъти седмично - в понеделник, сряда и събота.Топъл обяд за близо 600 човека раздават и в черквата \"Св. пророк Илия\" в квартал \"Дружба 2\".", "date": "2018.11.19", "title": "Топъл обяд и подслон осигуряват на нуждаещи се в София и Русе "}
{"url": "https://news.bg/world/van-van-skandiraha-protestirashti-na-granitsata-sas-sasht-sreshtu-migrantite.html", "text": "Стотици демонстранти протестираха в мексиканския град Тихуана заради кервана от мигранти от Централна Америка, които търсят убежище в САЩ, съобщават Би Би Си и Ай Ти Ви.Около 3000 мигранти достигнаха граничния град през миналата седмица, придвижвайки се предимно пеша. Мексиканското федерално правителство е изчислило, че броят на мигрантите може да е около 10 000 души.Антимигрантски демонстранти влязоха в сблъсъци с полицията и хора, участващи в протест в подкрепа на мигрантите. Недоволните жители развяваха флага на Мексико, изпълняваха химна на страната и скандираха \"Вън! Вън!\" на около 2 километра от американската граница. Те обвиняват мигрантите за хаоса. Протестиращите предупреждаваха за \"инвазия\" от мигранти.\"Не ги искаме в Тихуана\", скандираха протестиращите.Кметът на града Хуан Мануел Гастелум нарече мигрантския керван \"лавина\".Президентът на САЩ Доналд Тръмп написа, че като Тихуана САЩ не са подготвени за \"тази инвазия\". Според него мигрантите създават големи проблеми на Мексико. Той призова да се връщат в родните си държави.", "date": "2018.11.19", "title": "\"Вън, вън!\" скандираха протестиращи на границата със САЩ срещу мигрантите"}
{"url": "https://news.bg/bulgaria/sofiya-ochakva-trafika-pri-zimna-obstanovka.html", "text": "София и кметът Йорданка Фандъкова очакват трафика при зимна обстановка. Кметът се обърна с призив към шофьорите да се движат със съобразена скорост и технически изправни, а към пешеходците да внимават.50 машини са в готовност да се включат в почистването, след като . Градският транспорт се движи по обичайните маршрути, няма закъснения в графика.Навсякъде е обработено и няма докладвани проблеми след валежа, който продължи и през нощта. Температурите ще продължат да падат, така че са възможни и заледявания.Фандъкова заяви и че общинските центрове за прием на бездомни хора са в готовност. Тази нощ само трима са потърсили покрив в центровете. Кметът призова гражданите, ако видят хора в беда, да сигнализират, така че службите да могат да реагират и да приберат на топло всички.", "date": "2018.11.19", "title": "София очаква трафика при зимна обстановка"}
{"url": "https://news.bg/world/putin-i-erdogan-otkrivat-suhopatniya-uchastak-na-turski-potok.html", "text": "Днес руският президент Владимир Путин е на еднодневна визита в Турция във връзка със завършването на морския участък и официалното полагане на тръбите от енергийния проект \"Турски поток\" по суша, информира ТАСС.Според Кремъл в Истанбул руският лидер и турският президент Реджеп Ердоган ще участват в официална церемония във формат видеоконференция.\"Също ще има среща между Путин и Ердоган, по време на която ще се обсъди задълбочаване развитието на руско-турските отношения, както и настоящи регионални и международни проблеми\", поясняват от пресслужбата на руския лидер.Тази година Путин посети Турция два пъти. И двата случая бяха за участие в международни срещи за Сирия: през април във формат Русия-Иран-Турция и през октомври във формат Русия-Франция-Германия-Турция. Руският президент проведе отделни двустранни разговори с Ердоган.Последната визита на Путин в Турция в чисто двустранен формат беше на 11 декември 2017 г.ТАСС припомня, че през декември 2014 г. Русия изостави проекта \"Южен поток\" през България и го замести с тръба с подобен капацитет, която по-късно беше наречена \"Турски поток\".Газпром започна строителството на морския участък от тръбата през май 2017 г. Той минава по дъното на Черно море до крайбрежието на Турция. Дължината му е 930 километра. Тръбата ще продължи по суша още 180 километра до границата на Турция със съседни държави.Първата тръба е за турския пазар, а втората ще доставя за Южна и Югоизточна Европа. Капацитетът на всяка тръба е 15,75 милиарда кубични метра газ на година. Първите доставки са предвидени за края на 2019 г.Газпром обяви завършването на морския участък през април 2018 г.Турция е вторият най-голям пазар за износ на руски газ за Газпром. В момента Русия доставя на страната чрез тръбата \"Син поток\" и Трансбалканския газопровод. През 2017 г. Газпром е доставил на турския пазар 29 милиарда кубични метра газ, което със 17,3% повече от 2016 г.В края на май Газпром и турското правителство подписаха протокол за изграждането на тръбите на \"Турски поток\" по суша.В близко бъдеще Русия ще реши маршрута на втората тръба. В момента се обсъждат два варианта. Гърция, Италия, България, Сърбия и Унгария са потенциални пазари.Газпром счита, че за изграждането на \"Турски поток\" ще се необходими 7 милиарда евро.", "date": "2018.11.19", "title": "Путин и Ердоган откриват сухопътния участък на „Турски поток”"}
{"url": "https://news.bg/world/tramp-planira-da-poseti-voenni-zoni.html", "text": "Президентът на САЩ Доналд Тръмп обяви, че планира да посети американски войници във военни зони.Американският лидер все още не е посещавал конфликтни зони от встъпването си в длъжност през януари 2017 г. Обещанието на държавния глава идва след разкритикуването му, че не е посетил до Париж по-рано този месец гробище с американски войници, загинали по време на Първата световна война, както и Националното гробище \"Арлингтън\" на Деня на ветераните, информира Си Ен Ен.\"\", каза Тръмп пред Фокс нюз, след като беше запитан защо не посещава военни зони с американски войници и гробища със загинали американски войници.\"\", оплака се американският президент и добави, че не мисли, че има друг президент на САЩ, който да е направил толкова посещения на американски военнослужещи.Бившият президент на САЩ Барак Обама посети американски войници в Ирак два месеца след встъпването си в длъжност и в Афганистан година по-късно. Бившият държавен глава Джордж У. Буш посети Ирак 8 месеца след началото на войната.Тръмп призна, че е трябвало да посети гробището \"Арлингтън\" на Деня на ветераните на 11 ноември.", "date": "2018.11.19", "title": "Тръмп планира да посети военни зони"}
{"url": "https://news.bg/world/meksiko-e-v-tsivilizatsionna-kriza-250-000-ubiti-i-37-000-izcheznali.html", "text": "Мексико е в цивилизационна криза. За период от около 10 г. са убити 250 000 души, а 37 400 са безследно изчезнали, пише вестник \"Уолстрийт джърнъл\" в репортаж.37 400 души в Мексико са категоризирани като \"изчезнали\" от правителството. Вярва се, че повечето са мъртви, жертви на насилието в страната, което е довело до смъртта на повече от 250 000 души от 2006 г. Повече от 26 души на 100 000 са жертви на убийство в Мексико - пет пъти повече от САЩ. Тъй като изчезналите официално не се смятат от властите за загинали, вероятно броят на убитите е по-висок.Убийствата в Мексико се увеличават с всяка изминала година. През миналата година 5 500 души са изчезнали в сравнение с 3 400 през 2015 г. Отчетен е ръст на убийствата с още 18% за тази година до септември.Семействата на жертвите, предимно майки, организират групи за издирване.Изчезналият, или на испански Desaparecidos, се е превърнало в смразяваща част от речника на Латинска Америка по време на Студената война, когато силите за сигурност отвличаха, убиваха и разчленяваха телата на десетки хиляди леви, както и цивилни, поддръжници на левите идеи.Най-известният случай е \"Мръсната война\" в Аржентина, където най-малко 10 000 души са изчезнали от 1976 до 1983 г.Мексико води по-малка война срещу марксистите през 70-те г. на XX век. Според правителствена комисия за защита на правата на човека 532 души са изчезнали, а най-малко 275 са екзекутирани от властите.Но сега ужасът в Мексико е по-голям и по-комплексен. Много от изчезналите през последните години са жертви на насилието между престъпни организации, които се борят за контрол над коридорите за наркотрафик и други доходоносни методи като изнудване, отвличане и кражба на гориво от тръби, което често става с помощта на полицията.\"В Мексико има криза на цивилизацията\", каза Хавиер Сицилия, поет и защитник на жертвите, чиито син е убит през 2011 г. \"Това е дяволско - безпрецедентна извратеност да изчезват човешки същества и всяка следа от тях да бъде изтривана от света\", подчерта Сицилия.Травмата от безследно изчезналите в Мексико е открита рана в психиката на страната.От 2007 г. повече от 1 300 гроба са открити. Според разследващи журналисти данните на правителството са твърде занижени. Групата твърди, че от 2006 до 2016 г. най-малко 1 968 гроба са открити.Въпреки че повечето жертви са млади, мъже и бедни, всеки може да изчезне в Мексико. Мигрантите от Централна Америка, които незаконно се опитват да влязат в САЩ, са мишена.Никой не знае колко точно са изчезналите мексиканци. Семействата на жертви, външни експерти и властите са на мнение, че броят на изчезналите е значително по-висок от официалните данни. Смята се, че само четири на 10 случая се съобщават на властите. Основната причина да не се съобщава е страхът от отмъщение, тъй като съдебните власти, полицията и местната власт са свързани с престъпните организации.", "date": "2018.11.19", "title": "Мексико е в цивилизационна криза - 250 000 убити и 37 000 изчезнали"}
{"url": "https://news.bg/politics/teoretichno-i-na-inat-pravitelstvoto-mozhe-da-si-izkara-mandata.html", "text": "Теоретично и на инат правителството може да си стои, \"има и кой да го подкрепя в парламента, не би било проблем правителството да остане. Още повече, като виждаме, че малката коалиция остана идеологически чиста сякаш. Въпреки че явно и Каракачанов е кривнал някъде от правата прокремълска линия, щом и на него му искат оставката Сидеров и Марешки\", коментира пред БТВ бившият енергиен министър Трайчо Трайков.Цените на горивата падат заради международните котировки на петрола, преди 2-3 месеца цените са били 85-86 долара за барел и оттогава падат, като в последните дни са 65-67 долара. При горивата част от цената на всеки литър бензин или дизел зависи от международните пазари, а друга част от данъците и акцизите на съответната държава, обясни Трайков.Според него, държавата може да насърчи конкуренцията в сектора, но не го прави, а може да стане чрез КЗК, която може да наказва случаи на непазарно поведение по отношение на акцизни данъчни складове. Държавата може да стане играч на пазара чрез създаването на свои акцизни складове.Той добави, че в последните 10 години акцизите и данъците са най-малка част в цената на горивата в България съответно 48% за бензина и 45% за дизела. \"Във всички европейски страни, без изключение, тези проценти са по-високи. Така че държавата няма накъде да намалява акцизите, няма и право, защото те са минимално изискваните от ЕС. Този най-нисък акциз дава по-голям марж на производителите и търговците да реализират свръхпечалба и това според мен е проблемът\", коментира Трайков.\"Аз твърдя, че комисията разполага с категорични доказателства за произхода на всяка стотинка от моето имущество, но обратна връзка от тях нямам и не съм имал\", обясни Трайков по повод поисканото в петък от антикорупционната комисия отнемане на негово имущество за общо 2.4 млн. лв. \"Поводът да започне КПКОНПИ да прави тази проверка е изфабрикуваното дело за продажбата на миноритарните дялове от ЕВН, което е смехотворно. Там обвинението срещу мен е, че като министър, въпреки че не осъществявам аз продажбата, не съм я спрял, въпреки че тя е в изпълнение на Министерския съвет като мерки за подкрепа на фиска\", допълни той.Трайчо Трайков обясни, че от антикорупционната комисия половин месец са отказвали да му дадат копия на различните документи и доклади, по неговия случай. ", "date": "2018.11.19", "title": "Теоретично и на инат правителството може да си изкара мандата"}
{"url": "https://news.bg/world/kraynodesni-napadnaha-marsh-na-transpolovi-v-ukrayna.html", "text": "Двама активисти бяха атакувани с лютив спрей в украинската столица Киев по време на марш за защита правата на трансполовите, който беше прекъснат от десетки крайнодесни протестиращи, информира АФП.Около 30 души взеха участие в демонстрацията. Те носиха знамена с цветовете на дъгата и банери с лозунги \"Трансфобията трябва да бъде спряна\" и \"Ако замълчите, те ще дойдат и за вас\".Но крайнодесни протестиращи хвърлиха димни бомби по демонстрантите.Две жени бяха атакувани с лютив спрей. Те са получили медицинска помощ.Полицията отведе активистите в метростанция и блокира входа, за да се избегнат още сблъсъци., написаха организаторите на марша във \"Фейсбук\".Канадският журналист Майкъл Колборн написа в \"Туитър\", че е бил ударен по лицето от крайнодесен, докато е отразявал събитието.През лятото полицията задържа повече от 50 крайнодесни, които се опитаха да прекъснат марш на хомосексуални в Киев. Около 5 000 души участваха на събитието.", "date": "2018.11.19", "title": "Крайнодесни нападнаха марш на трансполови в Украйна"}
{"url": "https://news.bg/world/maykal-blumbarg-dari-bezpretsedentnite-usd1-8-mlrd-za-vuz.html", "text": "Бившият кмет на Ню Йорк Майкъл Блумбърг с безпрецедентно дарение от 1,8 милиарда долара за университета \"Джон Хопкинс\", информира АП.Блумбърг е завършил в университета. С дарението той иска да увеличи финансовата помощ за студенти с ниски и средни доходи.Университетът в Балтимор съобщи, че финансовият принос - най-големият за образователна институция в историята на САЩ - ще позволи на \"Джон Хопкинс\" да отмени студентските заеми в началото на следващата есен. Университетът ще предлага стипендии.Ректорът на университета Роналд Дениълс заяви, че дарението на Блумбърг ще позволи на институцията да приема най-талантливите студенти, без значение от финансовите им възможности.\"Хопкинс получи дар, който е безпрецедентен и трансформиращ\", подчерта той в съобщение и поясни, че престижният университет е основан през 1876 г. с дарение от 7 милиона долара от балтиморския търговец Джон Хопкинс.За сравнение през 1999 г. фондацията на милиардера Бил Гейтс се ангажира да отпусне 1 милиард долара на програма за обучение за период от 20 г.Блумбърг заяви, че очаква парите да позволят на университета да бъде по-щедър при отпускането на стипендии и да облекчи финансовите задължения на студентите.76-годишният основател на медийната компания \"Блумбърг\" е сред най-богатите хора на света. Той завършва \"Джон Хопкинс\" през 1964 г. Блумбърг е кмет на Ню Йорк от 2002 до 2013 г. От години се спекулира, че може да се кандидатира за президент, включително и през 2020 г.", "date": "2018.11.19", "title": "Майкъл Блумбърг дари безпрецедентните $1,8 млрд. за ВУЗ"}
{"url": "https://news.bg/world/barnie-predlozhi-velikobritaniya-da-ostane-v-es-do-2022-g-no-bez-prava.html", "text": "Мишел Барние, главният преговарящ на ЕС за Брекзит, предложи удължаване на преходния период след Брекзит до 2022 г., пише \"Файненшъл таймс\".По време на преходния период Великобритания ще остане в ЕС като член без право на глас, което означава, че ще трябва да изпълнява законите на Общността, но няма да има дума при писането им.В момента преходният период е договорен до декември 2020 г.На фона на политическия хаос в Лондон Барние подчерта, че договореното техническо споразумение между Обединеното кралство и ЕС не трябва да бъде променяно само за да бъде одобрено по-лесно.\"Няма нужда от повторно отваряне на текста\", смята той.По-рано британският лидер Тереза Мей защити сделката за Брекзит в интервю за Скай нюз. Тя повтори, че това е точното споразумение за британския народ.В същото време лидерът на Лейбъристката партия Джереми Корбин обяви, че партията ще гласува против споразумението и призова за предоговарянето му.", "date": "2018.11.19", "title": "Барние предложи Великобритания да остане в ЕС до 2022 г., но без права"}
{"url": "https://news.bg/press/reshavat-vav-vtornik-za-ostavkata-na-karakachanov-vsichki-patishta-v-stranata-sa-prohodimi-pri-zimni-usloviya.html", "text": "Първи сняг. \"24 часа\":Всички пътища в страната са проходими при зимни условияВсички пътища в страната са проходими при зимни условия. Към този час трафикът през граничните пропускателни пунктове е нормален, съобщиха от МВР.От полицията напомнят водачите да шофират внимателно и със съобразена с пътната обстановка скорост.Обилен снеговалеж има в района на 62-и км на автомагистрала \"Тракия\". Усложнена е и пътната обстановка на територията на Смолян. В обедните часове за кратко бе затворен за движение и проходът \"Петрохан\" заради аварирал тир. С помощта на техника тежкотоварният автомобил е отстранен от пътя.Управляващи. \"Монитор\":Решават във вторник за оставката на КаракачановДали вицепремиерът и военен министър Красимир Каракачанов ще подаде оставка и ще освободи мястото си в кабинета по примера на лидера на НФСБ Валери Симеонов, за което настоя партньорът на двамата в коалицията \"Обединени патриоти\" (ОП) и шеф на \"Атака\" Волен Сидеров, ще стане ясно най-вероятно във вторник.Председателят на ВМРО ще настоява за във вторник съветът на обединението между оглавяваната от него партия, НФСБ и \"Атака\" да се произнесе по темата, обяви самият той в неделя.Протести. \"Дума\":2000 униформени бяха на постЗаради протестите в цялата страна вчера бяха мобилизирани над 2000 души, половината от тях бяха по улиците на София. Предвидени бяха и патрулки, които да ескортират протестиращите от Пловдив и Пазарджик, съобщиха от МВР.Вътрешният министър Младен Маринов заяви, че е трудно да каже колко са недоволстващите в цялата страна, защото нерегламентирани шествия и походи се организирали паралелно в социалните мрежи. Маринов съобщи, че МВР има сигнали за провокатори. Полицията е взела необходимите мерки да не се стига до ексцесии, увери той.Още от сутринта кордон от полиция бе строен по централните булеварди на София. Коли на жандармерията имаше по знакови улици, както и по магистрали и основни пътища в България.Брендо. \"24 часа\":\"Антикорупция\" иска отнемане на имоти на Брендо, жена му, балдъзата и брат муКомисията \"Антикорупция\" е внесла иск за отнемане на имущество на Евелин Банев-Брендо, жена му Моника Добринова, балдъзата Десислава Дишлиева и брат му Симо Карайчев.Искането е подадено в Софийския градски съд през мината седмица, потвърди шефът на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев.През пролетта на тази година Брендо беше осъден окончателно от Върховния касационен съд на 6 години затвор за пране на 21 млн. лв. Той има още 20-годишна присъди за наркотрафик в Италия и 10-годишна в Румъния за същото престъпление. Т.нар. кокаинов крал обаче е в неизвестност и се издирва с европейска заповед за арест.", "date": "2018.11.19", "title": "Решават във вторник за оставката на Каракачанов; Всички пътища в страната са проходими при зимни условия"}
{"url": "https://news.bg/politics/dzhambazki-obvinyava-dps-i-vizhda-kak-iskat-da-upravlyavat-i-iznudvat-gerb.html", "text": "\"Искането на ДПС от месеци е да извади представители на \"Обединени патриоти от управлението и аз не виждам никаква логика в този момент да се правят подобни искания ... Подобно политическо действие изпразва ниша. ДПС е партия, която се храни само от обръчи от фирми и от участие в политическата власт\", коментира пред НоваТВ евродепутатът Ангел ДжамбазкиСпоред него, техният натиск последните месеци е целенасочен и е насочен срещу Симеонов и сегашния вицепремиер Каракачанов. \"Това им е битката - да се върнат в управлението и да изнудват ГЕРБ\", обясни той.Във връзка с , Джамбазки коментира, че \"Сидеров изразява своя лична собствена позиция в момент на размисъл в съботния ден. Но мисля, че е редно и нормално този разговор да се направи очи в очи с всички останали ... Всяка една оставка може да бъде дадена във всеки един момент. Въпросът е защо\", добави Джамбазки.\"Някой трябва да се мотивира защо иска подобно нещо. Тези си програмни послания е редно г-н Сидеров да формулира пред групата, когато се появи на заседание на групата ... Непрекъснатата игра на искане на оставки е глупава и безполезна. Тя вреди на нормалната политическа работа и на НС и в управлението\", обясни евродепутатът.Вакантното място на Валери Симеонов е редно да бъде заето от друг представител от НФСБ, \"редно е , защото в момента в правителството има представители и на ВМРО и на \"Атака\". Редно е да има представител и на НФСБ\", допълни Джамбазки.\"Правиш вътрешни избори, хората излизат, подреждат и какво по-честно от това\", коментира Джамбазки листата за евроизборите на патриотите и възможната подредба чрез вътрешни избори.\"Потвърди се теорията на Дарвин за еволюцията. Еволюцията се доказа с този разговор с Марешки. Не съм ветеринар, за да го продължа\", обясни в студиото на БТВ Джамбазки, след пряко включване на Веселин Марешки.Тези, които все още не разбират, че са вредни и трябва да си ходят са Джамбазки и Каракачанов, обясни Марешки и допълни, \"че в така наречената малка коалиция има и по-малка коалиция - Валери Симеонов и Красимир Каракачанов, които се обявиха срещу майките, които предлагат хора, които след това продават българско гражданство. Чувството за самосъхранение на Волен Сидеров, явно, че той е най-нормалният в тази коалиция, му подсказва правилния ход, че те трябва максимално бързо да излязат от управлението, за да се самосъхранят\", коментира той.Марешки е готов да подкрепя правителство, което иска да подобри конкуренцията в сектора на горивата и добави, че \"единственият човек, който може да се справи с картел в горивата - това съм аз\".", "date": "2018.11.19", "title": "Джамбазки обвинява ДПС и вижда как искат да управляват и изнудват ГЕРБ"}
{"url": "https://news.bg/politics/ombudsmanat-ne-e-gara-razpredelitelna-za-zhalbi.html", "text": "Мрежа на балканските омбудсмани инициира българският обществен защитник Мая Манолова.Нашата мисия е да защитаваме, да насърчаваме човешките права, заяви тя при откриването на регионалния форум на омбудсманите на тема \"Защита на правата на гражданите: предизвикателства пред балканското сътрудничество\". Правата на гражданите са национални, подчерта Мая Манолова. Предстои да доказваме, че Балканите са светла територия, изтъкна още тя. Не е лесна защитата на правата на гражданите в отделните страни, по думите й.Според нея омбудсманът не е само коректив на лошата администрация. Ние не сме гара разпределителна за жалби, каза още Манолова. Тя е на мнение, че ставаме свидетели на стесняване на демократичното пространство. Затова била наложителна реализацията на идеята й за мрежа на балканските омбудсмани. Събитието, организирано от Манолова, е в контекста на българското председателство на Съвета на Европейския съюз и е в партньорство с македонския обществен защитник. Омбудсманите от Балканите обсъждат в София възможностите за взаимодействие между омбудсманите на Балканите за защита на основните права и свободи чрез регионално сътрудничество, обмяна на опит и добри практики, както и икономическите и социалните права на гражданите, уредени в Хартата за основните права на Европейския съюз.", "date": "2018.11.19", "title": "Омбудсманът не е гара разпределителна за жалби"}
{"url": "https://news.bg/world/mladoto-pokolenie-ne-e-predano-na-kim-chen-un-razkri-dezertiral-voynik.html", "text": "Севернокорейският войник, който , е син на генерал, но той разкри, че повечето граждани на КНДР на неговата възраст не са предани на лидера Ким Чен-ун.Информацията съобщава британското издание \"Гардиън\", позовавайки се на японския вестник Sankei Shimbun.Драматичното бягство на Ох Чон-сон през селцето Панмунджом в демилитаризираната зона, обстрелван от своите другари в армията, беше широко отразено от световните медии през миналата година. Севернокореецът беше настанен в болница в Южна Корея със сериозни наранявания.Изключително рядко севернокорейски войници бягат през селцето - голяма туристическа атракция и единственото място на границата, където въоръжените сили на двете държави буквално са лице в лице.Според японския вестник 25-годишният е син на генерал-майор. Sankei Shimbun отбелязва, че това е първото интервю за медия на дезертьора.Но въпреки че е бил привилегирован - той се описва като \"горната класа\" - 25-годишният смята, че не е предан на ръководството на КНДР.\"В Северна Корея хората, особено по-младото поколение, са безразлични един към друг, към политиката и техните лидери, няма чувство на преданост\", разкри той.Севернокореецът е \"безразличен\" към управлението на Ким Чен-ун, третото поколение семейство Ким, което води КНДР, а също така не се интересува какво мислят приятелите му.\"\", подчерта той и отрече медийна информация в Южна Корея, че е издирван за убийство в КНДР.След проблеми с приятели, пише вестникът, той започнал да пие. При връщането си на поста той преминал през контролно-пропускателен пункт, страхувайки се от екзекуция, и решил да избяга.\"Страхувах се, че мога да бъда екзекутиран, ако се върна и заради това пресякох границата\", обясни 25-годишният и добави, че не съжалява, че е избягал.Вестникът пише, че японското разузнаване е потвърдило самоличността на Ох.\"\", разкри още той.", "date": "2018.11.19", "title": "Младото поколение не е предано на Ким Чен-ун, разкри дезертирал войник"}
{"url": "https://news.bg/regions/okolo-60-ot-patishtata-shte-se-vklyuchvat-v-tol-taksata.html", "text": "Вероятно 55-60% от пътната мрежа ще бъде включена в тол таксата и с времето този обхват ще се разширява, коментира пред БНР Ясен Ишев, председател на УС на Научно-техническия съюз по транспорт.\"Основната цел на по-разширения обхват е това да не се допусне тежкотоварни автомобили да използват второкласна и третокласна пътна мрежа, която не е пригодена за тези тежки товари и много по-бързо ще се разрушава\", обясни той.Ишев добави, че миналата седмица на сайта на МРРБ е публикувана наредба, изменение и допълнение на правилника за прилагане на Закона за пътищата и текст за таксите, които се събират. \"Всички те са с цел да приведат тази подзаконова нормативна уредба в съответствие със Закона за пътищата\", коментира той.Според него, има неразбиране от страна на ползвателите на пътната мрежа, тъй като и в момента на \"Дунав мост\" се събират такси\", а такива такси съществуват и в Европа.Ишев посочи Австрия, където освен за винетка се плаща и отделно за определени съоръжения, например някои тунели.Той счита, че е нормално да се събира отделна такса за тунелите на Шипка и Петрохан.\"Не бих казал, че съоръженията са несигурни. Мисля, че се взимат достатъчно сериозни и адекватни мерки в последно време за тяхното привеждане в нормално експлоатационно състояние\", обясни Ишев.", "date": "2018.11.19", "title": "Около 60% от пътищата ще се включват в тол таксата"}
{"url": "https://news.bg/regions/zemetresenie-ot-2-9-po-rihter-kray-blagoevgrad.html", "text": "Земетресение с магнитуд 2,9 по скалата на Рихтер е регистрирано край Благоевград тази нощ. Това съобщиха от Националния институт по геофизика, геодезия и география към БАН.Трусът е регистриран в 04:09 ч. на 10 километра югоизточно от Благоевград, в района на Пирин планина и на 81 километра южно от София на дълбочина от 14 километра.Земетресението почти не е усетено в близките населени места - Симитли, Крупник или около Благоевград и селата.Последвали са няколко афтършока, но към момента обстановката е спокойна.", "date": "2018.11.19", "title": "Земетресение от 2.9 по Рихтер край Благоевград"}
{"url": "https://news.bg/education/mon-stimulira-vazpitatelnata-rolya-na-uchilishteto.html", "text": "Стимулирането на възпитателната функция в училище е част от образователните дейности. Tози акцент постави на конференция \"Ценности и образование\" министърът на образованието и науката Красимир Вълчев.Темата е поставена в контекста на стратегията за възпитателната работа на министерството и училището.\"Необходим е разговор в няколко направления, като се развият и инструментите, с които да се формират ценностите, нагласите и поведението, както и какво е взаимодействието между родителите и образователните институции\", подчерта Вълчев.По време на дискусията се обсъдиха и наборът от ценности, с които ще се осъществява възпитателната работа.Със закона за предучилищното и училищното образование МОН ще насърчава у децата патриотични и граждански ценности, толерантност, естетическо и трудово възпитание, както дисциплина и отговорност.По думите на Красимир Вълчев, възпитателните дейности са въпрос на постоянно взаимодействие между ученици и училище, но и между държавата, семейството и образователните институции.Тези ценности формират как изглежда обществото, целта е да проведем ползотворен разговор, който да има ефектите върху всяка една отговорна институция, заяви министър Вълчев.Красимир Попов от Синдиката на българските учители посочи, че възпитанието на децата в общочовешки ценности е задача на цялото общество.\"Ако образованието дава на човека ерудиция и знания, то възпитанието му дава интелигентност и активност\", коментира Попов.Много са въпросите, свързани с въвеждането на адекватен възпитателен модел в съвременното общество, смята той. Те обхващат и европейските ценности.Попов изтъкна необходимостта от национално проучване на нагласите, както и консенсус от страна на родителите какви трябва да бъдат ценностите, които училището възпитава у децата.Проф. Сийка Чавдарова, преподавател в СУ \"Св. Климент Охридски\", засегна психологическите аспекти като мотивацията за учене и обучение в образователна среда. Тя подчерта ролята на семейството при формиране на ценностна система у децата.\"Ценностите се формират в процеса на обучение като отношение и нагласи, а методиката попада изцяло в компетенциите на учителите\", отбеляза Чавдарова.Възпитанието в позитивни междуличностни отношения и социализацията на личността биха послужили за превенция на детската агресия.Чавдарова изброи ценности, които училищната общност трябва да възпита у подрастващите. Това са активна гражданска позиция, добросъвестност, уважение към училището като институция, възпитание в съпричастност, формиране на правно съзнание, както и екологично възпитание.Според нея личността на учителя е основен възпитателен фактор като модел на личния пример. Учебното съдържание е основното средство за осъществяване на възпитателни взаимодействия. Ключова роля има и класният ръководител, който може да реализира съвкупност от възпитателни взаимодействия в часа на класа.Чавдарова е на мнение, че педагогическият персонал и психолозите могат да подпомагат учениците.Чрез извънкласни дейности децата могат да бъдат ангажирани по интереси в областта на културата, спорта, социалното подпомагане и екологията. Това би стимулирало процесите по изграждане на устойчиви граждански, патриотични и личностни ценности и би формирало у децата трудови навици, заключи тя.На форума присъстваха представители на синдикатите, учители, университетски преподаватели и депутати.", "date": "2018.11.19", "title": "МОН стимулира възпитателната роля на училището"}
{"url": "https://news.bg/crime/poveche-politsiya-po-vlakovete-obeshta-bdzh.html", "text": "Полицейското присъствие във влаковете ще бъде засилено. Това заявиха пред НОВА от отдел \"Превозна дейност\" на БДЖ.След убийството на гара Вакарел се предвижда повече полицейски служители да следят за реда в опасните влакове - тези, които се движат в ранните и късните часове на денонощието.Припомняме, в петък  след отправена забележка към други пътници. За убийството бяха задържани двама души - брат и сестра от Ихтиман.Началникът на отдел \"Превозна дейност\" Анатоли Атанасов обясни, че преди влизането в сила на всеки нов график за движението на влаковете, регионалните структури на БДЖ информират за проблемните влакове. От отдела уведомяват жандармерията, за да се осигури патрул във вагоните.Днес ще се проведе среща с жандармерията, на която ще се обсъди засилването на полицейското присъствие по линията София-Пловдив.Атанасов обясни, че за последните 5-6 години има само един подобен случай и припомни инцидент от 5 ноември в бързия влак София-Бургас, при който отново беше ранен пътник.Според него е важно при инцидент да се уведоми персоналът на влака, защото служителите са обучени и знаят как да реагират. Атанасов подчерта, че и тази година превозният персонал ще премине през обучение за адекватно поведение в критични ситуации и призова хората да сигнализират за конфликти на 112.Той допълни, че билетите, които закупуват пътниците, гарантират тяхната сигурност.\"През последните две години положените усилия на дружеството дават резултати и все повече пътници са редовни и ползват билети\", увери началникът.Запитани, пътуващите потвърдиха, че във влака често избухват скандали. Те са категорични, че полицейското присъствие е задължително.", "date": "2018.11.19", "title": "Повече полиция по влаковете обеща БДЖ"}
{"url": "https://news.bg/int-politics/rusiya-otnovo-otvarya-savetska-voenna-baza-v-kuba-zapadat-raztrevozhen.html", "text": "Русия реактивира разузнавателна база от епохата на Съветския съюз в Куба, а експерти смятат, че може да отвори още бази, за да засили следенето си срещу САЩ, пише британският в. Daily Star, позовавайки се на изследователската организация фонд \"Джеймстаун\".Сред Запада се засилиха опасенията, че плановете са ответна мярка на Русия, след като САЩ обявиха, че се изтеглят от двустранния Договор за ядрените сили със среден обсег на действие, сключен през 1987 г.Изданието припомня, че в този регион през 1962 г. се разрази Карибската криза, която изправи света на прага на унищожителен ядрен конфликт.Допълва се, че предпоставка за такива опасения на Запада е станало официалното посещение на президента на Куба Мигел Диас-Канел в Москва, където се срещна с Владимир Путин и редица руски политици. Обсъждането на военното сътрудничество между двете страни е накарало изследователите да мислят, че Москва може да отвори отново радиоелектронния център Лурдес за наблюдаване на действията на САЩ в Карибския регион, който беше затворен преди 16 години, а също така да построи допълнителни бази.Диас-Канел беше на посещение в Русия от 1 до 3 ноември по покана на Путин. Кубинският държавен глава също така се срещна с министър-председателя Дмитрий Медведев и председателите на двете камари на руския парламент - председателя на Държавната дума Вячеслав Володин и председателя на Съвета на федерацията Валентина Матвиенко.През октомври американският президент Доналд Тръмп обяви, че САЩ ще се оттеглят от Договора за ликвидиране на ядрените сили със среден обсег. В тази връзка той обвини Москва за нарушаването на договора. Министърът на външните работи на Русия Сергей Лавров заяви, че всяко действие в тази област ще бъде посрещнато с противопоставяне.", "date": "2018.11.19", "title": "Русия отново отваря съветска военна база в Куба, Западът разтревожен"}
{"url": "https://news.bg/politics/turtsiya-e-na-4-to-myasto-v-balgarskiya-iznos.html", "text": "Премиерът Бойко Борисов и турският министър на търговията Рухсар Пекджан обсъдиха двустранните търговски отношения, съобщиха от Министерския съвет.Турция заема 4-то място в българския износ след Германия, Италия и Румъния и 5-то място във вноса след Германия, Русия, Италия и Румъния.През 2017 г. износът за Турция е в размер на 2,077 млрд. евро, с което се отчита 7.8 % дял от общия износ и ръст от 10 %.Вносът от Турция е в размер на 1,906 млрд. евро, което е 6.3 % от общия внос и ръст от 17.3 %. Двустранният стокообмен за периода е в размер на 3,984 млрд. евро.През 2017 г. турските инвестиции в България са в размер на 81.1 млн. евро. Турските фирми в България се интересуват от транспортни и енергийни проекти, а също и към строителството на жилищни, търговски и офис сгради, както и към банковия сектор.Развитие може да се търси в хранително-вкусовата, химическата и текстилната промишленост. Още турски производители на автомобилни части може да навлязат на българския пазар. В този сектор Турция има сериозни традиции и дял в световното производство, пишат от МС.През 2017 г. в България са дошли 636 046 турски туристи, с което се отчита ръст от 12.5 % и Турция заема 4-то място след Гърция, Румъния и Германия по брой туристи у нас.В разговора между премиера Борисов и турския министър Пекджан бе подчертано задълбочаването на отношенията в различни сектори като двустранната търговия, инвестициите и строителството.", "date": "2018.11.19", "title": "Турция е на 4-то място в българския износ"}
{"url": "https://news.bg/politics/karayancheva-kani-yaponskiya-imperator-v-balgariya.html", "text": "\"С мощната си икономика Япония е ключов фактор в регионалната и международната политика. Тя е третата икономика в света и на едно от челните места по технологични постижения и иновации. Стратегическото партньорство между ЕС и Япония и интересите на България за привличане на инвестиции и технологично развитие са причината за приоритетното място на българо-японските отношения във външната ни политика\", обясни председателят на Народното събрание Цвета Караянчева на аудиенция при японския император Акихито.Караянчева оценява високо приноса за задълбочаването на разбирателството между двете страни и посещенията в България на император Акихито и императрица Мичико през 1979 г. \"Бихме приветствали визити в България на членове на императорското семейство, особено в светлината на предстоящите значими годишнини през 2019 г.\", посочи Караянчева.Тя е удовлетворена от активизирането на сътрудничеството в областта на науката и технологиите и благодари за отпусканите японски държавни стипендии за обучение на наши студенти и специализанти.2019 г. е важна за двустранните отношения между България и Япония, защото се честват две годишнини - 110 г. от началото на контактите между двете страни и 80 г. от установяване на дипломатическите отношения. \"Те ще бъдат отбелязани с богата културна програма и размяна на визити на високо равнище, което ще допринесе за по-нататъшното опознаване и сближаване на двата народа и ще даде импулс на двустранния обмен във всички области от взаимен интерес\", коментира Караянчева.\"Българският народ традиционно храни дълбоки чувства на симпатия и уважение към японския народ за неговото трудолюбие, толерантност и богата духовна култура. Япония е изключително популярна в България със своята уникална култура, принос в световната цивилизация и икономически и технологични постижения\", добави тя.", "date": "2018.11.19", "title": "Караянчева кани японския император в България"}
{"url": "https://news.bg/crime/prokuraturata-obzhalva-domashniya-arest-na-dyulgerov.html", "text": "Прокуратурата обжалва домашния арест на Петко Дюлгеров - третият, обвинен в делото за взимане на подкуп от страна на бившия кмет на столичния район \"Младост\" Десислава Иванчева и нейната заместничка Биляна Петрова.Това се казва в становище, разпространено от прокуратурата.Петко Дюлгеров бе . За него се разбра едва на следващия ден, когато му бяха повдигнати обвинения като помагач, който умишлено е улеснил Иванчева и Петрова да поискат и приемат подкуп.На практика от процеса до този момент се разбра, че Петко Дюлгеров е взел парите и е \"консултирал\" бизнесмена Александър Ваклин.От задържането си на 17 април 2018 г. .На  мярката за неотклонение на Дюлгеров е изменена в по-лека - \"домашен арест\", с разпореждане на съда за незабавно изпълнение.Специализираната прокуратура е внесла протест в предвидения за това 7-дневен срок.На 5 ноември 2018 г. Специализираният наказателен съд заявява, че изпращането на протеста в Апелативния специализиран наказатален съд следва да бъде отложено във времето.Това е направено на 1.Предстои разглеждане на протеста на Спецпрокуратурата от въззивния съд (Апелативния спецсъд - б.р.), както по отношение на Дюлгеров, така и протеста срещу изменението на мерките за неотклонение на Иванчева и Петрова от 16 ноември 2018 г.Припомняме, на заседанията до момента свидетелски показания дадоха както бизнесменът Александър Ваклин и съпругата му, така и главният архитекст и .Последните двама потвърдиха, че преписки по време на управлението на Иванчева са бавени. Самият Ваклин обаче не сведетелства Иванчева и Петрова да са му искали пари или подкуп за издаване на разрешително.", "date": "2018.11.19", "title": "Прокуратурата обжалва домашния арест на Дюлгеров"}
{"url": "https://news.bg/politics/borisov-naredi-proverka-na-izdadenite-balgarski-pasporti-za-5-g-nazad.html", "text": "Министър-председателят Бойко Борисов нареди да се проверят издадените български документи за самоличност на чужди граждани за последните пет години.Проверката е възложена на Министерство на вътрешните работи и на Държавна агенция \"Национална сигурност\". Премиерът иска резултатите от проверката да са налице във възможно най-кратък срок.Припомняме, че на 29 октомври  по разследване на схеми за продажба на българско гражданство. Първоначално бяха арестувани над 20 служители на агенцията, обвинения , включително и на председателя на , който е от .По-късно  и поискаха извинение от всички, които твърдят, че .След това спецсъдът уважи  и реши задържаните председател на ДАБЧ Петър Харалампиев и други служители да останат за .На 31 октомври, сряда, президентът Радев посочи, че в администрацията на президентството са получавани писма и сигнали за нередности в ДАБЧ. .\"Всички сигнали са предадени в прокуратурата, имал съм разговори с ДАНС, и с прокуратурата\", изтъкна тогава Радев. .По-късно обаче заместникът на главния прокурор Иван Гешев коментира лаконично, че .На 1 ноември стана ясно, че.Няколко дни по-късно, на 5 ноември по предложение на премиера, шефът на агенцията ", "date": "2018.11.19", "title": "Борисов нареди проверка на издадените български паспорти за 5 г. назад"}
{"url": "https://news.bg/crime/razkriha-dve-domashni-narkooranzherii-v-kostinbrod-i-samokov.html", "text": "Разкриха две домашни наркооранжерии през почивните дни, задържани са двама души в Костинброд и Самоков.При спецоперация на 17 ноември полицаи проверява имот обитаван от 31-годишен мъж в Костинброд и в една от стаите намират оранжерия за отглеждане на канабис, оборудвана с въздуховоди и вентилатори. Иззети са 18 канабисови растения в различен стадий на растеж с тегло на суровата растителна маса около 10 кг., множество пластмасови туби с торове, буркан със суха тревиста маса, реагираща на марихуана и хартиена сгъвка с бяло прахообразно вещество, реагиращо на амфетамин. Със спецакция В Самоков на 18 ноември на адрес на 28-годишен мъж, полицаите откриват оранжерия за производство на марихуана, маскирана в гардероб, специално оборудван за целта с въздуховодна система, кварцови лампи, трафове и облицован от вътрешната страна с алуминиево фолио. Иззети са 25 стръка от вида на конопа, провесени надолу със съцветията, а от помещение зад гардероба са иззети и шест пластмасови саксии със стръкове, реагиращи на канабис.", "date": "2018.11.19", "title": "Разкриха две домашни наркооранжерии в Костинброд и Самоков"}
{"url": "https://news.bg/int-politics/protestirashti-vav-frantsiya-blokirat-dostapa-do-skladove-za-goriva.html", "text": "Протестиращи във Франция, разгневени от по-високите акцизи върху горивата, са блокирали достъпа до три склада за петролни продукти, включително два, управлявани от френския петролен гигант \"Тотал\", съобщиха от компанията, докато протестите срещу икономическата политика на президента Еманюел Макрон навлязоха в третия си ден, съобщава \"Ройтерс\".Хиляди хора взеха участие в демонстрации по автомагистралите в цяла Франция през уикенда, предизвиквайки големи задръствания и няколко инцидента, включително фатален изход на една от пътните блокади.Френският премиер Едуар Филип заяви вчера, че правителството ще остане твърдо в плана си за увеличаване на акциза върху горивата от 1 януари.Два от складовете, един във Верн, близо до северозападния град Рен, а другият във Фос-сур-Мер в южната част на страната, се използват от \"Тотал\".Достъп до трети склад в Ла Рошел също е бил блокиран.Гневът заради увеличаването на акцизите върху горивата съвпада с усещането за свиване на покупателната способност и неудовлетворението от управлението на Макрон, когото някои обвиняват, че фаворизира богатите в икономическата си програма.В събота около 280 хил. души присъстваха на протестите според данните на вътрешното министерство, на някои от които се разрази насилие. Около 160 души бяха арестувани и повече от 400 бяха ранени при спорадични сблъсъци.Организаторите се зарекоха да продължат протестите, наречени \"жълтите жилетки\" заради неоновите, с висока видимост жилетки, които носят някои демонстранти - докато правителството не намали акцизите.", "date": "2018.11.19", "title": "Протестиращи във Франция блокират достъпа до складове за горива"}
