{"url": "https://news.bg/world/poredna-ostavka-v-administratsiyata-na-tramp-1.html", "text": "Поредна оставка в администрацията на американския президент Доналд Тръмп е била подадена. Става въпрос за Антъни Зини, посредник в кризата между Катар и Саудитска Арабия. За оттеглянето си е съобщил самият той пред CBS. Според него, мисията му е стигнала до \"задънена улица\". Той не я счита за успешна и заради това е взел решение да се оттегли. Като причина за неуспеха изтъква и нежеланието на регионалните лидери преговорите да имат успех. Саудитска Арабия, Обединените арабски емирства (ОАЕ), Египет и Бахрейн през юни 2017 г. дипломатическите си отношения с Катар, когото те обвиниха в подкрепа на тероризма, като затвориха сухопътните, морските и въздушните граници на Катар с арабските му съседи.Бившият генерал Зини има опит като преговарящ в региона. Оставката идва по време на близкоизточната обиколка на държавния декретар Майк Помпео, по време на която той ще търси подкрепа в региона срещу Иран. ", "date": "2019.01.08", "title": "Поредна оставка в администрацията на Тръмп "}
{"url": "https://news.bg/world/ruskiyat-advokat-prisastval-na-sreshtata-v-tramp-taur-e-obvinen-po-drug-sluchay-svarzan-s-rusiya.html", "text": "Наталия Веселницка, руският адвокат, който през 2016 г. се срещна с представители на предизборната кампания на президента на САЩ Доналд Тръмп в \"Тръмп тауър\", е обвинена по друг случай, който показва тесните й контакти с Кремъл, пише \"Ню Йорк таймс\".Федералната прокуратура в Ню Йорк е повдигнала обвинения срещу адвоката за възпрепятстване на разследване на правосъдното министерство за пране на пари, свързано с влиятелен руски бизнесмен и неговата инвестиционна компания.Случаят не се отнася пряко до срещата в хотела на Тръмп. Но обвинителният акт срещу нея потвърждава, че Веселницка е поддържала контакти с високопоставени представители на руското правителство.В обвинителния акт се твърди, че след като правосъдното министерство е поискало руското правителство да помогне в разследването, Москва е отхвърлила молбата. Русия е отговорила с писмо, с което се е опитала да оправдае руски представители и собственика на компанията.Държавното обвинение твърди, че Веселницка тайно е сътрудничила на високопоставен руски прокурор при изготвянето на отговора на Русия.С тези си действия Веселницка е възпрепятствала разследването, отбелязва прокуратурата.", "date": "2019.01.08", "title": "Руският адвокат, присъствал на срещата в „Тръмп таур”, е обвинен по друг случай, свързан с Русия"}
{"url": "https://news.bg/world/dvama-ubiti-i-8-zadarzhani-voenni-sled-opita-za-prevrat-v-gabon.html", "text": "Двама убити и 8 задържани. Това е резултатът до момента на военни в Габон през последните дни, предаде CNN, като цитира държавна медия.  Всички жертви и арестувани са военни. По-рано беше съобщено за четирима арестувани и други съпричастни към пуча, които се издирват. Войниците бунтовници срещу властта поеха преди дни контрола над държавното радио, като прочетоха кратко изявление, обявяващо \"Национален съвет за възстановяване\".За кратко те взеха и заложници. При намесата на армията, лоялна към президента, са били убити двама от метежниците, а други задържани. Днес представители на властите са инспектирали сградата на радиото, което е продължило нормалната си работа. Животът в столицата Либревил се връща към нормалния си ход - училищата работят, магазините отново са отворени за клиенти. Припомняме, че вчера говорител на правителството на Габон обяви, че политическата ситуация в страната е \"под контрол\" след опита за военен преврат.Младши офицери обявиха по-рано, че за завзели властта, за да \"възстановят демокрацията\" в богатия на петрол Габон, където семейството на боледуващия лидер на страната е на власт в продължение на 50 години.Настоящият лидер Али Бонго наследи баща си Омар Бонго като президент през 2009 г. Той беше преизбран с малка разлика през 2016 г. в избори, които бяха белязани от насилие и обвинения в измами.Опитът за преврат дойде като огромна изненада. Армията винаги е била възприемана като лоялна към семейството на Бонго, защото е доминирана от президентската гвардия, която в по-голямата си част идва от родния край на Бонго.Бонго, който е бил извън страната в продължение на два месеца, е получил инсулт през октомври и е бил лекуван в Мароко. Той се опита да сложи край на слуховете за неговото здравословно състояние с телевизионно обръщение за Нова година, в което каза, че се чувства добре.Войниците заявиха, че са били разочаровани от посланието, наричайки го \"жалка гледка\" и \"непреклонен опит да стои на власт\".", "date": "2019.01.08", "title": "Двама убити и 8 задържани военни след опита за преврат в Габон "}
{"url": "https://news.bg/int-politics/kanadski-diplomati-se-sreshtnaha-s-vtoriya-kanadets-zadarzhan-v-kitay.html", "text": "Канадските дипломати в Китай се срещнаха с втория от двамата канадци, които бяха задържани миналия месец, съобщава канадското външно министерство, цитирано от \"Ройтерс\".\"Днес канадските консулски служители в Китай посетиха \", обяснява министерството, без дава повече подробности. Длъжностни лица се срещнаха с  на 17 декември.Канадските власти задържаха във Ванкувър финансовия директор на китайската компания Huawei Technologies -  на 1 декември по решение на САЩ за екстрадиция. Пекин заклейми този ход и заплаши с ответни действия, освен ако случаят с Мън не бъде решен.\"Канадското правителство остава дълбоко загрижено за произволното задържане от страна на китайските власти на двамата канадци миналия месец и продължава да призовава за незабавното им освобождаване\", се казва в изявлението на външното министерство.Канадският премиер Джъстин Трюдо разговаря с президента на САЩ Доналд Тръмп вчера и двамата лидери са договорили да продължат натиска върху Пекин за освобождаване на Спейвър и Ковриг, съобщава администрацията на премиера.Въпреки че според Канада, Китай не установява конкретна връзка между задържанията и ареста на Мън, експерти и бивши дипломати твърдят, че нямат никакво съмнение, че Пекин използва двамата мъже за оказване на натиск върху Отава.", "date": "2019.01.08", "title": "Канадски дипломати се срещнаха с втория канадец задържан в Китай"}
{"url": "https://news.bg/world/mey-tarsi-podkrepa-za-brekzit-i-ot-yaponiya.html", "text": "Британският премиер Тереза Мей ще търси подкрепа за споразумението за Брекзит и от Япония, предаде \"Гардиън\".Тази седмица предстои посещение на японския премиер Шиндзо Абе в Лондон, по време на което той ще подчертае какво влияние ще окаже \"разводът\" на Кралството с Европейския съюз върху японския бизнес, който има клонове в Европа. На Абе предстои и визита в Холандия, където ще се преместят много японски фирми след като Лондон напусне Общността в края на март. В момента 40% от инвестициите на Япония в ЕС са във Великобритания. Много специалисти определят действията на Лондон като отчаяна акция да задържи важен икономически партньор. Очаква се Абе да даде пресконференция, в която британските власти се надяват да \"агитира\" за споразумението. Припомняме, че , че правителството на Великобритания планира да гласува споразумението за Брекзит в парламента на 15 януари. Датата трябва да бъде потвърдена от депутатите в сряда, когато се възобновява дебатът за Брекзит.Мей все още иска нови гаранции от ЕС преди да внесе сделката в парламента, но Франция обяви, че нищо повече не може да бъде предложено.", "date": "2019.01.08", "title": "Мей търси подкрепа за Брекзит и от Япония "}
{"url": "https://news.bg/society/po-tezhko-obvinenie-za-napadatelite-iskat-protestirashti-vav-voyvodinovo.html", "text": "Ще протестираме докато бъдат съборени всички незаконни къщи в махалата. Това е мнението на жителите на пловдивското село Войводиново, които за втори пореден ден се събраха пред църквата, за да изразят несъгласието си с агресията, пише \"\".Повод за възмущението им е побоя над командос, който направил забележка да двама младежи от цигански произход.Хората настояват и за по-тежко обвинение срещу извършителите - братята Асен и Борис Пакетови. Към момента те са обвинени са за нанасяне на средна телесна повреда по хулигански подбуди.Според протестиращите двамата братя са искали да убият военнослужещия Владимир Димов.На протеста присъства и кметът на община Марица Димитър Иванов и кметският наместник на селото Димитър Тосев.\"Комисия описа 15 опасни постройки в ромската махала, които трябва да бъдат бутнати, предстои да сключим договор с фирма\", обясни Димитър Иванов.Комисията е установила още 16 други незаконно построени жилища, които също подлежат на премахване. Там обаче ще се следва законоустановената процедура - връчване на констативни актове на собствениците им и създаване на актове за събаряне, което може да се обжалва.Войводиново продължава да е под полицейска обсада. На място са жандармеристи и спецсили, които трябва да гарантират обществения ред.Докато на площада жителите на Войводиново са събрани на протест, ромската махала е пуста. Според местните, циганите са се разбягали от страх.Припомняме, по-рано през деня . Той увери пребития командос, че няма да се допусне саморазправа за неговите близки от наплашените цигани.Малко по-късно в социалната мрежа Фейсбук на площада в село Войводиново с барети и знамена на мълчалив протест.", "date": "2019.01.08", "title": "По-тежко обвинение за нападателите искат протестиращи във Войводиново"}
{"url": "https://news.bg/world/skandal-mezhdu-sasht-i-es.html", "text": "Европейската комисия (ЕК) съобщи, че провежда разговори с администрацията на САЩ след появилата се новина, че Вашингтон е понижил дипломатическия статут на делегацията на ЕС в Съединените щати през миналата година, без да информира Общността, предаде EUObserver.Говорител на ЕК заяви, че в момента провеждат разговори с американските си партньори.Европейският съюз потвърди, че правителството на САЩ е променило дипломатическия статут на блока във Вашингтон, на практика го е понижил, информира Би Би Си.Администрацията на Тръмп не е уведомила ЕС за промяната.ЕС поиска от САЩ да обяснят решението си, обяви Мая Кочианчич, говорител на ЕК. Тя подчерта, че САЩ и ЕС \"остават естествени партньори и естествени приятели\".Източник от съюза коментира пред британската медия, че преди американската практика е била САЩ да приемат делегацията на ЕС и посланика като на държава, а не като представители на организация.САЩ класифицират международните организации с по-нисък дипломатически ранг.Източникът добави, че САЩ са променили начина на прилагане на дипломатическия списък, а не самия списък, който описва ЕС като международна организация.Първи за новината съобщиха от германската медия \"Дойче веле\".Представител на ЕС разкри пред \"Дойче веле\", че посланикът на ЕС във Вашингтон Дейвид О'Съливан не е бил поканен на определени събития през миналата година. На държавното  на 5 декември посланикът на ЕС не е бил поканен по обикновения хронологичен ред - от най-дълго служилия до най-новия посланик, а е бил последен в списъка, отбелязаха представители на Общността.На предходния ден в Брюксел държавният секретар на САЩ Майк Помпео постави под въпрос ролята на ЕС по време на голяма политическа реч.ЕС получи статут на правителство при президента Барак Обама.Решението буди удивление и носи унизителен характер на ЕС. Отношенията между Вашингтон и ЕС са по-напрегнати от всякога, коментира дипломатически източник от Брюксел пред РИА Новости.Промяната идва на фона на обтегнатите търговски отношения между Вашингтон и Брюксел. Освен това ЕС и САЩ са с противоречия за Иран.", "date": "2019.01.08", "title": "Скандал между САЩ и ЕС"}
{"url": "https://news.bg/bulgaria/v-bulgargeomin-nedoumyavat-ot-klevetite-i-lazhite-okolo-libiyskiya-tanker.html", "text": "Случаят с либийския кораб BADR е частен и законосъобразен. Това се посочва в изявление, разпратено и до медиите на \"Булгаргеомин\" ЛТД ДЗЗД.От компанията са в недоумение, че проточилата се близо 30 години сага с либийския дълг към \"Булгаргеомин ЛТД\", която е намерила своето законосъобразно решение, сега е подложена на опитите на либийската държава чрез клеветническа кампания да отправя внушения, с които се опетняват български институции и дружество с доказан дългогодишен международен опит, каквото са те.От компанията дават и история на случая:По силата на договор от 2013 г., подписан от синдика на държавното предприятие \"Булгаргеомин\" ЕАД Христина Иванова Стамова, дружеството е приватизирано, като всички активи, имуществени права, търговска марка и ноу хау станаха собственост на \"Булгаргеомин ЛТД\". Според договора за покупко-продажба на предприятието \"Булгаргеомин\" ЕАД (в несъстоятелност) като съвкупност от вещи и имуществени права, \"Булгаргеомин ЛТД\" е придобило вземания от трети лица, сред които вземане от Либия.От фирмата изброяват вземанията: 4 015 952 либийски динара, представляващи безспорни вземания от либийската страна; и 423 386 либийски динара, представляващи допълнително приети по протоколите като безспорни вземания; и 1 785 369 либийски динара, представляващи обезщетение, присъдени в полза на \"Булгаргеомин\" ЕАД по дело №729/1992 г.По отношение на третото вземане (1 785 369 либийски динара) Генерален народен комитет по правосъдие и обществена сигурност \"Съдебна администрация\" уведоми на 17.02.2004 г. спорещите страни, че делото е приключило, като Върховният съд е взел решение, че Либия следва да изплати на \"Булгаргеомин\" ЕАД сумата от 1 138 942 либийски динара заедно със законно установената лихва в размер на 5% годишно до пълното погасяване на задълженията, посочват от фирмата и допълват, че на 01.04.1995 г. Първоинстанциония съд в Триполи с председател Салим Фарис се е произнасъл по дело №729/1992 г., осъждайки Либия да заплати сумата от 1 138 942 либийски динара заедно със законно установената лихва в размер на 5% годишно до пълното погасяване на задълженията. Решението е потвърдено от последната инстанция.Видно от уведомление, изпратено до Министерството на финансите на Либия от синдика на \"Булгаргеомин\" ЕАД Христина Иванова Стамова и заверено от Министерството на външните работи и международно сътрудничество на Либия с дата 27.08.2013 г.,Либийската държава е уведомена по съответния ред с писмо до Министерство на финансите на Либия от синдика Христина Стамова, като съответното писмо е заверено от Министерство на външните работи и международно сътрудничество на Либия на 27.08.2013 г. То уведомя либийската страна на продажбата на \"Булгаргеомин\" и кой е законния собственик.В продължение на повече от 5 години \"Булгаргеомин ЛТД\" ДЗЗД прави опити за събиране на дължимите вземания чрез упълномощени за целта представители. В този период са правени десетки срещи с високопоставени лица от компетентните власти на либийската държава за намиране на подходящ начин за погасяване на техните задължения. За съжаление проведените срещи не доведоха до резултат, тъй като либийската страна не проявяваше никакво желание да погаси дълга си и да изпълни своя ангажимент, посочват още от фирмата и припомнят, че през 2003 г. дружеството \"Булгаргеомин\" ЕАД е изгонено неправомерно от Либия с решение №208 на Генералния народен комитет по икономиката, като така се е премахнал клона на дружеството \"Булгаргеомин\" ЕАД в страната.Така либийските власти са лишили \"Булгаргеомин\" ЕАД от възможността да се защитава по правен и съдебен ред на територията на либийската държава.Проверка в малтийския регистър установява, че в член 7 от учредителния акт на дружеството LIBYAN NAVIGATOR Limited с регистрационен номер С45516, директорът на дружеството Ахмед Халид Тауати има право да учредява морски ипотеки. Към момента на подписване на договора за морска ипотека, Ахмед Халид Тауати, парафирал контракта пред гръцкия нотариус Йоана Андреадаки, бе директор на LIBYAN NAVIGATOR.От \"Булгаргеомин\" ЛТД ДЗЗД са в недоумение от цитирането на нотариус Йоана Андреадаки в медии, тенденциозно отразяващи случая и позоваващи се на лъжливи интерпретации на казуса от либийската страна.Те уверяват, че срещу думите на г-жа Йоана Андреадаки, имат документи, в това число и платена такса за заверка апостил от съответните гръцки компетентни органи, като уточняват, че заверка апостил се поставя след печата на нотариуса и е върховна легитимация на документа.Към 04.01.2019 г. срещу \"Булгаргеомин\" ЛТД\" ДЗЗД няма нито едно заведено дело в Гърция.С несериозното поведение на държавните органи на Либия и неизпълнението на техните парични ангажименти повече от 28 години (дългът към държавното предприятие \"Булгаргеомин\" ЕАД е от далечната 1989 г.), дружеството \"Булгаргеомин\" ЕАД претърпя огромни щети - финансови, морални и кадрови, се посочва в изявлението.След като са били изчерпани всички опити на \"Булгаргеомин ЛТД\" за събиране на вземанията, се е стигнало до уреждане на част от задълженията на либийската държава чрез морска ипотека на моторен танкер BADR в полза на \"Булгаргеомин ЛТД\". Според договора, който за пореден път не е бил изпълнен от либийската страна, \"Булгаргеомин ЛТД\" е предявила морски иск в съда в Бургас за задържане на танкера BADR като форма за обезпечение на натрупаните задължения. Последвали са нови либийски маневри за избягване на техните дългове и вкарване в заблуждение на български и либийски съдебни и административни власти.Впоследствие съгласно закона бе обявена публична продан на петролния танкер BADR от ЧСИ Тотко Колев. След изтичане на едномесечния срок за публичната продан единственото наддавателно предложение бе подадено от кредитора \"Булгаргеомин ЛТД\" ДЗЗД. При отваряне на предложенията са присъствали представители както на длъжника, така и на кредитора. В тяхно присъствие танкера BADR бе възложен на \"Булгаргеомин ЛТД\" ДЗЗД.Като легитимен собственик на танкера BADR по силата на постановление за възлагане на движима вещ от 30.08.2018 г. и влязла в законна сила на 15.09.2018 г., \"Булгаргеомин ЛТД\" е предприела действия по смяна на флага и регистрирането му като нов корабособственик по съответния надлежен ред.На 13.12.2018 г. панамските морски власти са издали удостоверение за смяна на флага с панамски на кораба BADR, с регистриран нов собственик \"Булгаргеомин ЛТД\" ДЗЗД и ново име BDIN. Истинността на регистрацията, съответно и промяната на флага е потвърдено 2 пъти в изрично и официално запитване, отправено от Морска администрация гр. Бургас към Централна Морска Администрация на Панама. Като собственик на кораб БДИН бяха предприети действия за смяна на екипажа. Изрично заявяваме, че при смяната на екипажа не е упражнявано никакво насилие върху членове от екипажа. Даже напротив - за всеки един член от стария екипаж, нает от Либийската държава, са положени грижи, включително настаняване на хотел, заплащане на обезщетение и закупуване на самолетни билети на стойност от 33 252 лева, за да се уверим, че стария екипаж се е върнал по родните си места.Проточилата се близо 30 години сага с либийския дълг към \"Булгаргеомин ЛТД\" ДЗЗД намери своето законосъобразно решение и за нас будят недоумение опитите на либийската държава чрез клеветническа кампания да отправя внушения, опетняващи български институции и дружество с доказан дългогодишен международен опит, каквото е \"Булгаргеомин ЛТД\" ДЗЗД.Цялото становище на \"Булгаргеомин ЛТД\" ДЗЗД и документи може да откриете на следния линк: ", "date": "2019.01.08", "title": "В \"Булгаргеомин\" недоумяват от клеветите и лъжите около либийския танкер"}
{"url": "https://news.bg/world/sasht-privetstvat-planovete-za-modernizatsiya-na-armiyata-ni.html", "text": "САЩ приветстват плановете за модернизация на въоръжените сили и очаква нейния предстоящ избор на нов многоцелеви изтребител.Това се казва в изявление на американското посолство у нас. Припомняме, че преди дни от Министерството на отбраната , че офертата на САЩ за изтребители F-16 e най-добрата. Румен Радев и БСП обаче не са убедени в това. обявиха, че ще гласуват против. поиска отмяна на процедурата за нов боен самолет. Те считат, че процедурата е била опорочена и не са защитени българските интереси, но подкрепят модернизирането на българската армия. Председателят на ПГ на ГЕРБ и зам.-председател на партията Цветан Цветанов препоръча на президента Радев да се запознае и с други оценки за изтребителите.Решението за избор на нов тип боен самолет е политическо. Това обяви председателят на комисията по отбраната в Народното събрание на брифинг в централата на ГЕРБ.По думите му F-16 е един прекрасен самолет и ако се вземе решение, че този изтебител е правилният избор, България ще има най-модерният и боеспособен самолет в НАТО.САЩ уверяват, че остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности.F-16 блок 70 ще предостави на българските Военновъздушни сили възможността надеждно да защитават българското въздушно пространство и да участват в операции заедно с НАТО и всички други военновъздушни сили, които притежават F-16, включително всички съседни на България страни.Придобиването на изтребителя ще продължи да засилва дългосрочната подкрепа и сътрудничество с Военновъздушните сили на САЩ и другите натовски военновъздушни сили, се казва още в изявлението.", "date": "2019.01.08", "title": "САЩ приветстват плановете за модернизация на армията ни "}
{"url": "https://news.bg/world/zimna-burya-v-evropa-otne-zhivota-na-nay-malko-12-dushi.html", "text": "Тежка зимна обстановка в Европа. Стотици хора са блокирани в региони на Алпите. Силни ветрове отмениха полети. Увеличен е рискът от лавини в планините. Най-малко 12 души са загинали при инциденти в резултат на неблагоприятното време в Европа през последната седмица. Повечето от тях са загинали при лавини, информира АП.В Норвегия опитите за отново са блокирани заради лоша видимост от силен снеговалеж. Предполага се, че 29-годишна шведка и трима финландци на 29,32 и 36 г. са загинали при лавина с широчина 300 метра.В Австрия стотици хора са блокирани в домовете си заради непроходими пътища. В някои региони има проблеми с електрозахранването заради паднали дървета. В някои австрийски региони училищата остават затворени за втори пореден ден. Домакинствата са съветвани да премахнат снега от покривите си след срутване на сгради. 78-годишен мъж е с тежка контузия, след като покривът на дома му паднал.В понеделник вечерта 11 германски алпинисти трябваше да бъдат спасявани до Залцбург, където бяха блокирани от петък. Други хора загинаха при лавини в Швейцария, Австрия и Германия.В Южна и Източна Германия се очакват още снеговалежи, а в северния крайбрежен град Хамбург жителите се подготвят за наводнения, информира ДПА.В Холандия предупреждават за отмяна на полети. Холандският превозвач KLM отмени 159 полета.Съобщава се за силен снеговалеж и силни ветрове в централната част на Скандинавия.Силен снеговалеж блокира трафика в Словакия. Има отменени полети на международното летище в Братислава.Училищата в Атина и близките райони остават затворени. Някои планински пътища са затворени. На места температурата падна до -20 градуса по Целзий. Дори на много гръцки острови има снеговалеж.", "date": "2019.01.08", "title": "Зимна буря в Европа отне живота на най-малко 12 души"}
{"url": "https://news.bg/crime/sgs-pone-684-540-lv-sa-otkloneni-ot-balgarska-federatsiya-po-shahmat.html", "text": "Поне 684 540 лева неправомерно са изразходвани от Българска федерация по шахмат, ръководена от Силвио Данаилов. Това съобщиха от Министерството на младежта и спорта, позовавайки се на решение на Софийския градски съд.Делото е заведено от Министерството на младежта и спорта срещу шахматната федерация за възстановяване на неправомерно изразходваните средства.Очаква се предявяване на претенции за възстановяване на пълната дължима сума от посочената федерация. В момента лиценз за осъществяване на спортна дейност притежава \"Българска федерация по шахмат 1928\".С решение от 04 януари 2019 г. СГС като първа инстанция по делото осъжда \"Българската федерация по шахмат\" да възстанови на ММС сумата от 395 468 лв. Парите са предоставени за организирането и провеждането на Европейско индивидуално първенство за жени в Пловдив през 2014 г.Освен тях \"Българската федерация по шахмат\" трябва да върне и 289 072 лв., предоставени за организирането и провеждането на Европейски индивидуални купи по шахмат за мъже и жени в Албена/Златни пясъци през 2014 г.Нередностите бяха установени от проверка на Агенцията за държавна финансова инспекция (АДФИ) и Инспектората на ММС. Незаконното разходване на пари от \"Българска федерация по шахмат\" е в размер на над 2 млн. лв. Това е станало в периода 2011-2014 г. Това е причина за отказано подновяването на лиценза на федерацията.Исковете, по които се произнесе Софийски градски съд са за сумите, които ММС е изплатила по два договора от 2014 г. Според тях \"Българската федерация по шахмат\" е осъдена да заплати и деловодни разноски в размер на 45 741,60 лв. За да има сигурност, че ще си вземе исканите пари, от ММС са обезпечили своето вземане чрез наложена възбрана върху имот на федерацията. Той е в гр. София.Съдийският състав е констатирал, че има доказани \"счетоводни нередности\" при ответника. Предоставяни са копия от фактури и платежни документи \"в полза не на легитимната международна спортна федерация - сдружението по швейцарското право ЕШС /\"Европейски шахматен съюз\"/, но на негов фалшив клонинг с подобна фирма - дружество с ограничена отговорност ЕШС. Второто дружество е регистрирано в офшорната зона на Щата Делауеър, САЩ\".Според съдиите превеждането на сумите на дружество в офшорна зона очевидно цели присвояване на средства. Това се потвърждава и от решението на Спортния арбитражен съд, пише в мотивите на СГС.Съдиите не са взели предвид показанията на Силвио Данаилов, дадени по делото. Причината - той е \"заинтересовано лице, тъй като процесните финансови злоупотреби са станали в момент, в който той е бил президент, както на ответника, така и на ЕШС, както и за действията на същия има данни, че са предмет на висящи наказателни разследвания\".", "date": "2019.01.08", "title": "СГС: Поне 684 540 лв. са отклонени от Българска федерация по шахмат"}
{"url": "https://news.bg/crime/mazh-zagina-pri-katastrofa-kray-dobrich.html", "text": "Мъж е загинал на място след катастрофа днес в района на \"Баир баши\" на пътя Варна - Добрич, съобщиха от МВР. Изяснява се самоличността на загиналия.Катастрофата е станала малко преди 18:00 часа в посока Добрич.Според първоначалната информация, водачът на една от колите по време на движение губи контрол и се блъска челно в друг лек автомобил. Работата по изясняване на детайлите и обстоятелствата около случая продължава. Движението по пътя Варна - Добрич е спряно, извършва се по обходен маршрут през с. Кичево, съобщиха от АПИ.", "date": "2019.01.08", "title": "Мъж загина при катастрофа край Добрич "}
{"url": "https://news.bg/world/tramp-s-rech-pred-natsiyata-za-kriza-na-granitsata-s-meksiko.html", "text": "Президентът на САЩ Доналд Тръмп ще излезе с национално обръщение тази вечер, че американско-мексиканската граница е в състояние на \"криза\", което изисква издигане на стена, пише \"Гардиън\".Речта, първата на Тръмп в Овалния кабинет като президент, ще бъде произнесена на фона на частичното спиране на работата на правителството на 22 декември 2018 г. Около 800 000 федерални служители останаха без заплати, след като демократите и Тръмп не могат да постигнат споразумение за отпускане на допълнително финансиране на правителството. Американският лидер го обвързва с отпускане на 5,7 милиарда долара за изграждане на стена по границата с Мексико, а демократите отказват да приемат искането на американския лидер.Тръмп ще се обърне към нацията в 21,00 часа местно време (04,00 часа българско време). Изявлението му от Овалния кабинет ще бъде предавано от всички големи национални и кабелни телевизии.По-рано вицепрезидентът на САЩ Майк Пенс заяви, че има хуманитарна и национална криза на границата.Но експерти твърдят, че са спаднали случаите на незаконно пресичане на границата през последното десетилетие. През изминалата година е отчетен 12-годишен спад на пристигналите в САЩ нелегални мигранти.Междувременно лидерите на демократите Нанси Пелоси и Чък Шумър ще отвърнат на Тръмп с изявление след речта на американския лидер.Двамата ще се обърнат към нацията след американския лидер. Те ще говорят пред камери в Конгреса.", "date": "2019.01.08", "title": "Тръмп с реч пред нацията за „криза” на границата с Мексико"}
{"url": "https://news.bg/world/dron-prizemi-samoletite-na-hiytrou.html", "text": "Няколко полета са забавени на летище \"Хийтроу\" в Лондон след засичане на безпилотен самолет, съобщават местни медии.Говорител на летището заяви, че служители на \"Хийтроу\" сътрудничат на полицията за установяване дали безпилотният самолет наистина лети във въздушното пространство на летището. Полетите са спрени \"като предохранителна мярка\", добави представителят.\"Дейли мейл\" пише, че самолетите са приземени, докато полицията разследва информацията за безпилотен самолет над писта. Позволява се кацане само на южната писта, северната е затворена.Други медии информират, че са спрени всички заминаващи полети.В края на миналия месец хиляди хора бяха", "date": "2019.01.08", "title": "Дрон приземи самолетите на „Хийтроу”"}
{"url": "https://news.bg/world/pompeo-obeshta-zasilvane-na-natiska-sreshtu-iran.html", "text": "Остро атакува Иран американският държавен секретар Майк Помпео. Той направи това по време на посещението си в Йордания, с което започна близкоизточната му обиколка, предаде АФП. Предстои Помпео да посети общо 8 държави в региона, където ще търси подкрепа срещу Иран, определяна от американските власти като един от най-големите спонсори на тероризма в света. В Аман той заяви, че САЩ удвояват усилията си срещу Ислямската република. Ще видите това още през следващите седмици заяви Помпео като уточни, че мерките ще бъдат икономически и дипломатически. Така натискът върху Техеран се засилва. След като през май месец , през август президентът на САЩ Доналд Тръмп подписа , което предизвика неочаквано остра реакция от страна на Европейския съюз, който обеща да създаде специалния механизъм, с който да бъдат заобиколени санкциите.Военноморските сили на Иран ще разположат бойни кораби в западната част на Атлантическия океан от март,  топ командир на Ислямската република.Техеран се опитва да увеличи оперативния обхват на Военноморските сили до задния двор на САЩ. на американските санкции и забавянето на спациалния механизъм.", "date": "2019.01.08", "title": "Помпео обеща засилване на натиска срещу Иран "}
{"url": "https://news.bg/world/okolo-chas-prodalzhi-sreshtata-na-kim-chen-un-i-si-dzinpin.html", "text": "Около час е продължила срещата на севернокорейския лидер Ким Чен Ун с председателя на Китай Си Дзинпин, предадоха информационните агенции.Детайли около срещата не се оповестяват от китайските държавни медии. Сред обсъдените от двамата лидери теми очаквано е била . Припомняме, че Ким чен Ун пристигна по покана на Дзинпин.  Визитата му ще продължи до 10 януари. Посещението протича при засилени мерки за сигурност.Двете държави отбелязват 70 години от установяването на дипломатически отношения. Предполага се също така, че Ким празнува днес рождения си ден. За първи път Тръмп и Ким Чен-ун се видяха . Веднага след срещата започна на  и втора такава.След като двамата си размениха покани за разговори, се очаква те да се срещнат във Виетнам.", "date": "2019.01.08", "title": "Около час продължи срещата на Ким чен Ун и Си Дзинпин "}
{"url": "https://news.bg/world/desetki-dzhihadisti-ubiti-pri-us-udari-nad-somaliya.html", "text": "Най-малко 10 джихадисти са били убити при въздушни удари над Сомалия. Американската армия е обстрелвала в продължение на 3 дни цели на групировката \"Аш Шабаб\". Това са съобщили военните в изявление, цитирано от Анадолската агенция. Уточняват се и местата, които са били ударени. Според данните, при ударите няма цивилни жертви и ранени. Целта е единствено засилване на натиска срещу джихадистите. Припомняме, че САЩ воюват с групировката и миналата година. Всички бомбардировки са извършени в тясна координация с правителството на Сомалия. Целта е да се попречи на терористичната групировка да използва отдалечени райони като безопасно място за организиране и подготовка на бъдещи терористични атаки.\"Аш Шабаб\" използва част от южната и централната част на Сомалия за организиране на нападения, кражба на хуманитарна помощ и укриване на радикални елементи.От началото на годината САЩ са бомбардирали \"Аш Шабаб\" най-малко 46 пъти.", "date": "2019.01.08", "title": "Десетки джихадисти убити при US удари над Сомалия"}
{"url": "https://news.bg/politics/prevozvachi-paketat-makron-oblagodetelstva-turski-i-ruski-firmi.html", "text": "Ако пакетът \"Макрон\" бъде приет, ще бъде създадено конкуретно предимство в страни, които са регистрирани извън Европейския съюз. Това обяви Росен Димитров, представител от превозваческия бранш след среща с президента Румен Радев.Той благодари за подкрепата на всички институции и заяви, че в пакета \"Макрон\" са включени абсолютно протекционистки текстове, целящи да закрият транспортния бранш в България.\"Инвестициите в транспорта са най-мобилната инвестиция\", констатира Димитров и допълни, че чрез някои точки от пакета \"Макрон\" се цели инвестирането в други държави.Превозвачите негодуват, че основното изискване в пакета \"Макрон\" е прибирането на шофьорите в рамките на три седмици обратно в България.\"Ако един шофьор е служител в немска фирма и чрез нея данъците и социалните осигуровки отиват в Германия, той няма да има изискване да се връща на всеки три седмици обратно в страната на регистрация. Къде е тогава социалният елемент\", запита Димитров.\"Пакетът \"Макрон\" е валиден само за фирми, регистрирани за страни членки на ЕС. Чрез този пакет и приемането му ще бъде създадено конкуретно предимство в страни, регистрирани извън Европейския съюз\", обясни Димитров. Основен конкурент на европейския транспортен бранш са транспортните фирми от Турция и Русия.Превозвачите очакват подкрепа от цялата държава, защото протесните действия са абсолютно категорични, правилни и в защита не само на българския транспортен бранш, но и на българската държава. 17% от БВП е благодарение на нашите приходи и дейности, настоя той.Освен протест целта на превозвачите и подкрепата на институциите е да презентират позицията на България на всички международни инстанции. До настоящия момент събраните гласове в ЕП не достигат. Превозвачите са събрали 17 гласа от възможни 49.Димитров определи гласуването на пакета \"Макрон\" като демагогия от един Европейски парламент, който след няколко месеца си отива.С пакета от мерки се нарушва изконния принцип на ЕС - свобода на движение на хора, стоки, услуги и капитали. \"По никакъв начин няма да примем никаква цифра. Някои точки от пакета \"Макрон\" са в защита на някои от превозвачите от старите страни членки от Европейския съюз\", подчерта Росен Димитров.Протестът ще започне от 08.00 и ще продължи до 13.00 ч. на 10 януари. На него ще присъстват 600 души с 11 тежкотоварни автомобила.Припомняме, тази сутрин стана ясно, че  на превозвачите ни, като те имат и пълната подкрепа на правителството.Президентът  в подкрепа на справедливите им искания.", "date": "2019.01.08", "title": "Превозвачи: Пакетът \"Макрон\" облагодетелства турски и руски фирми"}
{"url": "https://news.bg/world/siriyskite-kyurdi-podgotveni-za-bitka-sreshtu-turtsiya.html", "text": "Топ представител на сирийските кюрди обяви, че се подготвят за битка срещу турските сили, ако навлязат в Североизточна Сирия, информира АП.Шахоз Хасан, съпредседател на най-голямата кюрдска партия в Сирия, Партия \"Демократичен съюз\", поясни, че от последните изявления на Анкара става ясно, че Турция планира да нахлуе в Североизточна Сирия.\"Ние ще бъдем подготвени\", предупреди той.Хасан говори пред осведомителната агенция, след като съветникът на Белия дом за национална сигурност Джон Болтън посети Турция за преговори за съдбата на кюрдските съюзници на САЩ фона на Малко след срещите на Болтън с турските  срещу терористичните организации в арабската държава.", "date": "2019.01.08", "title": "Сирийските кюрди подготвени за битка срещу Турция"}
{"url": "https://news.bg/crime/kmetat-na-selo-lovets-bil-gramnal-dve-fermerski-kucheta.html", "text": "Кметът на старозагорското село Ловец Димитър Алексиев е застрелял две кучета в търговищко село. Убити са кокер шпаньол и хъски в село Васил Левски, Търговищко, пише \"\", позовавайки се на Районната прокуратура в Търговище.Все още не са ясни мотивите за убийството на кучетата. Алексиев е избран за кмет с бюлетината на БСП.На 7 януари 2019 г. след разследване в полицията в Търговище е доведен 64-годишен мъж от село Ловец, община Търговище. Според полицията на 4 януари 2019 г. в село Васил Левски, община Търговище, той е стрелял по две кучета със законно притежавано ловно оръжие - пушка \"Восток Биатлон 4\", калибър 5,6 мм.Едното куче е починало - то е порода кокер шпаньол. Другото, порода хъски и собственост на 25-годишна жена от село Васил Левски, е ранено в хълбока, информираха от полицията в Търговище.Образувано е досъдебно производство и оръжието е иззето. Инцидентът се изяснява от Районната прокуратура в Търговище.Мъжът, за когото се смята, че е стрелял, е кметът на търговищкото село Ловец Димитър Алексиев. Районният прокурор Любен Алексиев каза, че предстои да бъде повдигнато обвинение на мъжа, но се чакат резултатите от някои назначени в хода на разследването експертизи, включително и от аутопсията на убитото куче. Ако бъде признат за виновен, Алексиев може да получи присъда до 3 години лишаване от свобода и глоба до 5 хиляди лева.В село Васил Левски разказват, че кметът на село Ловец, който бил от скоро ловец, бил извикан от кравари в тяхното село, с които се познавал, за да ги отърве от бездомна кучка, която често раждала безпризорни кучета и това създавало проблеми в района.Мъжът се отзовал, но след като не открил нароченото женско куче, по неясни причини насочил пушката си към домашните кучета на краварите. Нямало как да се е объркал, защото разстрелът станал по светло. Селският първенец застрелял кокер шпаньола и ранил тежко хъскито. Те се оказали любимци на съпругата на животновъда - жена на 25 години.За случая бе съобщено и във Фейсбук. Краварите са заявили, че няма да търсят отговорност от стрелеца. Те не са подавали жалба, но институциите в Търговище се самосезирали по случая.", "date": "2019.01.08", "title": "Кметът на село Ловец бил гръмнал две фермерски кучета"}
{"url": "https://news.bg/regions/hora-ot-krumovgradsko-sa-konsumirali-zarazeno-svinsko-meso.html", "text": "Семейства на ловци от Крумовградско са консумирали месо от заразени диви прасета, съобщи БНР.Шестте животни са били болни от трихинелоза. Те са били отстреляни по време на новогодишните празници от местни ловни дружинки, но впоследствие се оказало, че всички са заразени.Пострадалите са от селата Черничево и Тинтява. Хората са използвали месото, преди да излязат лабораторните изследвания.Директорът на Регионалната здравна инспекция в Кърджали д-р Виктор Кирчев съобщи, че все още се издирват семействата, приготвили храна със заразеното месо. Не е ясно за колко души става въпрос.Кирчев заяви, че ще бъдат предприети мерки за тяхното хоспитализиране и лечение. Той предупреди и всички, които са правили луканки или други подобни изделия от заразеното месо, да не ги консумират, докато от здравната инспекция не решат как ще се процедира по случая.", "date": "2019.01.08", "title": "Хора от Крумовградско са консумирали заразено свинско месо"}
{"url": "https://news.bg/int-politics/rusiya-razrabotva-nova-krilata-raketa-s-obseg-4-5-hilyadi-kilometra.html", "text": "Русия разработва нова крилата ракета \"Калибър-М\" с обсег над 4,5 хиляди километра за военноморските сили на страната, съобщава ТАСС.\"За Военноморските сили се разработва най-новата високоточна корабно базирана крилата ракета \"Калибър-М \"с максимален обхват над 4,5 хиляди километра\", коментира представител на военно-промишления комплекс пред медията. Той обяснява, че създаването на \"Калибър-М\" е включено в държавната програма за въоръжаване до 2027 г., като \"ракетата трябва да бъде прехвърлена на флота до края на действието на програмата.\"Новата ракета ще се различава от \"Калибър\" в експлоатация, както по отношение на по-далечния си обхват, така и по отношение на размерите. \"Ракетата ще бъде много по-голяма, теглото на бойната глава ще бъде близо един тон\", като източникът допълва, че е планирано с нея да се оборудват големи кораби, започвайки с фрегати, както и с ядрени подводници.\"Калибър-М\" е предназначена за унищожение на наземни съоръжения и ще може да носи както конвенционални, така и ядрени бойни глави\", допълва той.Сегашната ракетната система \"Калибър\", в експлоатация в руския флот с   крилати ракети 3M-14, има максимален обхват с дозвукова скорост до 2 хиляди километра.За кораби е разработен вариант на комплекса \"Калибър-НК\", а за подводниците - \"Калибър-ПЛ\".На въоръжения са на руски фрегати по проект 22350, корвети от проект 21631 \"Буян-M\", многоцелеви атомни подводници от проект 885 от тип \"Ясен\", неядрени подводници от проекти 877 и 636.3 и други кораби.Максималната маса на бойните единици в експлоатация достига 500 кг. Тези ракети са използвани от руските военни кораби и подводници в атаки срещу цели в Сирия.", "date": "2019.01.08", "title": "Русия разработва нова крилата ракета с обсег 4,5 хиляди километра"}
{"url": "https://news.bg/world/voynikat-i-shpioninat-novi-podrobnosti-za-minaloto-na-putin.html", "text": "Президентът на Русия Владимир Путин разкри, че е командвал артилерийски батальон по време на съветския период - нова подробност от смътната му биография, която преди не е била известна, пише \"Гардиън\".Путин направи изказването по време на\"\", каза Путин. Кремъл публикува видео от събитието. Руският лидер не разкри подробности.Представител в крепостта поздрави президента на Русия за \"чудесния\" изстрел.В официалната биография на Путин не се споменава, че е бил лейтенант и командващ офицер на артилерийски батальон.Според Кремъл Путин се е присъединил към КГБ веднага след завършване на правния факултет в Ленинградския държавен университет през 1975 г. Той е прекарал 16 г. в съветските служби с ранг подполковник преди разпадането на СССР през 1991 г.Но всички студенти в съветските университети са били задължени да преминат през военно обучение, след което са получавали офицерско звание по резерва. Според британската медия вероятно Путин има предвид това.", "date": "2019.01.08", "title": "Войникът и шпионинът: Нови подробности за миналото на Путин"}
{"url": "https://news.bg/economics/tsenata-na-toka-zavisela-i-ot-dohodite-ni.html", "text": "Как енергийният сектор ще осигурява приемливи цени е въпрос, пряко свързан с доходите на гражданите. В ключовата среща с премиера от ноември е постигнат консенсус по отношение експлоатацията на ТЕЦ Марица Изток 2. По повод емисиите се разработва енергийна стратегия, която все още не е представена.Това стана ясно от заседанието на Националния съвет за тристранно сътрудничество (Тристранката), проведен в Министерския съвет.Министърът на енергетиката Теменужка Петкова обясни на извънредно заседание на Националния съвет за тристранно сътрудничество, че с промяната в закона за енергетиката правителството има ангажимента до края на 2019 да внесе новата енергийна стратегия за страната.Регламентът от Енергийния съюз е в сила от 24 декември. Според него всяка държава членка трябва да разработи свой интегриран план по отношение на енергийна ефективност, енергийна сигурност. Интегрираният план на България ще бъде изпратен днес до ЕК, а той на практика ще представлява и енергийната ни стратегия, добави Петкова. В края на годината се очаква планът да бъде приложен.Обществените обсъждания на представения план предстоят.Потреблението е спаднало с около 2,5% за изминалата година, показват данни от последната статистика. Износът на електрическа енергия е достигнал 41%.В България цената на тока е около 39 евроцента за 2017 и 2018 година, в Италия 61 евроцента за 2018 и 53 евроцента за 2017 година. Сърбия цената се е повишила - 50 евроцента за 2018, 51 евроцента за 2017 година.Бъдещето на въгледобива е важна тема, според Петкова. \"защото централите, които произвеждат електрическа енергия от въглища са мощност, без която България не може да гарантира енергийната си сигурност\".В енергийната стратегия попада запазване на този тип мощности при спазване стриктното законодателство на ЕС. Енергийният министър уточни, че се предвижда делът на ВЕИ да се увеличи, като целта е да достигнат 25% от крайното брутно потребление.По отношение свободния пазар на електроенергия наличието на регулиран пазар трябва постепенно да изчезне и това означава либерализиране на пазара, коментира министър Петкова.Всяко от дружествата на свободния пазар на електрическа енергия работи самостоятелно. Те имат ангажимент към регулирания пазар.\" На негова база трябва да се предлага определено количество електрическа енергия на регулирания пазар\", обясни Теменужка Петкова.Като драматично тя определи положението с търговията на електрическа енергия у нас.България трябва да заеме активна позиция в енергийния сектор. Търси се балансиран подход между гаранции за бъдещето на енергетиката и приемливи цени за икономиката, бизнеса и българските потребители, изрази мнение президентът на КНСБ Пламен Димитров.В лицето на Комисията за енергийно и водно регулиране КНСБ вижда възможност за промяна на добавката \"задължение към обществото\" към ценовото равнище на сектора в страната.Всички договори на индустриални потребители би трябвало да бъдат сключвани на енергийната борса. Еднакво се нуждаят от защита както енергопроизводителите, така и потребителите, смята Димитров.Състоянието на цената и нейната нестабилност влияе негативно на икономиката, затова и някои предприятия закривят дейността си. Енергийният пазар да бъде предвидим, а от друга страна и сигурност на доставката на електроенергия.По отношение интегрирания план министър Петкова припомни, че този Регламент влезе в сила на 24 декември 2018. Веднага след това възниква ангажимент за държавите членки да започнат консултации с ЕК. Петкова обясни, че това е проект на документ, а не завършен документ. В самия интегриран план има параметри, които трябва да бъдат съобразени с европейското законодателство, затова България няма как да избяга от този ангажимент, подчерта тя. Министър Петкова изтъкна, че това е административен акт, като никой не е изолиран от диалога, защото той едва сега започва.На 22 януари българска делегация ще посети Брюксел, където ще обсъжда бъдещето на ТЕЦ Марица Изток 2. Такива срещи предстоят и за другите централи, обяви Петкова.Тя уточни и че целта по Европейска директива е 31%, а българското правителство залага 25% за възобновяеми енергийни източници. Ще продължим с нашия диалог и ще има спокойствие и добри резултати в енергийния сектор, прогнозира ресорният министър.", "date": "2019.01.08", "title": "Цената на тока зависела и от доходите ни"}
{"url": "https://news.bg/energy/goranov-razbira-ot-energetika-na-nivo-8-klas-ot-sotsializma.html", "text": "Регулаторът до момента водел консервативна политика. Това обясни и шефът на КЕВР Иван Иванов по време на заседанието на тристранния съвет в МС.Заседанието е свикано съгласно чл. 9, ал. 3 от Правилника за организацията и дейността на съветите за тристранно сътрудничество във връзка с получена декларация от Конфедерацията на независимите синдикати в България (КНСБ) с искане за провеждане на извънредно заседание на Съвета, на което да се обсъдят теми от енергийния сектор.В декларация до правителството в края на декември , свързана с шоковото поскъпване на тока за индустрията.От профсъюза предложиха приемане на спешен комплекс от мерки, които да защитят населението от спекулативно поскъпване на основни стоки в разгара на зимния сезон.Иванов отново акцентира на темата за либерализацията на енергийния пазар. Тя трябвало да завърши при ясно спазване на законовата регламентация. Дадените правомощия на комисията по закона за енергетиката им били напълно достатъчно и КЕВР щял да ги изпълни.Финансовият министър Владислав Горанов защити енергийната борса. Към момента тя действала добре. Все пак имало опити за манипулации. Държавата е готова да реши проблемите, които някои виждали. Градските легенди говорят какви ли не неща, изтъкна финансист номер едно. Владислав Горанов призна, че познанията му по енергетика са на ниво 8 клас по старата образователна система.Вицепремиерът Томислав Дончев иска списък на предприятията, които затварят производства заради високата цена на тока.При редица стоки има спад в цената, убеждава той. Токът не оказал влияние. При свинското има спад, при яйцата, чушките и други, както обясни той. Пламен Димитров обясни, че има ръст в цената на хляба и млякото и не прие закачката на Дончев.Васил Велев от АИКБ също се ядоса. Правим се, че всичко е наред, разберете хора, нищо не е наред, категоричен бе той. Всичко е цветя и рози, ние сме загрижени за тази държава, подчерта Велев. ", "date": "2019.01.08", "title": "Горанов разбира от енергетика на ниво 8 клас от социализма"}
{"url": "https://news.bg/world/talibanite-i-sasht-otlozhiha-pregovorite-zaradi-raznoglasiya.html", "text": "Афганистанските талибани съобщиха, че отменят мирните преговори със САЩ в Катар през тази седмица заради \"разногласия около дневния ред\", съобщава \"Ройтерс\".Конкретно талибаните имат разногласия с американците за участието на представители на Кабул на преговорите, както и заради възможно спиране на огъня и размяна на затворници.Преговорите бяха планирани за сряда. Но представители на талибаните са категорични, че не желаят \"марионетки\" от афганистанското правителство да участват на преговорите.Войната в Афганистан е най-продължителната в историята на САЩ. Тя струва на Вашингтон близо 3 трилиона долара. Десетки хиляди са загинали.\"\", каза източник от екстремисткото движение пред осведомителната агенция.\"И двете страни се съгласиха да не се срещат в Катар\", добави източникът.По-рано говорител на талибаните коментира, че двете страни работят по техническите детайли и че не е ясен дневният ред.Преговорите в сряда трябваше да бъдат четвъртият кръг със специалния американски посланик Залмай Халилзад. Разговорите трябваше да обхванат въпроси като изтеглянето на САЩ, размяната на затворници, отмяна на наложената забрана върху лидерите на талибаните и други.Източници от талибанското движение разкриха, че са поискали от американските власти да освободят 25 000 затворници, но САЩ не са склонни да се преговаря по този въпрос на този етап.Талибаните заявиха, че Халилзад ще посети ОАЕ, Афганистан, Пакистан, Индия и Китай за продължаване на дискусиите.Саудитска Арабия, Пакистан и ОАЕ взеха участие в последния кръг преговори през декември.", "date": "2019.01.08", "title": "Талибаните и САЩ отложиха преговорите заради разногласия"}
{"url": "https://news.bg/politics/otlagat-s-shest-mesetsa-zakona-za-gorivata.html", "text": "От Министерството на икономиката внасят в сряда, 9 януари 2019 г., в Министерския съвет предложение промените в Закон за горивата да бъдат отложени с шест месеца. Новината съобщи ресорният министър Емил Караниколов.Припомняме, че недоволство срещу закона на Емил Димитров-Ревизоро беше изказано от редица сектори, като търговците на дребно няколко пъти излиза и на протести срещу поправките. Тогава поличиха подкрепата и на политическа партия НФСБ. От Асоциацията на работодателите също се изказаха негативно спрямо нормите, които се залагат. Министърът подчерта, че наредбата за прилагане на закона е готова. Към нея нямало забележки. Всички забележки били по Закона.Министърът смята, че е необходимо още време, за да се намерят правилните решения и да има един работещ закон за горивата.След заседанието икономическият министър посочи, че и малките производители искат да има такъв закон. Разговори са водени и с тях. Те не са единствените субекти, които този закон ще засегне или които имат проблеми с прилагането му, изтъкна Караниколов.Този закон трябва да го има, е мнението на малките търговци, които също искали наказателна отговорност за нарушителите. Трябва да направим всичко възможно в рамките на шест месеца да направим един конкурентен закон, който в своята същност защитава всички субекти, независимо дали са едри търговци или търговци на дребно, смята ресорният министър. Това ще бъде и нашата цел, посочи Караниколов.Ще работим в синхрон, този закон трябва да защитава сектора, допълни министърът.Последната атака на предложеното законодателство бе от днес, когато омбудсманът Мая Манолова внесе жалба до Конституционния съд днес срещу изискванията в новия Закон за горивата. Общественият защитник е категоричен, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма.Манолова е категорична, че промените ще доведат до увеличение на цената на горивата, както и че ще се затрудни достъпа на българските граждани в малките и отдалечени населени места, тъй като големите вериги нямат икономически интерес да правят там свои обекти. Малките производители също скочиха срещу закона и обявиха протестна готовност.", "date": "2019.01.08", "title": "Отлагат с шест месеца Закона за горивата"}
{"url": "https://news.bg/crime/sadyat-aptekarka-otkradnala-blizo-100-000-leva.html", "text": "Аптекарка, откраднала близо 100 000 лева, се изправя пред съда.Обвиняемата с инициали З.Г. работила като технически сътрудник в търговски обект \"Аптека С.\" в Благоевград.Срещу нея е повдигнато обвинение, че в периода между 29 юли 2016 г. и 14 октомври 2016 г. е присвоила чужди пари в големи размери, а именно 96 200 лева. Те били собственост на търговското дружество, което стопанисвало аптеката.Вместо реалната касова наличност обвиняемата отразявала в електронната касова книга по-малки суми.През посочения период тя описала пратки за отчитане чрез инкасо фирма, която обслужвала аптеката, на обща стойност 189 400 лева. В действителност обаче предадените от нея пари били в размер на 93 200 лева.Разликата от 96 200 лева така и не била отчетена от обвиняемата, която си присвоила парите.Предстои делото да продължи в съда.За подобно деяние законът предвижда наказание \"лишаване от свобода\" от 3 до 15 години.", "date": "2019.01.08", "title": "Съдят аптекарка, откраднала близо 100 000 лева"}
{"url": "https://news.bg/int-politics/germaniya-predvizhda-bezhantsi-za-mashinisti-i-vatmani.html", "text": "Германският регион Баден-Вюртемберг планира да обучава бежанци за машинисти и ватмани, като част от усилията за интеграция на пазара на труда, за пристигналите от 2015 г. до момента, съобщава \"Политико\".\"В рамките на около 15 месеца хората, които имат ясен статут на пребиваващи в страната и добро владеене на немски език, трябва да получат цялостно обучение за тази важна професия\", се казва в изявлението на регионалното транспортно министерство.Според министерството на транспорта в Щутгарт около 1000 работни места в местните железници ще трябва да бъдат запълнени през следващите години в Баден-Вюртемберг, регион с 11 милиона население, граничещ с Франция и Швейцария.Според плана, държавата ще съфинансира курсове за обучение, докато железопътните компании ще създадат езикови програми, специфични за сектора.Около 44 000 бежанци имат право да останат и да търсят работа в Баден-Вюртемберг. Програмата за обучение обещава да заплати 2100 евро на месец преди данъчно облагане.Около 1,4 милиона бежанци са влезли в Германия между 2015 и 2017 г., предимно от Близкия изток и Северна Африка. Програмата ще започне по-късно тази година и би могла също да засегне недостига на работници в строителството на железопътни линии и персонал за ремонтни дейности.\"Проектът може да се превърне в модел за квалификация на бежанците. Това би могло да представлява голям интерес и в други сектори, които също търсят квалифицирани работници сред бежанците\", коментира Кристиан Раух, директор на регионалното бюро на Федералната агенция по заетостта на Германия.", "date": "2019.01.08", "title": "Германия предвижда бежанци за машинисти и ватмани"}
{"url": "https://news.bg/world/hakerskata-ataka-sreshtu-polititsite-v-germaniya-bila-otmashtenie-za-komentari.html", "text": "Самообразовал се германски компютърен ентусиаст, раздразнен от различни политически коментари, е отговорен за изтичането на информация за германските политици в интернет през декември.Това съобщи прокуратурата на Германия след ареста на основния заподозрян, информира ДПА.Заподозряният - 20-годишен германец от западната провинция Хесен, който няма криминално минало - призна пред властите, че е извършил престъплението и че е действал сам. Държавното обвинение поясни, че 20-годишният е освободен от ареста. Според прокуратурата заподозряният ще бъде глобен или ще бъде изискано от него да положи общественополезен труд.Пробивът в киберсигурността доведе до политически натиск над правителството. Информацията, която съдържа адреси на местожителство, мобилни номера, писма, записи и копия на документи за самоличност, бяха разпространени за първи път чрез \"Туитър\" през декември, но цялата информация излезе в публичното пространство през миналата седмица.Около 1000 души са засегнати, включително депутати от Бундестага, Европейския парламент, регионалните и местни законодателни органи.Депутатите от всички партии в Бундестага са засегнати с изключение на крайнодясната партия \"Алтернатива за Германия\" - най-голямата опозиционна партия в парламента.Георг Унгефук от прокуратурата във Франкфурт съобщи, че 20-годишният издирвал и се е сдобил с информацията, защото е бил вбесен от публични коментари на засегнатите политици. Представителят не разкри подробности кои коментари са ядосали 20-годишния германец. Разследването все още не е приключило, тъй като прокурорите искат да са абсолютно сигурни за мотивите.Заподозряният беше арестуван в неделя и освободен в понеделник, отбеляза Унгефук. Властите не смятат, че ще се укрие, защото живее при родителите си. Не смятат, че има и съучастници.Унгефук добави, че заподозряният се разкайва за стореното от него.Представителят на прокуратурата поясни, че заподозряният се е сдобил с част от информация при хакерска атака, но също така е използвал информация, която е достъпна в публичното пространство. Преди да бъде задържан той е унищожил един от носителите на информация, която е събрал.", "date": "2019.01.08", "title": "Хакерската атака срещу политиците в Германия била отмъщение за коментари"}
{"url": "https://news.bg/politics/gerb-radev-i-bsp-ni-vrashtat-10-g-nazad.html", "text": ". Това обяви председателят на комисията по отбраната в Народното събрание ген. Константин Попов на брифинг в централата на ГЕРБ.Трябва да бъде отдадено значимото на правителството, което застана зад модерниацията и бъдещето на българската армията. \"Това, което предлага правителството, е прекрасно\", отбеляза ген. Попов.По думите му F-16 е един прекрасен самолет и ако се вземе решение, че този изтебител е правилният избор, България ще има най-модерният и боеспособен самолет в НАТО.\"Ние споделяме с нашите съюзници единна ценностна система\", подчерта ген. Попов.Той обясни, че лобизъм означава да окажеш неформален натиск за вземане на конкретни политически решения. , а е политическо решение, обясни шефът на ресорната комисия.Ген. Попов смята, че няма как политиците да се откажат от своите отговорности и няма как като някой да им предложи нещо, без да мислят да го приемат и да кажат: \"да, те това е\". \"За какво са ни тогава политиците, ако не могат да мислят и да вземат правилното решение\", запита председателят на Комисията по отбрана.Той помоли БСП да проверят къде в проекта за инвестиционен разход се споменава думата \"конкурс\" и къде има \"конкурсно начало\".Относно заявката на социалистите от днес, че , той разкритикува позицията на БСП с въпрос каква е алтернативата, която предлагат - \"да се върнем 10 години назад ли, да разработим нов проект за инвестиционен разход и кога ще бъде модернизирана българската авиация?\"Ген. Попов смята, че ГЕРБ като отговорна политическа сила трябва да подкрепи предлаганото от Министерския съвет, защото \"нищо от процедурата не е изпуснато и по пътна карта всичко е направено\". От ГЕРБ подкрепят избора за нов тип боен самолет.\"Страната ни е в НАТО и ще продължи да бъде там. Страната ни изпълнява ангажимента си за модернизация на българската армия, но ще го правим по начин, който гарантира прозрачността и защитава националните интереси на страната ни\", посочи зам.-председателят на управляващата партия Цветан Цветанов.По думите му политическото решение, което ще вземе българският парламент, ще бъде на база експертизата и експертното предложение, което е дал докладът за избор на нов тип боен самолет.Цветан Цветанов нападна и президента Радев, но когото не му харесвало, когато инвестиционният разход се прави прозрачно. Припомняме, Цветанов призова държавният глава да се възприеме като истински президент на страната, а не като президент на БСП. Държавният глава трябва да защитава националните интереси, а не интересите на политическите партии, апелира зам.-председателят на ГЕРБ.\"По всяка вероятност, изпускайки си нервите през последните няколко дни и коментирайки темата за изтебителите, държавният глава трябва да знае, че е президент на България, а не е страна по този процес\", заключи Цветанов.Припомняме, в последния работен ден преди Коледните празници  с доклад, в който се препоръчва избора на F-16. До 1 октомври в Министерството на отбраната  за общо четири типа бойни самолети. В последната работна седмица от миналата година  страната ни за закупуването на нови бойни самолети.Държавният глава Румен Радев остро разкритикува доклада на комисията към МО като  и финалът на автокрацията за 2018-та година, което пък отключи поредна размяна на реплики между \"Дондуков\" 1 и 2.От БСП по-рано днес обявиха, че ще гласуват против решение на Народното събрание, подкрепящо предложението на правителството.", "date": "2019.01.08", "title": "ГЕРБ: Радев и БСП ни връщат 10 г. назад "}
{"url": "https://news.bg/world/kitay-i-sasht-postignaha-napredak-na-targovskite-pregovori.html", "text": "Китай и САЩ постигнаха напредък на търговските преговори, съобщава Dow Jones.В информацията се отбелязва, че двете страни обаче все още не са готови да сключат споразумение, но се очаква да продължат преговорите по-късно този месец. Източници разкриват, че преговарящите са намалили различията в областта на търговията.Според друга информация преговорите ще продължат в сряда.Преди няколко часа президентът на САЩ Доналд Тръмп написа в \"Туитър\", че \"преговорите с Китай вървят много добре\".Последният кръг преговори между двете държави започна в Пекин в понеделник. Китай и САЩ изразиха оптимизъм за постигане на споразумение.", "date": "2019.01.08", "title": "Китай и САЩ постигнаха напредък на търговските преговори"}
{"url": "https://news.bg/politics/tsvetanov-pita-prezidenta-zashto-sega-se-e-setil-za-paketa-mobilnost.html", "text": "Президентът Румен Радев е с изключително неадекватно поведение и позиция по пакета \"Макрон\". Това обяви председателят на ПГ на ГЕРБ Цветан Цветанов на брифинг в централата на ГЕРБ.Цветанов обясни, че поводът за брифинга е изключително недържавническата позиция на БСП и неадекватното поведение и позиция на президента Румен Радев, която защитавала всъщност пакета \"Мобилност\". Според него явно политическият сезон започва с пълна сила.По думите му това не е нормално за генерал, който е участник в много процеси, и се предполага, че ще има смелост, раздаване за всяка битка и ще може да обедини всички, за да можем да създадем условия са институционални взаимодействие и защита на националния интерес.\"Два дни преди гледането на всички пакети, които са свързани с мобилността, президента Радев заявява, че държавата ни се е провалила, а лидерът на БСП Корнелия Нинова е имала смелостта да заяви, че нищо не е направено от правителството и че премиерът Бойко Борисов трябвало да се обади на Меркел и Макрон, за да се търси решение на този въпрос\", недоумява вторият в ГЕРБ.Цветанов припомни на БСП, че темата за пакета \"Макрон\" е в ЕП от две години. За тези две години българското правителство и всички евродепутати успяха да не позволят пакетът \"Макрон\" да не влезе в сила.\"Трябва като българи да се обединим, независимо кой от кое политическо семейство е и кой от коя политическа формация е във вътрешнополитически план в страната. Дори опозиция и управляващи трябва да бъдат ръка за ръка, когато се защитават национални интереси, а не да се търси разделение на нацията\", призова зам.-председателят на ГЕРБ.Цветанов отбеляза, че всички евродепутати и депутати от българския парламент ще бъдат пред ЕП, заедно с министър Желязков и превозвачите.Той обясни, че темата за пакета \"Макрон\" не е политическа, а е национална тема на България и на други държави на ЕС, с които трябва да обединим усилията, за да защитим интереса на транспортните фирми.Цветанов поиска отговор от БСП с кого ще търси своите контакти в Европейския парламент, при положение, че лидерът на европейските социалисти Сергей Станишев няма да намери място в листата н БСП.", "date": "2019.01.08", "title": "Цветанов пита президента защо сега се е сетил за пакета „Мобилност“"}
{"url": "https://news.bg/crime/vas-varna-na-kzk-zhalbata-sreshtu-kontsesiya-na-plazh-pomorie-iztok.html", "text": "ВАС отсъди в полза на община Поморие за спиране на концесията на плаж \"Поморие-изток\", съобщиха от Върховния административен съд. Съдът бе сезиран след отказа на Комисията за защита на конкуренцията (КЗК) да образува производство за спиране на процедурата за определяне на концесионер на плаж \"Поморие-изток\". Върховните магистрати върнаха в КЗК жалбата срещу концесията.След като от Министерството на туризма обявиха конкурс за избор на концесионер на плажа \"Поморие-изток\", стана ясно, че концесионната територия неправомерно обхваща общинска собственост. В предложената за концесия част има и част от градската инфраструктура, а именно - ул. \"Крайбрежна\", която е транспортна улица и пешеходна зона.Въпреки изложените от кмета Алексиев мотиви, че според предвидената в закона правна възможност не може да се предоставя концесия върху територия, която не съставлява морски плаж (каквато е улицата), КЗК отхвърли жалбата. Мотивът им е, че не е спазен 10-дневният срок за обжалване от обнародването на Решението за предоставяне на концесия за плажа в Поморие в \"Държавен вестник\".В определението на ВАС пише, че единствения приложим ред за обжалване, включително и от кмета на Поморие като заинтересовано лице, е действащият в момента Закон за концесиите /ЗК/.Извършената съдебна проверка показва, че в Националния концесионен регистър е установено, че липсва обявление за откриване на процедура. На интернет страницата на Министерството на туризма е публикувано съобщение за провеждане на конкурса.Там има препратка към пълния текст на решението, но никъде не е посочено на коя дата това решение е публикувано съгласно изискванията на ЗК. Обявление за процедурата не е публикувано.Според ВАС, 10-дневният срок за обжалване не е започнал да тече, което означава, че подадената жалба против Решение на Министерски съвет не е просрочена. Тя по-скоро е преждевременно подадена и е необходимо разглеждането й от КЗК по същество.С тези мотиви Върховният административен съд отмени разпореждането на КЗК, считайки го за неправилно и постановено при допускане на съществени нарушения.Магистратите от ВАС върнаха преписката за повторно разглеждане и произнасяне по жалбата на кмета на Община Поморие Иван Алексиев.", "date": "2019.01.08", "title": "ВАС върна на КЗК жалбата срещу концесия на плаж \"Поморие-изток\""}
{"url": "https://news.bg/world/v-turtsiya-zapochna-protses-sreshtu-28-zapodozreni-za-ubiystvo-na-ruskiya-poslanik.html", "text": "Днес започва съдебният процес срещу 28 заподозрени за убийството на руския посланик преди две години, включително и срещу живеещия в САЩ мюсюлмански проповедник, обвинен от Анкара за неуспешния опит за преврат през 2016 г., информира АФП., който не е бил на работа в този момент, по време на изложба в Анкара на 19 декември 2016 г. Убийството беше запечатано от фотожурналисти, присъстващи на събитието.22-годишният Мевлют Мерт Алтънташ крещеше \"Аллах акбар\" и \"Не забравяйте Алепо\" преди да застреля посланикa. Той се закани по време на атаката, че отговорните за събитията в Сирия ще понесат отговорността си.Алтънташ беше убит от турските спецчасти малко след убийството.Във внесения от прокуратурата в Анкара обвинителен акт пише, че 16 заподозрени са обвинени в \"предумишлено убийство с намерение причиняване на страх\", а други 12 са обвинени, че са \"членове на терористична организация\".13 души са в ареста, докато другите са съдени задочно, включително и Фетхуллах Гюлен, който живее в САЩ. Президентът на Турция Реджеп Ердоган обвинява Гюлен за неуспешния опит за преврат през юли 2016 г.Анкара смята, че движението на Гюлен стои зад убийството на Карлов с цел предизвикване на \"хаос\".Друг сред заподозрените е Шериф Али Текалан, който ръководеше университет в Истанбул, свързан с Гюлен.Прокуратурата настоява за различни наказания, включително доживотен затвор.В обвинителния акт се казва, че движението на Гюлен е убило Карлов, назначен за посланик през 2013 г., за да \"прекъсне двустранните отношения\" между Турция и Русия и да ги тласне към ръба на \"гореща война\".Актът е от 609 страници.", "date": "2019.01.08", "title": "В Турция започна процес срещу 28 заподозрени за убийство на руския посланик"}
{"url": "https://news.bg/int-politics/kitay-integrira-myusyulmanite-do-5-godini.html", "text": "Китай предвижда 5 годишен план за интегриране на исляма към китайската култура, а представителите на ислямските общности призовават да се подкрепи интеграцията, като така ще подобрят политическата си позиция и ще следват препоръките на ръководството на партията, съобщава китайското издание \"Глобал Таймс\".Представители на местни ислямски сдружения от осем провинции и региони, включително Пекин, Шанхай, Хунан, Юнан и провинция Цинхай, обсъдиха петгодишният план на семинар в Пекин.Те се съгласяват, че планът е основна политическа линия за ислямската интеграция за следващите пет години, според изявление, публикувано на уебсайта на Китайската ислямска асоциация.Янг Фаминг, ръководител на Китайската ислямска асоциация коментира, че трябва да се предприемат подходящи мерки, включително провеждането на лекции и обучения за социалистическите основни ценности, закони и традиционна култура, както и напътствия на мюсюлманите чрез истории с положителен дух.Жин Рубин, заместник-председател на Китайската ислямска асоциация обясни, че съдържанието на плана скоро ще бъде пуснато на обществеността и вече е разпространено до местните ислямски асоциации. Проектът на плана е приет през декември 2017 г.Тази година е критична година за осъществяването на плана, коментира на семинара заместник-началникът на 12-то бюро на Централния комитет на Комунистическата партия на Китайския съюз на Обединения фронт Ма Джин. Ма подчертава важността на подобряването на политическата позиция и да бъде следвана партията.Гао Джанфу, заместник-декан на базирания в Пекин Китайски ислямски институт, заяви, че интегрирането на исляма е \"узряло\", тъй като концепцията е представена през 2015 г. от президента Си Дзинпин.Интеграцията на исляма не е свързано с промяна на вярванията, навиците или идеологията на исляма, а с цел да ги направи съвместими със социалистическото общество, допълва Гао. В джамиите през 2019 г. ще бъдат разпространени книги, за да се помогне на вярващите да постигнат по-добро разбиране за ислямската интеграция.През септември 2017 г. лидери от пет религиозни общности - будизъм, даоизъм, ислям, католицизъм и протестанти постигат консенсус на форум и се съгласяват, че \"посоката на религиите е да се интегрират в китайската култура\". \"Модерните страни са светски и разнообразни в един глобализиран свят. Но възраждането и разпространението на религията донякъде повлия на светското общество. Фундаментализмът предизвика повече религиозно насилие, а религиозният национализъм заплашва легитимните правителства на страните и води до социална нестабилност. Управлението на религията е общо предизвикателство, пред което са изправени всички съвременни държави. Основната цел на китайския петгодишен план за иницииране на исляма е да се търси управление, което да съответства на китайската практика, и то не е ограничено само до исляма. Това е най-практичният и иновативен начин за управление на религията в Китай. В ерата на глобализацията възраждането на религията е предизвикателство пред целия свят. Докато Китай се учи от опита на чужди страни, последните също трябва да уважава практиката на Китай\", пише Ли Кингиянг за \"Глобал Таймс\".", "date": "2019.01.08", "title": "Китай интегрира мюсюлманите до 5 години"}
{"url": "https://news.bg/regions/petima-postradaha-v-mele-na-krastovishte-v-kyustendil.html", "text": "Петима пострадаха в меле на кръстовище в Кюстендил, съобщиха от Областната дирекция на МВР.Инцидентът станал вчера на кръстовището на улиците \"Спартак\" и \"Стоян Венев\" в града.18-годишен водач на \"Хонда\" отнел предимството на движещ се по улица \"Спартак\" лек автомобил \"Ситроен\", при което колата се завъртяла и се ударила в насрещно движещ се \"Опел\".При катастрофата пострадали 42-годишният водач на ситроена и четиримата му пътници. Оказана им е медицинска помощ в кюстендилската болница.По първоначална информация пострадалите са без опасност за живота.По случая е започнато досъдебно производство.", "date": "2019.01.08", "title": "Петима пострадаха в меле на кръстовище в Кюстендил"}
{"url": "https://news.bg/world/zaloviha-migranti-s-falshivi-balgarski-pasporti-v-bosna.html", "text": "Граничите полицаи на Босна и Херцеговина задържаха нелегални мигранти с фалшиви български паспорти, предаде БНТ по данни на местната телевизия РТРС.Те били арестувани при опит да влязат на територията на страната преди дни - между 4 и 6 януари тази година.Общо били арестувани осем нелегални мигранти, като трима от тях били с фалшиви български паспорти.При проверка на личния им багаж били открити истинските им документи от Сирия.На друг граничен пункт били задържани още трима мигранти - от Иран и Македония. Те били с фалшиви испански лични карти и пътували с автобус от Сараево за Виена.На летището в Баня Лука пък били задържани двама иранци с фалшиви лични карти от Чехия.", "date": "2019.01.08", "title": "Заловиха мигранти с фалшиви български паспорти в Босна"}
{"url": "https://news.bg/world/sasht-edinstvenata-darzhava-kadeto-nepalnoletni-poluchavat-dozhivoten-zatvor.html", "text": "САЩ са единствената държава в света, където непълнолетни могат да бъдат осъдени на доживотен затвор без право на замяна, съобщава Sentencing Project, цитиран от Axios.Синтоя Браун получи доживотна присъда на 16-годишна възраст за убийството на 43-годишния брокер на недвижими имоти от Нашвил Джони Алън, който е платил за полов контакт. Вчера 30-годишната беше помилвана от губернатора на американския щат Тенеси.21 щата и Окръг Колумбия забраниха осъждането на непълнолетни на доживотен затвор, а Върховният съд прие няколко решения, които правят по-трудно осъждането на деца на доживотен затвор. Но все още повече от 2000 души са изправени пред доживотен затвор за престъпления, които са извършили на под 18-годишна възраст.Си Ен Ен отбелязва, че Синтоя Браун беше осъдена за грабеж и убийството на Алън. Докато прокуратурата твърди, че тя е убила мъжа, за да го ограби, Синтоя заяви, че се е страхувала за живота си.Американската медия отбелязва, че от осъждането й законодателството в Тенеси е променено. Документален филм, вдъхновен от процеса срещу Синтоя, е оказал влияние за промяна на щатските закони, свързани с жертвите на сексуална експлоатация.През последната година редица звезди говориха в подкрепа на Синтоя.Според изследвания повечето деца, осъдени на доживотен затвор без замяна, имат трудна, травматична и сложна история. 79% редовно са били жертва на физическо насилие в домовете си. По-малко от половината са посещавали училище след извършване на престъпление. 32% са израснали в обществени домове.", "date": "2019.01.08", "title": "САЩ - единствената държава, където непълнолетни получават доживотен затвор "}
{"url": "https://news.bg/regions/stroyat-dve-kragovi-krastovishta-vav-vidin.html", "text": "Започва изграждането на две кръгови кръстовища във Видин, съобщи БНР.Едното е на бул. \"Панония\" и улица \"Гео Милев\", а другото- при улиците \"Христо Ботев\" и \"Академик Стефан Младенов\", обясни ръководителят на фирмата- изпълнител Иван Богданов пред радиото. По думите му до февруари се очаква кръстовищата да бъдат готови.Започнала е подготовката и за доизграждане на подхода към складовата база в Западна промишлена зона, полагат се бордюри и канализация.Фирмата е спечелила и обществени поръчки за ремонт на общо 45 улици и междублокови пространства.Според Богданов работата по тях ще започне през март и ще завърши до началото на лятото. ", "date": "2019.01.08", "title": "Строят две кръгови кръстовища във Видин"}
{"url": "https://news.bg/politics/bsp-shte-glasuva-protiv-predlozhenieto-na-ms-za-nov-iztrebitel.html", "text": "В левицата са притеснени от избора на нов тип боен самолет.Правителството на Бойко Борисов не зачита нито Народно събрание, нито конституция, нито правова държава, смята лидерът на столетницата Корнелия Нинова. Тя е притеснена, че се предлага страната да се отклони от задължителните изисквания.Депутатите на червената партия ще гласуват против предложението на Министерски съвет. Правителството с това решение не защитава интересите на страната, отсече Нинова, която е изумена, че много пъти са нанасяли удар върху правовата държава.Столетницата подкрепя модернизация на армията.Припомняме, в последния работен ден преди Коледните празници  с доклад, в който се препоръчва избора на F-16. Самият доклад не е категоричен и препоръчва още разговорите по офертите да продължат. Въпреки това той бе внесен в Министерския съвет, предстои да отиде и в Народното събрание. Комисията препоръчва и промяна на методиката за избор на изтребители.До 1 октомври в Министерството на отбраната  за общо четири типа бойни самолети. Преди това като пoтeнциaлни дocтaвчици бяха спрягани 7 cтpaни.В последната работна седмица от миналата година  страната ни за закупуването на нови бойни самолети. И до този момент двете компании, продължават да заявяват готовност за преговори и подобряване на офертите.Държавният глава Румен Радев остро разкритикува доклада на комисията към МО като , което пък отключи поредна размяна на реплики между \"Дондуков\" 1 и 2.В отговор на думите на Радев , като поиска президентът Румен Радев да каже кого има предвид, когато говори за лобизъм.", "date": "2019.01.08", "title": "БСП ще гласува против предложението на МС за нов изтребител"}
{"url": "https://news.bg/society/gen-dimitar-shivikov-prizova-za-malchaliv-protest-na-parashutisti-vav-voyvodinovo.html", "text": "Бившият командир на 61-ва Стрямска бригада ген. Димитър Шивиков призова колегите си да отидат на 11 януари от 18 часа в пловдивското село Войводиново със знамена и сини барети.\"До всички парашутисти елате да се съберем на 11 януари 2019 г. в 18:00 часа пред църквата на село Войводиново да подкрепим нашия брат Вальо и семейството му. Да кажем не на циганския произвол. С българските знамена и синята барета\", написа в социалната мрежа Фейсбук ген. Шивиков, това е оригиналният правопис.Повод за протеста е побоят от цигани на командос от Българската армия.В поста му веднага се появиха коментари: \"Оръжие нямате ли? Стига с тия знамена!!! Докажете, че сте мъже-военни\".Някои питаха каква да е подкрепата към командоса, който бе пребит от цигани в пловдивското село Войводиново след като направил забележка на двама младежи да не създават опасност на пътя.\"И така няма българин, който да не е възмутен от бездействието на репресивните органи спрямо циганския произвол. Ще се съберете и ще развеете знамената? По този начин само ще демонстрирате безпомощността на българското общество пред престъпността. Най-много и вас да ви набият и да станете за резил\".В отговор друг потребител коментира, че е достатъчно да се съберат, пък ще се види. \"Ти , какво искаш, бригадата да направи тактическо занятие във Войводино ли? И на мен така ми се иска , но е достатъчно да са там. Нали сам разбираш , че няма кой да каже: на оръжие\", пише в коментарите.Припомняме, пребитият от цигани командос е служител на 68-ма бригада Специални сили и има три задгранични мисии. Той е баща на две деца.Сред коментарите има и такива, които търсят внимание. \"Господин Шивиков само вие ли сте бивши и толкова високо подготвени, че призоваваш към обединени усилия само хората от Бригадата! Нали говорим за обединение а не за \"Ние сме най добрите и няма по добри от нас\". Този призив ме накара да се замисля, че подкрепата на който и да е в България не е сигурно нещо, поради това че той иска да е във властта на всяка цена, а не в обединени структури и не според възможностите които има! Щом сте толкова силни християни - действайте сами, другите за какво са ви, най вероятно те ще ви пречат\", коментира друг потребител на социалната мрежа.Припомняме, подобно  имаше преди местните изборите през 2011 г. Тогава на .Негов приятел, който е видял убития, не издържа на гледката и почина. След това в различни региони .", "date": "2019.01.08", "title": "Ген. Димитър Шивиков призова за мълчалив протест на парашутисти във Войводиново"}
{"url": "https://news.bg/world/32-ma-sa-ubiti-pri-kontraataka-na-islyamska-darzhava-v-iztochna-siriya.html", "text": "Джихадистите от ДАЕШ (\"Ислямска държава\") защитиха последните си бастиони в Източна Сирия. Под прикритието на лошо метеорологично време те предприеха смъртоносна контраатака срещу водените от кюрдите сили, информира АФП.Групировката не е успяла да задържи позициите си при атаката, но е избила 23-ма членове на подкрепяните от САЩ Сирийски демократични сили. Деветима джихадисти са загинали при нападението.Сирийският център за наблюдение на човешките права информира, че джихадистите са се възползвали от лошата видимост и са нападнали Сирийските демократични сили с атентатори самоубийци по фронтовата линия в долината на река Ефрат в неделя вечерта.\"\", отбеляза организацията.Джихадистите често предприемат офанзиви под прикритието на лошо метеорологично време, тъй като при такава ситуация водената от САЩ коалиция отменя въздушните операции.Преди четири месеца Сирийските демократични сили започнаха финалната офанзива за разгром на терористите. Кюрдско-арабските сили са мобилизирали 17 000 бойци за операцията.Джихадистите от ДАЕШ \"\", подчертават от центъра.Според неправителствената организация 1 087 джихадисти са убити от началото на операцията, започнала на 10 септември 2018 г., а Сирийските демократични сили са дали 602 жертви.\"\", допълват от центъра и поясняват, че краят на битката е близо.", "date": "2019.01.08", "title": "32-ма са убити при контраатака на „Ислямска държава” в Източна Сирия"}
{"url": "https://news.bg/regions/60-godishen-mazh-zagina-pri-pozhar-v-haskovsko-selo.html", "text": "60-годишен мъж загина при пожар в дома си в село Камилски дол, област Хасково, информира bTV.По първоначални данни на МВР огънят е възникнал заради незагасена цигара.Сигналът за инцидента е подаден в 8:14 ч. Към адреса незабавно е бил насочен екип.Пожарникарите успели да загасят огъня и спасили постройката. При огледа е открито тялото на мъжа.", "date": "2019.01.08", "title": "60-годишен мъж загина при пожар в хасковско село "}
{"url": "https://news.bg/bulgaria/blagoevgradskata-prokuratura-osporva-televizionen-reportazh.html", "text": "По повод репортаж на bTV от 5 януари за незаконно строителство в с. Дебрен от Окръжната прокуратура в Благоевград информират, че на 30 ноември миналата година са постъпили материали от Върховната административна прокуратура относно подаден сигнал за допуснати груби нарушения при издаването на две разрешения за строеж в гърменското село.По тази причина на 3 декември 2018 г. наблюдаващият прокурор е изискал информация от кмета на община Гърмен за предприети действия по сигнала. По думи на кмета спрямо двата строежа в с. Дебрен са съставени констативни актове за спиране на строителството. Издадени са заповеди на кмета на община Гърмен за спиране изпълнението на строежите и се забранява достъпа до тях.На 19 декември Окръжната прокуратура в Благоевград е депозирала протест за обявяване на разрешенията за строеж от 7 март 2017 г. и от 10 октомври 2018 г. за нищожни поради противоречие с материалния закон.Предстои по внесения от прокуратурата протест да се произнесе началникът на Регионална дирекция за национален строителен контрол - Югозападен район.Предвид действията, които са предприели, от прокуратурата считат за некоректно заключението в телевизионния репортаж, което гласи, че \"държавното обвинение твърди, че този казус не е в неговите компетенции\".Протестът за обявяване на двете разрешения за строеж в с. Дебрен за нищожни е депозиран от страна на прокуратурата пред компетентния орган 18 дни преди датата на излъчване на въпросния репортаж.", "date": "2019.01.08", "title": "Благоевградската прокуратура оспорва телевизионен репортаж"}
{"url": "https://news.bg/world/britanskoto-pravitelstvo-glasuvaneto-za-brekzit-e-na-15-yanuari.html", "text": "Правителството на Великобритания планира да гласува споразумението за Брекзит в парламента на 15 януари. Това съобщи говорителят на правителството Джеймс Слак пред журналисти, цитиран от \"Блумбърг\".Датата трябва да бъде потвърдена от депутатите в сряда, когато се възобновява дебатът за Брекзит, добави говорителят. По думите му премиерът Тереза Мей все още търси гаранции от ЕС по въпроса за избягване на \"твърда\" граница между Северна Ирландия и Ирландия.Говорителят поясни, че Мей търси гаранции от евролидерите, че защитният механизъм за Ирландия, ако някога бъде задействан, ще бъде приложен временно. Ако Мей получи уверения за крайната дата на механизма от ЕС, важно е британските депутати да разберат преди гласуването в парламента, поясни Слак.Мей може да разговаря с председателя на Европейската комисия Жан-Клод Юнкер тази седмица, макар че все още нищо не е договорено, обяви говорителят. Двамата разговаряха за последно в петък.Слак потвърди правителствената политика да не се удължава Член 50 от Лисабонския договор.По-рано британският вестник \"Дейли телеграф\" писа, че представители на ЕС и Обединеното кралство са обсъдили възможността Великобритания да остане в съюза и след 29 март. Ирландия обяви, чеМей все още иска нови гаранции от ЕС преди да внесе сделката в парламента, но Франция обяви, че нищо повече не може да бъде предложено.", "date": "2019.01.08", "title": "Британското правителство: Гласуването за Брекзит е на 15 януари"}
{"url": "https://news.bg/finance/prognozirat-dva-pati-po-bavno-uvelichenie-na-zaplatite-prez-2019-g.html", "text": "Увеличението на заплатите през 2019 г. ще е по-бавно, в сравнение с предходните две години. Очаква се и забавяне на растежа на българската икономика през следващите 12 месеца.Това прогнозират експертите от международната компания Euler Hermes, която е специализирана в застраховането на търговски кредити, информира money.bg.\"Ръстът на индивидуалното потребление е свързан с намаляването на безработицата, което се очаква да продължи, но с по-незначителен темп - от ниво 6,2% за 2017 година, до прогнози за 5,3% за 2018 година и 5% за 2019 година\", се казва в анализа.Експертите прогнозират и по-слабо повишаване на възнагражденията в страната. Ръстът на заплатите ще се забави до 6,5 % през настоящата година или ще бъде близо двойно по-бавен в сравнение с 2017 година, когато достигна 11,8 на сто.По-слабо представяне на износа ще бъде основната причина за очаквания по-нисък ръст на брутния вътрешен продукт (БВП) от 3,2 на сто за 2018 година. Доскорошният основен двигател на растежа ще се забави и ще запише спад от 4,2 на сто през изминалата година след стабилен ръст за предходните.Негативната тенденция при износа се обяснява с по-малкия обем на търговията с Турция и с Русия.\"Износът към южната ни съседка се е свил с около една четвърт спрямо 2017 година заради фискалната криза там, а към Русия се е стопил наполовина заради промени произтичащи от икономическите санкции, наложени от САЩ. Частично това беше наваксано с увеличаването на износа към ЕС, който обаче през 2019 година ще се забави заради очаквано по-ниския ръст на европейските икономики\", обясняват икономистите.Очакванията за 2019 г. са за допълнително намаление на експорта за Турция, но стабилизиране на този за Русия. Нетният износ ще остане отрицателен.\"Основният компенсаторен фактор и двигател за развитието на българската икономика през 2018 година отново е вътрешното потребление. Прогнозата ни за ръст на инвестициите от 7,7% e положителна индикация за възстановяване, както и за успешно усвояване на европейските фондове\", коментира главният анализатор Икономически проучвания и оценка на риска в компанията Манфред Щамер.\"В същото време трябва да отчетем дисбаланса в двигателите на растеж и да сме подготвени за успокояване на вътрешното потребление през 2019 година, което ще доведе и до продължаващо леко забавяне на българската икономика\", допълва той.Прогнозата е за забавяне на потреблението до 5,5% от 7,8% през 2018 година. Увеличаването на инвестициите също ще се забави до 5 на сто.\"За поредна година анализаторите на Euler Hermes обръщат специално внимание на високия външен дълг на България като относителен дял от БВП. Въпреки положителната тенденция за спад - от 92% по време на кризата през 2014 година до прогнози за 64% през 2018 година и 63% през 2019 година, той остава над нивата до 50% приети за нормални при развиващи се икономики\", се казва в анализа.Според експертите това носи теоретичен риск при необходимост от покриване или рефинансиране във времена на икономически сътресения на глобално или регионално ниво.В анализа е отбелязана устойчива тенденция за намаляване на фалитите у нас от 2014 година насам. Прогнозата е през 2018 година те да са с около 5% по-малко в сравнение с предходната, а през 2019 година нивото да падне дори под 400 годишно.\"Това от една страна е индикация за стабилността на българската икономика, въпреки лекото й забавяне, като допълнителен фактор за тренда е ръстът на предоставените кредити през последните две години. От друга страна обаче отново фокусираме вниманието върху основната причина - специфичните административни усложнения и много тежката процедура за обявяването на несъстоятелност в България.\", обясняват експертите на Euler Hermes.В България обявяването на фалит отнема два пъти повече време в сравнение с развитите икономики. Сравнителен анализ на застрахователите показва, че ако у нас обявяването на фалит отнема средно 3,3 години, то в развитите икономики е наполовина - 1,7 години. Близо два пъти по-ниско е и нивото на възстановяване на вземанията - за България то е 37%, докато при развитите икономики - 71%.", "date": "2019.01.08", "title": "Прогнозират два пъти по-бавно увеличение на заплатите през 2019 г."}
{"url": "https://news.bg/economics/vavezhdame-evroto-nay-rano-prez-2022-g.html", "text": "\"Въвеждането на еврото в България може да се стане най-рано през 2022 година.\" Това заяви в Рига пред БНР заместник-председателят на Европейската комисия Валдис Домбровскис.По думите му, за да се случи това, през лятото страната ни трябва да получи зелена светлина за влизане в ERM II - механизма, предхождащ еврозоната.Домбровскис припомни, че всички държави-членки на Европейския съюз, с изключение на напускащата Великобритания и на Дания, която с референдум реши да не въвежда еврото, трябва да се присъединят към единната европейска валута, когато са готови за това.През лятото ще стане ясно дали България ще може да се присъедини към \"чакалнята за еврозоната\".Домбровскис подчертава, че ако страната ни получи одобрение от всички страни от еврозоната плюс Дания, както и от Европейската централна банка, то тогава няма да има причина за отказ.\"Ако всичко е наред с прегледа на активите в банковата система в България, страната може да се присъедини към чакалнята в средата на тази година\", смята еврокомисарят.Той пояснява, че след това трябва да минат поне три години, за да се стигне до приемане на еврото. Първите две са за покриване на маастрихтските критерии, а следващата година - за оценка на постигнатите резултати и подготвителни дейности.Еврокомисарят е категоричен, че приемането на еврото носи позитиви като по-ниски лихви, по-прозрачно формиране на паричната политика и предвидимост на бизнес средата, като посочва Латвия за пример в това отношение.", "date": "2019.01.08", "title": "Въвеждаме еврото най-рано през 2022 г. "}
{"url": "https://news.bg/politics/rumen-radev-prizova-institutsiite-da-se-obedinyat-zad-prevozvachite.html", "text": "Пакетът \"Маркон\" е дискриминационен към българския бизнес и не трябва да се позволява да бъде осъществен. Това обяви по време на среща с представители на транспортния бизнес президентът Румен Радев.Държавният глава обясни, че е приел срещата с транспортния бранш, защото тя е много важна.Радев изрази своето уважение към дейността на превозвачите, които не само има огромен принос към българската икономика, но тя осигурява препитание на много семейства.Транспортният бранш има силно отношение към демографията при евентуално негативно развитие, стана ясно от думите му.Държавният глава подкрепя исканията и предприетите от превозвачите действия, като по думите му, техните протести са справедливи. \"Аз съм с вас и вашите справедливи исканият дават повод на всички институции в България да бъдат обединени\", подчерта държавният глава.Радев уточни, че приема срещата не за да се прави анализ дали някой до момента си е свършил работата или не, а за да се уточни какво и как трябва да се направи оттук нататък.\"Вашите действия са успех за България, но нещата не могат да бъдат разрешени за един ден. Борбата трябва да се води в краткосрочен, средносрочен и дългосрочен план\", призова държавният глава.По думите му президентската институцията поддръжа редовна комуникация с представители от ЕП. Радев припомни, че още снощи е говорил с евродепутата от БСП Петър Курумбашев, с когото са обсъдили какво точно и как се очаква да бъде внесено в Комисията по транспорт в Европейския парламент.\"Надявам се вашият справедлив протест да повлияе на крайното гласуване\", отбеляза Радев и допълни, че е много важно да има борба за всеки един пробив по-различните параметри, които транспортният бранш предлага.Президентът иска да чуе вижданията и намеренията на превозвачите, а също така и как институциите могат по най-добрия начин да подкрепят действията на превозвачите.\"Вашата борба е справедлива, защото предпритите действия и желания за промени, наречени \"Макрон\", са в грубо нарушение в принципите на ЕС за свободния пазар и за свободно движение на стоки, услуги и хора\", уточни държавният глава.", "date": "2019.01.08", "title": "Румен Радев призова институциите да се обединят зад превозвачите"}
{"url": "https://news.bg/crime/ivancheva-ubedena-che-istinata-shte-izleze-nayave.html", "text": "\"Виждате, че прокуратурата, апелативеният съд и много силни хора са срещу нас. Много е трудно, но истината ще излезе\".Това обяви преди началото на днешното съдебно заседание отстраненият бивш кмет на столичния район \"Младост\" Десислава Иванчева.Припомняме, на 19 декември  на столичния район \"Младост\" и нейната заместничка Биляна Петрова. Под домашен арест Тримата са обвинени във взимането на подкуп в особено големи размери за издаване на разрешително за строеж.Идеята беше да се приложи новата система с електронна гривна, но се оказа, че тя все още не е внедрена. Въпреки това мярката бе изпълнена.Иванчева благодари на всички хора и медии, които ги подкрепят, както и затова, че са зад тях и не са ги предали нито за миг.Иванчева се надява да бъде продължена мярката й за неотклонение \"домашен арест\", защото ако бъдат върнати в ареста, нямало да бъдат \"на равен старт с прокуратурата\".\"Прокуратурата от една година се подготвя срещу нас по делото. Ние нямаме равен старт на страните, а по закон трябва да има такъв\", подчерта Иванчева. Тя допълни, че постоянно ходи на лекар, но същевременно с това се готи и за делото.По думите й прокуратурата, апелативният спецсъд и много други хора са срещу тях, но истината съвсем скоро щяла да излезе.Припомняме, първа инстанция два пъти отсъжда домашен арест като мярка за Иванчева и Петрова. В средата на ноември месец , а също така светкавично и още в същия ден Апелативният съд прие протеста и до реално Третият обвинеям Петко Дюлгеров бе освободен под домашен арест, но по-късно , след като избухна скандала с оспорваните методи на действия на спецпрокуратурата и спецсъда. Няколко дни преди Коледа 2018 година и тримата бяха освободени под домашен арест.Кметът на столичния район \"Младост\" Десислава Иванчева бе  миналата година. Действията на органите около ареста на Иванчева продължиха близо 10 часа, което предизвика вълна от възмущение относно начина, по който тя е задържана. Излязоха и твърдения на сподвижници на кметицата, че по нея не са открити следи от белязани пари с натривките.През май месец , а Столичният общински съвет избра Румен Русев за изпълняващ длъжността районен кмет на \"Младост\".Друг скандал около ареста на Иванчева се разгоря  и на краката.Преди месец отново покрай Иванчева и Петрова излязоха наяве , като с нарочна позиция по въпроса излезе и ", "date": "2019.01.08", "title": "Иванчева убедена, че истината ще излезе наяве"}
{"url": "https://news.bg/crime/arestuvaha-dvama-mazhe-pri-aktsiya-za-krazhbi-na-koli-v-bansko.html", "text": "Арестувани са двама мъже в Симитли при полицейска операция за кражби на коли в Банско, съобщиха от МВР. Някои от крадените коли били собственост и на чужденци, гостували в курорта. Акцията е била на 2 януари заедно с полицаи от Благоевград и колегите им от ГД \"Национална полиция\".Мъжете са задържани като съпричастни към кражбите. Единият е на 51-години от Криводол, другият - 21-годишен от Симитли.Операцията е била в местността Стражите в землището на Банско. В лека кола \"Фиат Брава\" са арестувани 31-годишен от Криводол, област Враца и 21-годишен от Симитли, област Благоевград.При обиск на адреси в Криводол, в софийското село Мировяне и в Симитли са открити множество мобилни апарати, компютърни конфигурации и техника, използвана при извършването на кражбите на автомобилите.Открити са и вещи, които са били в откраднатите автомобили. Полицаите са събрали данни за участие на 31-годишния към кражби на коли през сезон 2016-2017 г. в Банско. На него и на 51-годишен са повдигнати обвинения за извършено престъпление за кражба на лек автомобил \"Тойота Рав 4\" и опит за отнемане на лек автомобил \"БМВ Х6\". Престъпленията са извършени от началото на годината.", "date": "2019.01.08", "title": "Арестуваха двама мъже при акция за кражби на коли в Банско"}
{"url": "https://news.bg/politics/bsp-razsazhdava-za-pozitsiyata-si-za-iztrebitel.html", "text": "Българската социалистическа партия обсъжда позицията си, която ще защитава в процедурата по избор на изтребител за българската армия. Провежда се съвместно заседание на Изпълнително бюро на БСП и ръководството на ПГ на \"БСП за България\".\"Обсъжда се позиция по Доклада на министрите на отбраната и икономиката по процедурата за избор на нов тип боен самолет на ВВС и проектът за решение на НС\", съобщават от пресцентъра на партията, като в 14 часа се очаква и брифинг.Припомняме, утре на Министерски съвет се очаква да бъде обсъден внесения от работната комисия към Министерство на отбраната доклад, който препоръчва преговорите да продължат на първо място с \"Локхийд Мартин\" за закупуване на Ф-16, но и с останалите производители. Докладът препоръчва и да се ревизират критериите в конкурса. Докладът трябва да мине и през Народното събрание.Освен това на \"Позитано\" 20 се разисква и проектът на Предизборна платформа за участие на БСП в изборите за Европейски парламент. Вчера от БСП също съобщиха, че започват подготовката за кампанията си.Изготвя се позиция по увеличените цени на ток, парно и вода.На съвместното заседание ще бъде направена и подготовка за заседанието, в събота, на Националния съвет на БСП и Конгреса на 26 януари.", "date": "2019.01.08", "title": "БСП разсъждава за позицията си за изтребител"}
{"url": "https://news.bg/bulgaria/api-obrabotva-prevantivno-patishtata-sreshtu-zaledyavane.html", "text": "Настилките по пътните съоръжения, като виадукти, мостове и водостоци, се обработват превантивно срещу заледяване, съобщиха от Агенция \"Пътна инфраструктура\".Постоянно се извършват и огледи за премахване на евентуални ледени висулки.За днес Националният институт по метеорология и хидрология определи жълт код за опасно време и понижение на температурите за по-голяма част от страната.През нощта близо 540 машини са обработвали пътните настилки, за да се осигури безопасността на пътуване при зимни условия.Ограничено е движението за МПС над 12 тона и тегленето на ремаркета и полуремаркета през прохода \"Превала\", както и на всички автомобили през прохода \"Троянски\".Агенция \"Пътна инфраструктура\" апелира шофьорите да тръгват на път само с подходящи гуми, да карат със съобразена скорост и повишено внимание, като спазват дистанция и указанията на контролните органи.Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ -  и на тел. 0700 130 20 в АПИ.", "date": "2019.01.08", "title": "АПИ обработва превантивно пътищата срещу заледяване"}
{"url": "https://news.bg/politics/rosen-zhelyazkov-protestira-zaedno-s-prevozvachite-ni-v-bryuksel.html", "text": "Министър-председателят Бойко Борисов и транспортният министър Росен Желязков изразиха подкрепата на правителството за исканията на българските превозвачи за приемането на поправки в т. нар. пакет \"Мобилност\", който ще бъде гласуван тази седмица от транспортната комисия в Европейския парламент.Като израз на тази солидарност министър Желязков ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия.Това стана ясно по време на среща на министър-председателя Бойко Борисов с министъра на транспорта Росен Желязков, на която бяха обсъдени предстоящият протест на превозвачите в Брюксел на 10 януари и исканията им, касаещи регламента за командировките им, връщането до страната на регистрация на всеки 4 седмици и нощните почивки на шофьорите.Българската държава се солидаризира с протеста на превозвачите, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия.По думите на Росен Желязков ограниченията, които се налагат с пакета \"Мобилност\", ще се окажат рестриктивни и изключително затормозяващи за превозваческия бизнес в периферните страни на Съюза и ще го изтласкат от пазара.Според премиера Бойко Борисов, ако пакетът бъде приет без поправките, за които настояват българските превозвачи, България и изброените страни ще загубят голяма част от икономическия си потенциал и вътрешния си продукт.Борисов е категоричен, че така превозвачите ни ще бъдат принудени да изнесат бизнеса си на друго място, а това според него е неприемливо.", "date": "2019.01.08", "title": "Росен Желязков протестира заедно с превозвачите ни в Брюксел"}
{"url": "https://news.bg/world/napadnaha-i-biha-deputat-ot-alternativa-za-germaniya-v-tsentara-na-bremen.html", "text": "Лидерът на \"Алтернатива за Германия\" - АФД в Бремен и депутат Франк Магниц е нападнат от трима души в центъра на града, той е тежко ранен при нападението, което полицията определя като политически мотивирано, съобщава БиБиСи.Маскирани мъже го събарят и го ритат в главата, съобщават от АфД. Те са благодарни на строителен работник, който се е притекъл на помощ.Магниц току-що е напускал новогодишно събитие в музея на изкуствата в Бремен, когато е нападнат.АФД влиза в националния парламент (Бундестаг) за първи път миналата година с 94 места и сега има представители във всеки германски местен парламент.Говорителят на партията Йорг Мутен, коментира в Туитър под снимка на Магниц, лежащ в безсъзнание в болница, че е оставен \"полумъртъв\".Миналата седмица офис на АФД в източния град Дьобелн е разтърсен от експлозия, никой не е ранен при инцидента.", "date": "2019.01.08", "title": "Нападнаха и биха депутат от Алтернатива за Германия в центъра на Бремен"}
{"url": "https://news.bg/world/20-godishen-poe-otgovornost-za-hakerskata-ataka-sreshtu-polititsite-v-germaniya.html", "text": "Полицията на Германия съобщи, че е задържала 20-годишен заподозрян по случая с, включително и на канцлера Ангела Меркел, публикувана онлайн, информира АФП.Прокуратурата във Франкфурт, Централният отдел за борба с престъпленията в интернeт и Федералната полиция претърсиха апартамента на 20-годишен заподозрян на 6 януари и го задържаха, се казва в съобщение на полицията.ДПА информира, позовавайки се на източници, че 20-годишният е от западната провинция Хесен. Според източниците той е признал за престъпленията.Разследващите обявиха, че задържаният все още учи и живее с родителите си. Заподозреният е разкрил, че е действал сам.По-късно 20-годишният е освободен заради възрастта си и сътрудничеството с властите.Днес властите ще дадат пресконференция с подробности от разследването.Пробивът в киберсигурността доведе до политически натиск над правителството. Информацията, която съдържа адреси на местожителство, мобилни номера, писма, записи и копия на документи за самоличност, бяха разпространени за първи път чрез \"Туитър\" през декември, но цялата информация излезе в публичното пространство през миналата седмица.Около 1000 души са засегнати, включително депутати от Бундестага, Европейския парламент, регионалните и местни законодателни органи.Депутатите от всички партии в Бундестага са засегнати с изключение на крайнодясната партия \"Алтернатива за Германия\" - най-голямата опозиционна партия в парламента.Разследващите и вътрешното министерство уверяват, че няма доказателства за изтичане на чувствителна информация.Въпреки това случаят поставя политическата класа в изключително неудобно положение и засилва натиска върху непопулярния вътрешен министър Хорст Зеехофер.В публичното пространство също така е публикувана лична информация на звезди и журналисти, включително гласови съобщения и чатове от роднини и деца на засегнатите.Профилът в \"Туитър\" @_0rbit е публикувал линкове всеки ден през последния месец. Профилът, който се нарича G0d, е блокиран от социалната мрежа. Той е създаден в средата на 2017 г. и е бил следван от 18 000 души.", "date": "2019.01.08", "title": "20-годишен пое отговорност за хакерската атака срещу политиците в Германия"}
{"url": "https://news.bg/regions/politsiyata-v-nedelino-spasi-vazrasten-mazh-ot-premrazvane.html", "text": "Възрастен мъж едва не загина от премръзване в Неделино, предадоха от Областната дирекция на МВР в Смолян.На 7 януари служители на полицейския участък в Неделино издириха обявения за изчезнал от близките му 70-годишен местен жител.Сигналът бил получен около обяд, когато негов близък съобщил, че възрастният мъж е изчезнал.Той живеел сам и имало и други случаи, в които бил издирван.За последно мъжът бил забелязан на 6 януари около обяд до кръстовището в Горно Неделино на изхода на града.Униформените незабавно предприели издирване, тъй като възрастният мъж прекарал нощта на открито, а предвид ниските температури това било опасно за живота му.Полицията осъществила и връзка с кметовете на всички населени места, които се намирали в посоката, в която бил забелязан изчезналият.След щателен обход на района, мъжът бил намерен в местността \"Шадийца\". Той лежал на снега премръзнал и отпаднал.След като бил откаран в дома си, мъжът се затоплил и се възстановил. ", "date": "2019.01.08", "title": "Полицията в Неделино спаси възрастен мъж от премръзване"}
{"url": "https://news.bg/politics/abv-iska-otmyana-na-protsedurata-za-nov-boen-samolet.html", "text": "АБВ иска отмяна на процедурата за избор на нов тип боен самолет. Румен Петков поиска модернизация на цялата военна техника.Според лидера на партията няма намек за експертиза при оценката на офертите за изтребителите.Голяма част от информацията, нужна за избора не е дадена на МО, според доклад на военния министър, прочетен от лидера на АБВ.Милиардите за самолети той иска да се вложат в нови технологии, образование и мерки срещу демографската криза.Петков настоява за конкретни анализи на състоянието на въоръжението ни. Той смята, че правителството ни е набутало в деликатна ситуация.\"Процедурата е дълбоко опорочена\", категоричен е лидерът на АБВ. Партията подготвя енергиен форум. Нужна е нова и дългосрочна енергийна стратегия поне до 2040.От партията искат запазване мощностите на реакторите на АЕЦ Козлодуй и изграждане на АЕЦ Белене.\"Ние трябва да сме началната точка за пренос на руски газ, а не да се молим турски поток да минава през нас\", смятат азбукарите.Партията иска още преструктуриране на икономиката. АЕЦ Белене щяла да ни остави в ядрения клуб.Според тях забавянето на строежа е политическо престъпление. Освен това то носело преки икономически загуби за страната. Проектът щял да носи милиарди лева за сто години напред.Само климатът ни пречел да се наречем бананова република, според АБВ. А прогнозата на Румен Петков за живота на правителството е, че кабинетът Борисов 3 ще се държи до избора на нов главен прокурор.", "date": "2019.01.08", "title": "АБВ иска отмяна на процедурата за нов боен самолет"}
{"url": "https://news.bg/int-politics/frantsiya-i-sasht-obsazhdat-izteglyaneto-na-amerikanskite-voenni-ot-siriya.html", "text": "Флоренс Парли, министър на френските въоръжени сили, проведе първите разговори с действащия шеф на Пентагона Патрик .Както каза вчера във френския си отдел във френския отдел, една от темите беше изтеглянето на американските войски от Сирия.\"Снощи се състоя първият контакт с моя нов американски колега Патрик Шанахан. Политическият диалог относно условията за изтегляне на военните сили на САЩ от Сирия е абсолютно необходим и ще продължим в следващите дни и седмици\", коментира Парли в Туитър.По-рано днес, администрацията на американския президент Доналд Тръмп съобщи, че американският лидер е обсъдил по телефона с френския президент Еманюел Макрон за изтеглянето на американските войски от Сирия. Според Белия дом, двамата подчертават, че \"всяка нова употреба на химическо оръжие в Сирия е неприемлива\".В същото време Тръмп обясни в Туитър, че \"безкрайните войни, особено онези, които се водят поради грешни преценки, направени преди много години, и тези, в които получаваме малка финансова или военна помощ от богатите страни, които толкова се възползват от това, което правим, в крайна сметка ще доведат до славен край.\"", "date": "2019.01.08", "title": "Франция и САЩ обсъждат изтеглянето на американските военни от Сирия"}
{"url": "https://news.bg/health/7-poveche-onkobolni-otchita-bolnitsata-v-sofiya.html", "text": "Управлението на най-голямата болница по онкология в България е предизвикателство за нейния директор д-р Стефан Константинов, поради проблемите във финансирането на здравеопазването, най-вече недофинансирани клинични пътеки. Това обяви Константинов на пресконференция, на която представи и отчет на болницата за 2018 година.Със 7% са се увеличили онкоболните, които са получили лечение в УСБАЛО. 14 211 е общият брой на пациентите. Най-много пациенти отчита отделението по химиотерапия - над 5000.5200 души са оперирани, като 50% от всички операции са с висока степен на сложност.Приходите по НЗОК са 27, 473 млн. лева. Почти наполовина са намалени просрочените задължения.Най-често се извършват хирургични операции на млечната жлеза, както и процедури по лъчетерапия.Д-р Константинов добави че предимно възрастни хора стават пациенти на болницата.Лечебното заведение остава водещо в страната по получаване на комплексни грижи, диагностициране и лечение, сочи статистиката. В края на декември приемът е бил понижен, очакванията са през февруари да бъде отчетен много по-голям брой пациенти.\"В момента, в който се отклоним от стандартите, касата идва на проверка\", посочи Константинов. По думите му системата е тромава, но няма значителни репресии. Констатирани са нарушения, но както директорът обясни, \"намираме начини в рамките на закона да предприемем действия или се мотивираме и те отпадат\".Директорът обясни, че обикновено лимитите на лекарствата се повишават заради повишения брой на пациентите.Той допълни, че лечебното заведение се разплаща редовно с доставчиците и всичко, което се дължи в миналото, също се изплаща. Според него това не се е случило за сметка на качеството на медицинските услуги.Условията за прием на пациенти за химиотерапия са били усложнени, тъй като сградата не предлага очакваната функционалност, обясни още д-р Константинов. Тази година започва реновация на клиниката по химиотерапия. Новите два етажа с обща квадратура 700 кв. м ще разширят съществуващата клиника и ще подпомогнат средата за лечение. За това болницата е получила 1,3 млн. лева от Министерство на здравеопазването.Досега клиниката се помещаваше само в 200 кв.м, а за нейните нужди това е крайно недостатъчно, уточни д-р Константинов.С помощта на дарения е осигурен апарат за лазерно лечение , очаква се и апарат за автоматично миене на ендоскопите. \"Реално парите, които влезли в брой от пациенти, са по-малко от предходни години\", посочи обаче Стефан Константинов.\"В крайна сметка една държавна структура не е задължително да е губеща, тази болница се развива в правилната посока\", оптимистичен е д-р Константинов.Нова хистероскопска операционна зала ще функционира до края на тази година.По никакъв начин не трябва личните данни да бъдат изложени, коментира Константинов по отношение проекта за изграждане на система за големи данни, която беше обсъждана преди Директивата за защита на личните данни да влезе в сила.\"Очакваме разумно предложение как проектът за събиране на големите данни да бъде интегриран и законово регламентиран\", добави директорът.Все още структура в болницата е националният рамков регистър. Има дискусии за неговото развитие. Според Константинов събирането на огромни данни, касаещо здравното състояние на населеното, трябва да е изцяло под контрола на държавата, а не от частни фирми.", "date": "2019.01.08", "title": "7% повече онкоболни отчита болницата в София"}
{"url": "https://news.bg/world/erdogan-prenebregna-sasht-podgotvya-turtsiya-za-operatsiya-v-siriya.html", "text": "Турският президент Реджеп Ердоган заяви, че не може да приеме изказванията на  за Сирия, съобщават \"Дейли сабах\" и руски медии.Болтън увери Израел по време на визита в еврейската държава, че американските войници няма да напуснат Сирия, докато Турция не обещае, че няма да атакува подкрепяните от САЩ кюрдски сили в Северна Сирия и докато останалите терористи от ДАЕШ (\"Ислямска държава\") не бъдат изтребени.Ердоган коментира призова на Болтън към Анкара да не предприемат военна операция в Сирия без съгласието на САЩ. Но президентът на Турция разкритикува Болтън и предупреди, че е направил \"сериозна грешка\".Президентът на Турция смята, че изказванията на Болтън са неприемливи и Турция не може да приеме условията на САЩ за защита на сирийските кюрди.Пред парламентарната група на управляващата Партия на справедливостта и развитието лидерът на Турция повтори решимостта на държавата да прочисти терористите в Сирия след изтеглянето на САЩ от арабската държава.\"Отрядите за народна защита не представляват кюрдите. Турция няма да приеме условията на САЩ за гарантиране безопасността на терористите от Отрядите за народна защита в Сирия\", избухна Ердоган и подчерта, че не е логично да се приравняват кюрдите с Отрядите за народна защита. Той увери, че действията не са насочени към етническо прочистване, а към терористите.Ердоган отбеляза, че правят разлика между терористите и невинните хора.\"\", закани се президентът на Турция.По думите му Турция е завършила подготовката за военна операция срещу елементите от ДАЕШ в Сирия и скоро ще започне да ги преследва.Според него твърденията, че сирийските кюрди се борят срещу ДАЕШ са пълни лъжи. Той припомни, че Турция е приела повече от 100 000 кюрди, избягали от Кобани след атаката от ДАЕШ над града, и те не са се върнали след падането на града под контрола на Отрядите за народна защита. Ердоган смята, че решението им да не се върнат е, \"защото тези хора знаят, че техният живот, имущество и чест няма да бъдат гарантирани, когато една терористична организация бъде заменена от друга\".Въпреки че е постигнал споразумение с президента , Ердоган отбеляза, че са се появили противоречиви сигнали на различни нива в администрацията на САЩ.", "date": "2019.01.08", "title": "Ердоган пренебрегна САЩ, подготвя Турция за операция в Сирия"}
{"url": "https://news.bg/regions/avariya-ostavi-chast-ot-tsentara-na-sofiya-bez-parno.html", "text": "Част от центъра на София остана без парно заради авария.От \"Топлофикация\" - София информират, че са засегнати ж.к. \"Иван Вазов\" (ул. \"П. Каравелов\" бл. № 18, бл. № 18А, ул.\"Забърде\" № 1, ул.\"Витоша\" № 129, ул.\"Бурел\" № 72-76), както и част от центъра на столицата (в участъка между ул. ,,Бяло Море\" , ул. ,,Кракра\" , бул. ,,Янко Сакъзов\", бул. ,, Хр.и Евл.Горгиеви\" , ул. ,,проф. М.Бичев\" , бул. ,,Ген.Данаил Николаев\", 17 - Поликлиника , Малък Градски Театър , Гараж ,, Алианц - България\", бул.,, Евлоги и Христо Георгиеви\" № 106).От дружеството уверяват, че се работи до пълното отстраняване на аварията.", "date": "2019.01.08", "title": "Авария остави част от центъра на София без парно"}
{"url": "https://news.bg/crime/karakachanov-getata-ne-se-tarpyat.html", "text": "След като мине описа на енергийното дружество и на пожарната, събарянето на опасните постройки в село Войводиново ще започне. Това обяви военният министър и лидер на ВМРО Красимир Каракачанов, който дойде на посещение в селото за разговор с местните власти.Повод за посещението на Каракачанов и свикването на извънредния щаб е  както за себе си, така и за движещите се коли. Двамата се нахвърлили върху военнослужещия, след това, по свидетелски показания, към тях се включила и . Според командира на 68-ма бригада Явор Матеев командосът е нападнат в гръб и е бил завързан. Това е причината да не се защити. Инцидентът е станал на Йордановден.На следващия ден - 7 януари вечерта, над 300 души протестираха на площада пред черквата в селото.  циганската махала.Кракачанов бе категоричен, че положението не може да продължава по този начин и да се търпи прослойка от населението да е: \"абсолютно маргинализирана и тотално изпусната, да се съобразява с никой, да не уважава живота и другите\".\"Искат да ги поят, да им строят къщи, да ги дундуркат\", обясни гледната си точка за гетата Каракачанов.По думите му всички постройки в гетото са абсолютно незаконни, но общината си е свършила работата много отдавна, направила е проверките и не веднъж е приканвала живущите да се узаконят, като им предостави парцели за откупуване. От 250 обитаващи гетото, стотина са регистрирани в селото, но не и адреси в гетото.\"Да бъдат така добри - общината им е отделила необходимите парцели, да живеят като нормални хора, както го прави всеки един от гражданите.Не може обаче общината да им строи жилищата, обясни Каракачанов. Сега ще бъдат издадени и заповеди за събаряне на постройките. Според него местната власт не покровителства циганите.Трябва да се действа бързо и да се разбере, че държавата е на мястото си, категоричен бе Каракачанов. Той покани журналистите да направят обиколка заедно с него в гетото.Лидерът на ВМРО заяви, че държавата трябва да поощрява грамотната раждаемост, а не безразборната и се ангажира да предложи мерки за справяне с гетата.Каракачанов се е срещнал с пострадалия командос. Няма опасност за живота на боеца, предстои му операция на скулата. Иначе състоянието на духа му е добро, но има опасения за сигурността на близките му, които живеят в селото.Военният министър и вицепремиер по сигурността увери военнослужещия, че няма да се допусне саморазправа.", "date": "2019.01.08", "title": "Каракачанов: Гетата не се търпят"}
{"url": "https://news.bg/regions/dete-obgorya-tezhko-pri-pozhar-v-belogradchik.html", "text": "Дете обгоря тежко при пожар в Белоградчик, предаде Областната дирекция на МВР във Видин.Сигнал за инцидента бил подаден вчера около 9.07 часа сутринта.Пристигналият на мястото екип огнеборци потушил пламъците, избухнали в къща на ул. \"Здравец\" в града.Огънят унищожил бяла, черна и компютърна техника.Тежко пострадало е малолетно момче.Детето е с множество изгаряния. Към момента то е настанено за лечение в столичната болница \"Пирогов\".На мястото на произшествието бил извършен оглед.По първоначална информация пожарът възникнал при използване на бензин за разпалване на печка на твърдо гориво от страна на пълнолетен обитател на имота.По случая е образувано досъдебно производство.", "date": "2019.01.08", "title": "Дете обгоря тежко при пожар в Белоградчик"}
{"url": "https://news.bg/world/8-godishen-vrah-na-vaglerodnite-emisii-v-sasht-prez-2018-g.html", "text": "В САЩ е регистрирано най-голямото увеличение на въглеродните емисии за последните 8 г. Емисиите са нараснали с 3,4% през 2018 г., показва предварително проучване, цитирано от вестник \"Ню Йорк таймс\".Според изданието данните са поразителни, тъй като близо рекорден брой топлоелектрически централи са затворени в САЩ през изминалата година, което показва колко трудно е за държавата да постигне напредък в борбата с климатичните промени, докато в същото време администрацията на Доналд Тръмп отменя федерални регулации за ограничаване на въглеродните емисии.Данните са публикувани от изследователската компания Rhodium Group. Емисиите от изкопаеми горива в САЩ са намалели значително от 2005 г. и са спадали през всяка от предишните три години, което частично се дължи на спадането на цената на природния газ и използването на възобновяеми източници, които бързо заменят замърсяващите централи на въглища.Спирането на топлоелектрическите централи през 2018 г. не е било достатъчно да намали увеличените емисии от други части на икономиката. Част от увеличението се дължи на метеорологичното време: относително студената зима доведе до увеличаване използването на петрол и газ за отопление в райони като Нова Англия. Също толкова важен елемент е и ръстът на икономиката на САЩ, което е довело до увеличение на емисиите от фабрики, самолети и тежкотоварни автомобили.Емисиите от индустриалните сектори, включително производството на стомана, цимент, химикали и петролни продукти, са се увеличили с 5,7 на сто. Емисиите от електричество са нараснали с 1,9% заради засиленото търсене. Възобновяемите източници не са успели да покрият допълнителните нужди. Въпреки увеличението през изминалата година въглеродните емисии в САЩ са все още с 11% по-ниски от 2005 г. - период на значителен икономически ръст.Според Парижкото споразумение за климата САЩ обещаха да намалят емисиите с 26-28% под нивата от 2005 г. до 2025 г. В доклада на Rhodium Group се предупреждава, че тази цел е неизпълнима без нови политики и технологии.При проучването е използвана правителствена информация за първото тримесечие на 2018 г., а също така и последните данни от индустриалния сектор. Правителството на САЩ ще публикува официалните данни за емисиите за цялата 2018 г. по-късно тази година.", "date": "2019.01.08", "title": "8-годишен връх на въглеродните емисии в САЩ през 2018 г. "}
{"url": "https://news.bg/weather/mrazovito-vreme-na-mesta-shte-se-proyasni-do-slanchevo.html", "text": "През нощта облачността ще намалее, а вятърът ще отслабне, но времето ще бъде мразовито.В 24 области е обявен жълт код за ниски температури. Изключение от тази картина е югоизточната част на страната. В Бургаска, Сливенска, Ямболска и Хасковска област кодът остава зелен.През деня се очаква разкъсана облачност, като на места времето ще се проясни до слънчево.В източната част от страната ще духа слаб до умерен вятър от запад и северозапад.Минималните температури са между минус 8 и минус 13 градуса.Максималните ще бъдат от -4 до 1 градус.", "date": "2019.01.08", "title": "Мразовито време, на места ще се проясни до слънчево"}
{"url": "https://news.bg/press/ns-shte-glasuva-pregovorite-za-f-16-brendo-v-sgovor-s-ruski-lobisti-sreshtu-balgariya-kristalina-georgieva-nachelo-na-svetovnata-banka.html", "text": "Вестниците във вторник продължават да следят темата за избора на изтребител за военновъздушните ни сили.\"Още до края на тази седмица депутатите да разрешат на правителството да започне преки преговори със САЩ за закупуване на изтребители F-16, планират управляващите. В последния работен ден преди Коледа министрите на отбраната Красимир Каракачанов и на икономиката Емил Караниколов предложиха да се спре досегашният конкурс и да се поиска разрешение за преки преговори със САЩ. Народното събрание ще трябва да разреши и промяна в досегашните параметри - срокът от 24 месеца за доставка на първите изтребители, разсроченото плащане и таванът от 1,8 млрд. лв. за сделката. Тази сряда правителството трябва да одобри предложението на Каракачанов и Караниколов и то веднага ще бъде внесено в парламента. \"След като Министерският съвет гласува избора на тип боен самолет, което ще се случи най-вероятно тази сряда, парламентът ще даде мандат на правителството да финализира процедурата\", коментира в понеделник шефът на ПГ на ГЕРБ Цветан Цветанов. Макар че депутатите се връщат на работа след празниците на 11-и (петък), в комисията по отбрана имат готовност да се съберат веднага, след като в деловодството на НС постъпи решението на правителството, научи \"24 часа\". Това вероятно ще стане още в четвъртък. С избора на нов тип боен самолет по време на кабинета \"Герджиков\" президентът Румен Радев, който лично назначи служебния министър-председател и министъра на отбраната (настоящият му секретар по отбраната Стефан Янев - б. ред.), искаше непрозрачно, на тъмно и в кратки срокове да финализира процедурата за изтребителите, категоричен бе Цветанов. Той очаквал Румен Радев да продължи да не се държи като държавен глава и обединител на нацията и да не работи успешно с българските институции, както предшествениците си. \"Нека Радев се поинтересува кои държави споделят оценката на експертите от Министерството на отбраната и кои държави подкрепят неговата теза за изтребителите\", препоръча лидерът на депутатите от ГЕРБ. Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши такава процедура. Обвиненията на президента за лобизъм не отговарят на истината, заяви още Цветанов. Румен Радев ги отправи веднага след обявяването на предложението на Каракачанов. \"Конкурсът бе опорочен\", повтори държавният глава и при освещаването на бойните знамена на Богоявление.\" - в. \"24 часа\".\"Ден след като президентът Румен Радев обяви, че конкурсът за нов изтребител е удар по България, зам.-председателят на ГЕРБ Цветан Цветанов припомни за процедурата при служебния кабинет \"Герджиков\". Критиките на държавния глава са за процедура, при която на 21 декември м.г. бе внесено проекторешение в Министерския съвет, според което страната ни се спира на американските F-16. Реакцията на Цветанов касае решение на назначения от Радев служебен кабинет, според което най-изгодната оферта е на шведските изтребители \"Грипен\". \"С избора на нов тип боен самолет по време на кабинета \"Герджиков\" президентът Румен Радев и служебното правителство искаха да задължат следващото Народно събрание и следващия кабинет да берат плодовете на тяхната непрозрачност. Тогава Румен Радев, който лично назначи министър-председателя и министъра на отбраната, искаше непрозрачно, на тъмно и в кратки срокове да финализира процедурата за изтребителите\", обяви Цветанов днес в Годеч, цитиран от пресцентъра на ГЕРБ.Според Цветанов най-вероятно тази сряда ще има решение на правителството за избора на нов тип боен самолет. След това предстои дебат в Народното събрание, което трябва да даде мандат на правителството да финализира започнатата процедура. \"Очаквам Румен Радев да продължи да не се държи като държавен глава и обединител на нацията и да не работи успешно с българските институции. Нека се поинтересува кои държави споделят оценката на експертите от Министерството на отбраната и кои държави подкрепят неговата теза за изтребителите\", призова председателят на парламентарната група на ГЕРБ. Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши една такава процедура. Цветанов подчерта, че отправените от държавния глава обвинения в лобизъм не отговарят на истината. \"Всяко решение на страната ни е политическо. Решението да се присъединим към ЕС и НАТО също беше такова и представителите на българските институции винаги са се придържали към него и към евроатлантическата ориентация на България, която на свой ред е гаранция за сигурността ни\", каза още той.\" - в. \"Дневник\".Всекидневниците цитиран и Ви зам.-главният прокурор Иван Гешев, който разкри, че Николай Банев-Брендо е подготвял хибридна операция срещу България заедно с руски лобисти.\"Задържаният под стража Николай Банев се е обаждал тайно от ареста на руски лобисти, с които планирали медийна и политическа кампания в негова защита и \"хибридна война\" срещу прокуратурата. Това разкри пред Би Ти Ви зам.-главният прокурор Иван Гешев. \"Преди няколко дни в килията му в кутия от натурален сок беше намерен телефон, какъвто няма право да ползва в ареста. Извадена е експертиза и се вижда комуникация с руски лобисти, които обаче не са официални представители на неофициални представители на руската държава у нас\", каза Гешев. По думите му в съобщенията било коментирано създаването на Евразийска народна партия в България, която да защитава чужди интереси, като срещу това Банев и семейството му трябвало да получат убежище в Русия, адвокатска защита в Страсбург, медийна кампания в негова подкрепа и \"хибридна война\" срещу прокуратурата, която да започне от \"конкретен известен български журналист\"...\" - в. Труд.\"След като беше изкарана комуникацията и беше извършена експертиза, се вижда негова комуникация с руски лобисти, в която предлага сформиране на евразийска народна партия в България, която да защитава чужди интереси, срещу което иска политическо убежище в Русия на децата, на жена си, защото е репресиран. Това за мен не очертава един морален човек, може да прозвучи силно, но за мен това е предателство срещу собствената държава. Обещавана му е адвокатска защита от руски адвокати пред европейския съд, медийна кампания в Русия в защита на неговото репресиране, обсъжда се организиране на хибридна война в негова защита, включително и медийна атака срещу прокуратурата, включително се споменава името на конкретен български журналист, който да я започне\", каза Гешев.\"Към определен момент в швейцарски банки е имало суми от милиард лева. Ние сме сигнализирали компетентно и бързо швейцарските власти. Предмет на разследване са четири предприятия\", обясни още Гешев за Баневи. Той заяви още, че днес ще обяви доказателствата, с които разполагат на министъра на правосъдието г-жа Цецка Цачева и смятал, че те ще й бъдат полезни. Банев и съпругата му Евгения са от един месец в ареста, след като бяха задържани във Франция и екстрадирани в България на 6 декември, припомня lex.bg. Те са обвинени, че в престъпна група са изпрали над 1 милиард лева, присвоили са близо 85 млн. лева и са укривали данъци. Според разследващите присвояването на парите е ставало от приватизираните предприятия \"Полимери\" , \"Елма\", \"Химически завод Панайот Волов\" и \"Топлофикация Казанлък\". Държавното обвинение твърди, че от \"Полимери\" били присвоени над 1.5 млн. лева, завод \"Елма\" е бил нарязан на скрап и източен, а заводът в Костенец бил продаден на КТБ. Източването ставало като всички пари по договори на дружествата се превеждали по сметки на Баневи...\" - в. \"Сега\".Вестниците съобщават също, че Кристалина Георгиева ще управлява Световната банка от 1 февруари с временен мандат.\"От 1 февруари Кристалина Георгиева ще оглави Световната банка. Бившият български еврокомисар ще изпълнява временно длъжността президент на една от най-влиятелните международни организации за финансова и експертна помощ, съобщават международните агенции. Причината е изненадващата оставка на Джим Йон Ким, който е с мандат до 2022 г. Новината разпространи \"Ройтерс\", а малко след това бе потвърдена от Световната банка. 59-годишният Ким обяви, че от същата дата ще се присъедини към частна компания и ще се съсредоточи върху развитието на инфраструктурата в развиващите се страни, но банката не предоставя повече подробности. Кристалина Георгиева, изпълнителен директор на Световната банка, ще поеме ролята на временен президент, когато Ким напусне, пише CNBC. Ким застана начело на Световната банка през 2012 г...\" - в. \"Стандарт\".\"По традиция президентът на Световната банка винаги е американец, а ръководството на Международния валутен фонд (МВФ) се поверява на европеец. 65-годишната Кристалина Георгиева, която от февруари 2015 г. беше еврокомисар по международното сътрудничество, хуманитарната помощ и реакцията при кризи, напусна поста си в началото на 2017-а и обяви, че е поканена лично от президента на Световната банка да поеме поста главен изпълнителен директор. На нейното място, като еврокомисар от България, но с нов ресор - цифрова икономика и цифрово общество, бе избрана Мария Габриел. През 2016 г. Георгиева бе предложението на правителство на Бойко Борисов за нов Генерален секретар на ООН. Само че предишната номинация - Генералният директор на ЮНЕСКО Ирина Бокова, не се оттегли и се стигна до уникална в световната история една държава да има две предложения за високия пост. В крайна сметка ООН бе оглавена от португалеца Антониу Гутериш. Точно преди две години Георгиева обяви, че е поканена лично от президента да заеме новия пост Главен изпълнителен директор на Световната банка. На 2 януари 2017 г. тя обяви, че напуска Европейската комисия...\" - в. \"Сега\".\"Най-популярният пост в \"Туитър\" на Кристалина Георгиева за 2018 г. е нейна семейна снимка с коментар, че \"Бабите и дядовците ми са получили много малко образование. Родителите ми са завършили гимназия. аз съм първата в рода с докторска титла. От малко село в България до Генерален директор на Световната банка - ето така изглеждат възможностите!\" Ким бе предложен от президента Барак Обама и застана начело на Световната банка през 2012 г. Номинацията му бе изненадваща, тъй като по образование той е лекар и е известен като антрополог, а не като финансист или макроикономист. Възпитаник и доктор от Харвард към момента на назначаването му Джим Йон Ким от три години ръководеше авторитетния колеж \"Дармут\" със спорни резултати. Неотдавна той сподели, че Обама го попитал защо да предложи на Световната банка него, а не някой макроикономист, а Ким като го изненадал с отговор-въпрос дали е чел дисертацията на майка си. Стенли Ан Дънам прекарала години наред в Индонезия в изследване на селските занаяти и през 1992 г. публикува изследването си като докторска дисертация. В него тя твърди, че противно на прогнозите на икономистите, глобализацията е довела до процъфтяване на тези занаят. \"Няма да мога да ви кажа от 10 000 метра какво се случва на терен, както правят макроикономистите, но мога да ви кажа дали програмите работят наистина, защото това правя през целия си живот\", казал Ким на президента. И получил работата, а по-късно Обама му казал, че \"това беше едно от най-добрите представяние на интервю, които съм виждал\". Новият ръководител на световната организация с милиарди долари бюджет се избира след като за това бъде обявена и започне специална процедура. По \"джентълменско споразумение\" от преди десетилетия Световната банка винаги се ръководи от американец, а начело на партньорската ѝ организация - Международният валутен фонд, стои европеец. Но при избирането на Джим Йон Ким за пръв път имаше и кандидати от Нигерия и Колумбия. Процедурата предвижда президентът Доналд Тръмп да избере свой кандидат и да го предложи на 25-членния Управителен съвет. Като най-голям дарител на СБ, американците имат и най-много гласове (15.85%), следвани от Япония (6.84%), Китай (4.42%), Германия (4.00%), Великобритания (3.75%), Франция (3.75%), Индия (2.91%), Русия (2.77%), Саудитска Арабия (2.77%) и Италия (2.64%). Управителният съвет свива списъка на кандидатите до трима и публикува имената им с тяхното съгласие. Следва събеседване с всеки един от тях, а обсъждането на това как са се представили отнема не повече от 3 седмици.\" - в. \"Дневник\".", "date": "2019.01.08", "title": "НС ще гласува преговорите за F-16, Брендо в сговор с руски лобисти срещу България, Кристалина Георгиева начело на Световната банка… "}
{"url": "https://news.bg/world/bez-ruski-sportisti-na-mezhdunarodnite-sastezaniya.html", "text": "Спортният свят очаква с напрежение заседанието на Световната антидопингова агенция (WADA) на 14-ти и 15-ти януари. Тогава агенцията ще вземе решение за нови дисциплинарни мерки срещу Руската антидопингова агенция (РУСАДА). До 31 декември 2018 руснаците трябваше да осигурят достъп до данните от Московската лаборатория за анализ на допингови проби. Ето, че ултиматумът изтече.Какво точно се случи?Преди близо три години избухна допинговият скандал около Олимпиадата в Сочи. Оттогава насам WADA настоява за достъп до данните на московската лаборатория. Междувременно Москва отчасти призна за някои \"пропуски\", но нищо повече. Най-лошият сценарий за руснаците сега би могъл да се превърне в реалност: всички руски спортисти да бъдат лишени от състезателни права за големи международни състезания. Директорът на РУСАДА Юрий Ганус казва в тази връзка в интервю за ДВ следното: \"На карта е заложена съдбата на спортистите от цялата страна. И спортистите са изнервени, вярвайте ми!\". Юрий Генус твърди, че с удоволствие би сътрудничил с WADA, но е безсилен. Той отрича да има някаква вина за руското бездействие. \"Московската антидопингова лаборатория е тази, която трябва да предаде данните. Тази лаборатория е самостоятелна организация и не е подчинена на РУСАДА. Но ние сме зависими от нейните резултати\", подчертава Генус.Официалното обяснение на руската страна е, че данните не могат да бъдат предадени толкова лесно. Първоначално техническото оборудване на контрольорите от WADA трябвало да бъде сертифицирано съгласно руското право, защото данните вече били предадени на руската разследваща комисия. Юрий Генус казва, че в отчаянието си се обърнал с открито видеопослание към президента Путин в края на декември. Той помолил президента да се намеси и да осигури достъп на контрольорите от WADA до допинговите проби на московската антидопингова лаборатория. Осигуряването на достъпа беше и основната предпоставка на WADA за помилването на РУСАДА през септември 2018 и за възстановяването на правата ѝ.Сега президентът на WADA Крейг Рийди заяви, че е силно разочарован от факта, че предаването на данните не е осъществено в установения срок. Той подчертава, че Световната антидопингова агенция е работила непрекъснато с руските власти за спазването на срока. Петчленната делегация на WADA обаче не е била информирана за никакво сертифициране, твърди Крейг Рийди.Много спортни организации изразиха възмущение и отправиха остри критики срещу Русия за неспазването на ултиматума на WADA. Германската антидопингова агенция се изказа за ново спиране на състезателните права на руските спортисти. Към нейния призив се присъединеха още 16 национални антидопингови агенции. Те призовават WADA да изключи руските спортисти от международни състезания още преди заседанието на 14 и 15 януари. \"Русия не изпълни изискванията. След повече от три години проверки, нерешителност и компромиси в отговор на най-големия допингов скандал в историята е време да се демонстрира съвсем ясно, че световният антидопингов кодекс важи за всички - както за всяка една личност, така и за всяка една нация\", четем в общата декларация на антидопинговите агенции.Все още не е ясно какво ще предприеме WADA. МОК обаче вече сигнализира, че не иска да налага никакви нови санкции срещу Русия - независимо от ултиматума. \"Руският олимпийски комитет си изтърпя санкциите\", заяви германският председател на МОК Томас Бах в новогодишното си послание, визирайки изключването на руските отбори от игрите в Южна Корея през 2018 година. В същото време Световната федерация по лека атлетика остава на твърдата си позиция и през декември удължи отново срока на суспендирането на Русия.Москва демонстрира спокойствиеМосква не се впечатлява от подобни заплахи. Руският министър на спорта Павел Колобков дори изрази своя оптимизъм. Всички \"технически\" детайли били \"съгласувани с разследващата комисия\" и вече ставало дума за ново посещение на делегация на WADA. Според президентския говорител Дмитрий Песков, притесненията от евентуално спиране на състезателните права на руските спортисти за международни състезания и от ново наказание за РУСАДА били неоснователни.", "date": "2019.01.08", "title": "Без руски спортисти на международните състезания?"}
{"url": "https://news.bg/int-politics/yuristite-na-tramp-prouchvat-dali-e-zakonno-da-vavede-izvanredno-polozhenie.html", "text": "Президентът на САЩ Доналд Тръмп все още не е взел решение дали да обяви извънредно положение в страната, за да осигури финансиране за построяването на стената по границата с Мексико. Юристите на Белия дом проучват дали би било законно в тази ситуация въвеждането на извънредно положение, съобщи вицепрезидентът Майк Пенс пред радио \"Гласът на Америка\".\"Демократите трябва да започнат преговори\", заяви Пенс на брифинг за пресата.Той добави, че Тръмп е поканил демократите в Белия дом, за да обсъдят подготвеното от президентската администрация предложение за прекратяване на частичното спиране на работата на правителството.Припомняме, правителството еТо прекрати частично работа на 22 декември, след като сенатът не удовлетвори искането на Тръмп да бъдат отделени средства за построяването на стената по границата с Мексико.Демократическата партия е категорично против изграждането на стената.", "date": "2019.01.08", "title": "Юристите на Тръмп проучват дали е законно да въведе извънредно положение"}
{"url": "https://news.bg/world/vtori-intsident-s-germanski-pravitelstven-samolet.html", "text": "Самолетът, с който германският министър по икономическото развитие Герд Мюлер е на обиколка в Южна Африка, се повреди, поради което се налага министърът да коригира програмата на пътуването си, предаде Дойче веле. Уточнява се, че има проблем в десния двигател.Това е вторият инцидент с германски правителствен самолет в последно време. През ноември заради проблем с електронните системи на самолета на канцлера Ангела Меркел се наложи тя да пропусне откриването на срещата на G20 в Буенос Айрес.Лайнерът на Мюлер се е повредил в Малави, откъдето министърът трябваше да отпътува за Замбия. Вероятно той ще направи това с редовен полет.Сега специалисти се опитват да установят дали техническият проблем може да бъде отстранен. Ако това не стане, те ще трябва да изчакат пристигането на ремонтен екип от Германия, който да достави резервни части. В този случай обаче ремонтът ще отнеме около два дни.Уточнява се, че самолетът е нов, за разлика от лайнера на Меркел, носещ името на Конрад Аденауер - Airbus A340-300, който е на служба в правителството от 20 години.", "date": "2019.01.08", "title": "Втори инцидент с германски правителствен самолет"}
{"url": "https://news.bg/int-politics/kim-chen-un-pristigna-na-poseshtenie-v-kitay.html", "text": "Севернокорейският лидер Ким Чен Ун пристигна в Пекин по покана на председателя на Китай Си Дзинпин, предадоха информационните агенции. Визитата му ще продължи до 10 януари.Ким Чен Ун отпътува за посещението с бронирания си влак, придружен от съпругата си и делегация от високопоставени чиновници, съобщи агенция Xinhua.Посещението протича при засилени мерки за сигурност.Очаква се лидерите на Китай и Северна Корея да обсъдят . След като двамата си размениха покани за разговори, се очаква те да се срещнат във Виетнам.За първи път Тръмп и Ким Чен-ун се видяха .Веднага след срещата започна на  и втора такава.", "date": "2019.01.08", "title": "Ким Чен Ун пристигна на посещение в Китай"}
{"url": "https://news.bg/int-economics/amazon-veche-e-nay-skapata-kompaniya-v-sveta.html", "text": "Американската компания Amazon.com. Inc се оказа най-скъпата частна компания в света при затварянето на фондовата борса в Ню Йорк в понеделник, 7 януари, предадоха информационните агенции.Тя изпревари Microsoft по обема на пазарната си капитализация , възлизаща на 796.8 милиарда долара (696 милиарда евро). Акциите ѝ поскъпнаха с 3.4%.На трето място е холдингът собственик на Google - Alphabet Inc.", "date": "2019.01.08", "title": "Amazon вече е най-скъпата компания в света"}
{"url": "https://news.bg/society/otbelyazvame-babinden-1.html", "text": "Днес отбелязваме Бабинден - празникът на жените, които в миналото са помагали при раждане.На този ден бабата обикаля всички къщи, в които е помагала да се родят деца през годината. Тя дарява на децата чорапки, бебешка шапчица и най-важното - с паричка, вързана на червен конец.После измива лицето на детето, тъй като се вярва, че на Бабинден водата, минала през бабините ръце, притежава пречистваща сила. Според обичая всяка жена, която се е ползвала от услугите на бабата, при раждането на рожбата си е отивала в дома й, поливала й е ритуално вода, за да си измие ръцете, дарявала я е със сапун и нова бяла кърпа. В някой краища на България към тези дарове са добавяли и риза, чорапи и пари.По-късно жените закарват бабата на реката за обредно къпане. Всички се веселят, пеят закачливи песни и се шегуват със срещнатите по пътя мъже. След окъпването, бабата се носи на ръце до дома ѝ и празникът завършва.", "date": "2019.01.08", "title": "Отбелязваме Бабинден"}
{"url": "https://news.bg/politics/nenchev-obvini-prezidenta-che-sazdava-haos-pri-izbora-na-iztrebitel.html", "text": "\"Няма да има мнозинство в парламента при гласуването за закупуването на F-16. Всичко ще бъде в ръцете на Ахмед Доган.\" Това заяви бившият министър на отбраната Николай Ненчев.Според него създаденият конфликт е изкуствен, като по думите му той е резултат от други интереси за това кой е \"за\" и кой \"против\" изтребилите. \"F-16 e най-добрият избор за България, въпреки съпротивата на президента\", подчерта Ненчев.По думите му не е удар срещу България, че се спираме на F-16, удар е че изпълняваме плана \"Решетников\".Думите на президента за това, че конкурсът за нов изтребител е опорочен, Ненчев определи като политически популизъм. Той запита колко пъти президентът Румен Радев е посетил Народното събрание, за да осъди този казус или колко пъти е инициирал срещи с парламентарните групи и е представил своите аргументи по темата.\"Президентът създава хаос в този процес\", категоричен е Ненчев.Според него е важно председателят да парламента да покани президента, за да се изяснят тези взаимоотношения.Ненчев посочи още, че президентът е противоречив, тъй като преди време самият Румен Радев е заявил, че трябва да се вземе изтребител без значение какъв, но той да бъде нов.\"Нека президентът приеме волята на Народното събрание, в противен случай взривяваме държавността\", категоричен е Николай Ненчев.Той отбеляза, че е важно в договора за изтребителите да има още една клауза и при подписването му незабавно да получим 4 или 5 F-16 от САЩ, които да бъдат на разположение за охрана на въздушното пространство.Припомняме, в последната една седмица на 2018 г.  към страната ни за закупуването на нови бойни самолети. Това беше и една от основните теми, на които бе посветена  у нас.Към дата 1 октомври в Министерството на отбраната за общо четири типа бойни самолети. Преди това като пoтeнциaлни дocтaвчици бяха спрягани 7 cтpaни.Работата на работната група по класиране на офертите трябваше да приключи в срок от 14 работни дни, т.е. средата на октомври месец.Стана ясно обаче, че премиерът Бойко Борисов ще назначи нова работна група, която ще вземе окончателното решение за превъоръжаването на българските Военно-въздушни сили (ВВС). Информацията дойде от .Периодично се разменят обвинения между Дондуков 1 и Дондуков 2 за лобизъм и даване на тежест към някоя от офертите. Президентът и върховен главнокомандващ въоръжените сили Румен Радев призова премиера, министрите и народните представилите да, сформирана да направи оценка и анализ на постъпилите оферти по закупуване на нови изтребители за българските въоръжени сили.На 21 декември стана ясно, че След това от  на България. ", "date": "2019.01.08", "title": "Ненчев обвини президента, че създава хаос при избора на изтребител"}
{"url": "https://news.bg/bulgaria/georgi-milkov-libiytsite-nyama-da-ostavyat-interesite-si.html", "text": "Въпросът при казуса с либийския танкер, отвлечен или конфискуван, е в действията на българските власти. При частния съдебен охранител и частната охрана въпросът е от частен търговски интерес, но качването и подкрепата, която те са имали от страна на Морска администрация и Гранична полиция въвлича Българската държава, обясни журналистът Георги Милков при участието си по Нова телевизия.Милков разследва случая с арестувания либийски танкер, на който в края на миналия месец е свален флагът, без да има окончателно съдебно решение - напротив в деня, 21 декември, в който има решение на ВАС, освобождаващо танкера от арест, а ЧСИ-то се позовава само на решение на първа инстанция на Бургаския съд. Точно на 21 декември обаче танкерът вече е отплавал с новия флаг и новия екипаж. Той и в момента не се намира в български териториални води, но е съвсем близо, вижда се от Бургас, посочи Милков.Въпросът е за действията на държавните власти, допълни той и обясни, че е непонятно отношението на Морска администрация и Гранична полиция. Корабът е задържан от две години и е ясно, че текат съдебни процедури, които не са свършилиМилков изказа предположение, че от Морска администрация и Гранична полиция въобще не са си давали сметка докъде може да стигне този скандал. А скандалът, според Георги Милков, тепърва предстои да се разгръща: \"Няма как да се разграничиш от действията на властите си освен с разследването им.\"А той наистина все още не се е разгърнал, предупреди журналистът, който преди години изкъсо следеше казуса със задържаните, обвинени и осъдени български медицински сестри. Георги Милков подчерта, че познава добре либийците и те няма да се откажат и няма си оставят интересите така, особено когато става въпрос за пари. Скоро, според Милков, ще стане ясно как Либия ще действа по случая, тъй като в София се намира пратеник на либийския премиер.Освен това в казуса още не се е намесил основният играч - застрахователят \"Лойдс\". Милков предупреди, че застрахователят следи случая още от самото начало. Опасявам се, че натискът върху нас ще е твърде голям, заяви журналистът и добави, че само остава и международна организация да разследва случая.Към момента няма български кораби в либийски териториални води, но има реална опасност, ако навлязат, те да бъдат арестувани. Заповедта на либийските власти се отнася обаче и до кораби, където изобщо има някаква българска собственост.", "date": "2019.01.08", "title": "Георги Милков: Либийците няма да оставят интересите си"}
{"url": "https://news.bg/politics/sporat-ne-e-za-izbora-na-iztrebitel-a-za-protsedurata.html", "text": "\"Не техническите характеристики на самолетите вълнуват данъкоплатците, а защо и как се стигна до тук. Президентът не протестира против избора на F-16, той не е и избран\". Така бившият министър на отбраната и посланик в НАТО Бойко Ноев коментира процедурата по избора на изтребители пред БНТ.Ноев обясни, че се взима решение на предложение на комисиите, назначени от правителството да се водят преговори. Ако преговорите с предложенията на американското правителство, не доведат до резултат, ще се премине към следващи преговори.\"Спорът в момента не е заради избора на комисиите, а че е опорочена процедурата\", смята Ноев.Вместо политиците да имат стратегическо наблюдение на процеса, се стигна до изводи, които са довели до безалтернативен избор. Според методиката се фаворизира избора на новопроизведен самолет.По думите на бившия министър политиците са проспали процеса при внасянето на доклада в парламента.Ноев изтъкна, че изборът на изтребители е комплексен, като на първо място стоят въпросите на политическото взаимодействие. Припомняме и думите на министъра на отбраната Красимир Каракачанов, според който конкурсът по избора на бойни самолети е политически мотивирано решение.За Бойко Ноев изборът в правилен, защото той е същият като при останалите членки на НАТО.\"Ако американската страна не изпълни своя ангажимент за намаляване на цената, България вероятно ще премине към следващия кандидат\", уточни Ноев.Той очаква по примера на Чехия цената да бъде намалена с около 6 милиона. Според него Радев изостава с адаптирането от авиатор към президент на републиката.Факт е, че в Югоизточния флаг на НАТО доминира използването на F-16. \"Ще престанем да харчим пари за самолети като МиГ 29, чието време е отминало, като приключим с преговорите за F-16\", категоричен беше Бойко Ноев.Той подчерта, че правителството не се е съгласило да надплати цената, тепърва предстоят преговори. По думите му народните представители трябва да вземат под внимание, че става въпрос за начало на преговори, а не за взимане на решение.Ноев е категоричен, че трябва да се поучим от горчивия опит за липсата на граждански контрол по проблемите на отбраната.\"Не може безкритично да се дават пари и да се търси отговорност само от виновните\", допълни той.", "date": "2019.01.08", "title": "Спорът не е за избора на изтребител, а за процедурата"}
{"url": "https://news.bg/politics/rosen-zhelyazkov-kazusat-s-libiyskiya-korab-e-chastno-praven.html", "text": "\"Безспорно е, че става въпрос за частно-правни взаимоотношения с международен елемент.\" Така министърът на транспорта Росен Желязков коментира пред БНТ акцията, при която частни съдебни изпълнители и представители на охранителна фирма са били придружени от официални представители на Гранична полиция и Морска администрация Бургас, отнели кораба и сменили неговия екипаж.Поради това Либия смята, че е застрашен националния й суверенитет и може да предприеме действия срещу българската държава, като сезира и ООН по казуса.\"Няма съдебно решение, защото се води частно съдебно изпълнение\", обясни Желязков. Консулът е изискал вписването на кораба в регистъра в Панама.\"Корабът е вписан и има временно свидетелство за управление\", увери той. Към момента ще бъдат анализирани последиците и действията, които могат да се предприемат.\"В дипломацията действат мерките на симетрия\", подчерта министърът. Доколко има симетрия между частна либийска и българска компания.\"Това е част от дипломатическите маневри на Либия\". Желязков отказа да коментира дали българите са застрашени в либийската страна.България има около 65 000 камиона. Българският транспортен бранш се възползва от общия пазар.\"За нуждите на вътрешния пазар са необходими 5 000 камиона\", коментира той. Заради конкурентните предимства политиката от Централна и Западна Европа се опитва да изтласка българския бизнес. Това обясни Росен Желязков по отношение на протестите на превозвачите.Това, според него, са протекционистки интереси, които министерството определя като дискриминация. Всички тези ограничения ще бъдат затормозяващи. Положително в пакета е отпадането на задължението за прибиране на камиони.\"Логиката на протеста е да покажем солидарност на страните, които ще бъдат принудени да изнесат бизнеса на друго място\", обясни транспортният министър.Росен Желязков обърна внимание и на това как гражданите ще бъдат върнати във влаковете през следващите пет години.Сменено е ръководството на БДЖ Пътнически превози. \"Нито един от проблемите на железниците не могат да бъдат решени веднага\", заяви ресорният министър.Според него тази година, трябва да се гарантира графикът в рамките на тази година и да се разгледа подхода при обществени поръчки.\"Договорът на БДЖ с държавата е до 2024 година\", припомни той. За този период трябва да се гарантира какво ще се случи в следващите години. ‚Важно е да се подобри билетоиздаващата система. По този начин ще се увеличат и приходите\", прогнозира Желязков. Очаква се изграждането на онлайн система за закупуване на билети.За тази година поставената задача пред ресорния министър е наличният състав, който включва локомотиви и мотриси, да бъде ремонтиран, да бъдат наети тягови единици и да се подобри дисциплината.", "date": "2019.01.08", "title": "Росен Желязков: Казусът с либийския кораб е частно-правен"}
{"url": "https://news.bg/politics/ombudsmanat-zapochva-godinata-s-tri-konstitutsionni-zhalbi.html", "text": "Гражданите имат право на добро управление и администрация, а точно това право е драстично нарушено. Това заяви омбудсманът Мая Манолова в ефира на Нова телевизия по повод неуспешното начало на системата за електронни винетки.В случая става дума за безхаберие и за абсолютна некадърност, отсече Манолова и допълни, че не е нормално в България, която се слави с едни от най-добрите IT специалисти, тол системата да започне с подобен провал.Да се бяха обърнали към учениците от някой от професионалните техникуми - те щяха да изработят този продукт и системата щеше да тръгне, убеден е омбудсманът.Тя заяви, че като представител на институция тя самата също се срамува от провала на системата и отново подчерта, че проблемът се дължи както на абсолютно недопустими проблеми в софтуера, така и на обикновено безхаберие.При положение, че гражданите не могат да се снабдят с електронни винетки, някой да им обяснява, че всичко е наред и системата е безпроблемна, е наистина нагло, изрази възмущението си с тя.На въпрос дали във връзка със случая трябваше да има оставки и уволнения, Манолова посочи, че това не е в нейните правомощия. Тя обаче подчерта, че правото на гражданите на добро управление е драстично нарушено.По тази причина омбудсманът призова институциите да не налагат санкции не само до 15 януари, а докато системата не тръгне безупречно.Абсурдно е да си задължен да правиш нещо, което е невъзможно, заяви тя и увери, че ще поиска това официално от отговорните институции - МРРБ и АПИ.Относно поскъпването на водата Манолова бе категорична, че увеличението на цената не е довело до никакво подобрение нито на качеството на услугата, нито на качеството на водата, нито на ограничаването на течовете, тъй като загубите все още са 62%.По тази причина тя заяви, че не вижда никакъв смисъл в това увеличение.Според нея проблемите са не само в слабия контрол от страна на КЕВР, който се проявява като по-благосклонен към монополистите вместо към гражданите, но проблем има и в законодателството.Законът обслужва ВиК дружествата, а не защитава интересите на потребителите, упрекна Манолова.Тя информира, че заедно с местния омбудсман на Шумен, където има най-драстично поскъпване на водата, в четвъртък ще проведе форум, на който да бъдат обсъдени идеите за промени в законодателството и практиките.Манолова заяви, че подготвя конституционна жалба срещу текстове в Закона за ВиК и даде пример с този за единната цена на водата в рамките на една територия.Според нея с въведените промени хората от малките населени места, които имат най-големи проблеми с доставките, спонсорират по-заможните, а всички граждани спонсорират ВиК дружествата.На въпрос дали одобрява планирания протест на Националното сдружение на търговците и превозвачите на горива, Манолова посочи, че собствениците на малки бензиностанции и малките превозвачи на горива имат абсолютно право да са недоволни.Омбудсманът заяви, че и по този въпрос подготвя конституционна жалба, която още днес ще депозира в Конституционния съд.Според нея Законът за горивата е тежък удар както върху малките търговци и превозвачи на горива, така и върху и върху българските граждани в качеството им потребители, защото фалитът на малките бензиностанции ще доведе до ограничаване на конкуренцията и до засилване на монополизма.Това е един закон, който притиска в ъгъла малките търговци на горива, ще доведе до фалити и ще затрудни достъпа на гражданите, защото в малките населени места големите вериги нямат интерес да правят големи бензиностанции, убедена е Манолова.Тя съобщи, че подготвя и трета конституционна жалба - срещу уволненията на държавни служители, които са придобили право на пенсия и които работят на държавна служба.Според омбудсмана с промените в Закона за държавния бюджет, Народното събрание е уволнило хиляди хора, а на други е забранило да кандидатстват за държавна служба.Това освен че е нарушение на принципа на правовата държава и на правото на труд, допълнително руши доверието на гражданите в институциите, заяви Манолова.", "date": "2019.01.08", "title": "Омбудсманът започва годината с три конституционни жалби"}
{"url": "https://news.bg/int-politics/frantsiya-sas-zakon-ogranichava-vandalite-sred-zhaltite-zhiletki.html", "text": "Франция планира да въведе нов закон, който да налага по-строги санкции за протестите, които се провеждат, без да са предварително обявени. Това съобщи френският министър-председател Едуар Филип, цитиран от Ройтерс. Причината са изстъпленията по време на протестите на \"жълтите жилетки\".\"Трябва да запазим правото на демонстрации във Франция и да санкционираме тези, които нарушават закона\", заяви той по повод поредните съботни протести срещу управлението, които прераснаха в безредици с подпалването на мотори и барикади, издигнати на булевард \"Сен Жермен\" в Париж.Френският премиер посочи, че правителството може да използва като модел за новия закон вече съществуващите разпоредби срещу футболните хулигани, според които определени лица могат да не бъдат допускани до стадионите.Планираните мерки могат да се въведат още през февруари.Припомняме, тази събота в страната. В париж се стигна до сблъсъци с полицията, които завършиха с над 100 задържани.", "date": "2019.01.08", "title": "Франция със закон ограничава вандалите сред \"жълтите жилетки\""}
{"url": "https://news.bg/regions/protestite-vav-voyvodinovo-sled-poboya-na-komandos-ne-stihvat.html", "text": "Напрежението във Войводиново след побоя на командос не стихва, предаде bTV. Цяла нощ в селото е имало полицейско присъствие.Близо 300 души са се събрали на протест тази нощ пред църквата, след което са се отправили към ромската махала. Жандармерията обаче е спряла протестиращите и не се е стигнало до саморазправа.Кметът на Войводиново Димитър Тосев увери, че не е било допуснато никакво нарушаване на обществения ред.Протестиращите настояват незаконните постройки в ромската махала да бъдат съборени.Кметът поясни, че всички къщи там са незакoнни и няма нито една с разрешeние за строеж.От своя страна кметът на община Марица Димитър Иванов увери, че още днес ще бъде извършена проверка в цялата ромска махала, за да се установи дали има незаконно пребиваващи лица. Той също потвърди, че всички къщи в махалата са незаконни.Иванов заяви, че днес ще бъдат издадени наказателни актове на живущите в тези жилища и след 7-дневния законов срок ще издаде заповед за събаряне на незаконните постройки.Въпреки уверенията на властите обаче местните са категорични, че протестите им ще продължат.Малко по-късно днес от министерството на отбраната съобщиха, че вицепремиерът Красимир Каракачанов ще се срещне с кмета на село Войводиново и с кмета на община Марица във връзка с инцидента. Припомняме, напрежението във Войводиново ескалира, след като  Валентин Димов заради направена забележка. В мелето се включиха и още двайсетина души от циганската махала, но никой не се притече на помощ на командоса.Към момента Вчера от Районната прокуратура в Пловдив привлякоха като обвиняеми по бързо производство двамата нападатели, които са обвинени за телесна повреда по хулигански подбуди.", "date": "2019.01.08", "title": "Протестите във Войводиново след побоя на командос не стихват"}
{"url": "https://news.bg/int-politics/200-mln-dushi-stachkuvat-za-po-visoki-minimalni-zaplati-v-indiya.html", "text": "Около 200 милиона души в Индия участват в национална двудневна стачка, която започна във вторник по призив на редица национални профсъюзи срещу трудовите политики, приети от централното правителство. Това се съобщава от телевизионния канал NDTV, позовавайки се на лидерите на профсъюзите-организатори и цитирани от ТАСС.Протестиращите искат по-високи минимални заплати и пенсии в различни индустрии, подобряване на социалните условия, работни места за безработни младежи и редица други.Стачкуващите обвиняват правителството, че отказва да защити интересите на работниците. Някои селски и земеделски асоциации се присъединяват към протестите.В редица региони на страната протестиращите блокират железниците и магистралите. В областите Западна Бенгалия и Керала има сблъсъци с полицията.Според индийските медии стачката може да засегне работата на градския, междуградския и железопътния транспорт, банковия сектор, застрахователните компании и телекомуникациите.В някои области се затварят училища и други образователни институции. В градовете са затворени много магазини и офиси.", "date": "2019.01.08", "title": "200 млн. души стачкуват за по-високи минимални заплати в Индия"}
{"url": "https://news.bg/regions/spetssadat-otlozhi-deloto-sreshtu-ivancheva.html", "text": "Състав на Специализирания наказателен съд отложи делото срещу отстранения кмет на столичния район \"Младост\" Десислава Иванчева.Причината е, че цялата документация по делото се намира в Апелативния специализиран наказателен съд.Иванчева с бившия кмет и зам.-кмет на \"Младост\" Петко Дюлгеров и Биляна Петрова са обвинени във  за издаване на разрешително на строеж.След края на заседанието, бившият кмет на \"Младост\" Десислава Иванчева посочи, че никъде не се уточнява и не си личи в СРС-та кое е било телефонен разговор и кое лична среща. В домашните адреси никъде не са намерени административни документи, както се е твърдяло по време на предишните съдебния заседания, подчерта Иванчева.\"Има много доказателствени материали в наша полза, така че ние се надяваме, че съдът да е обективен и да бъде с нас\", отбеляза тя.Иванчева изрази надежда Апелативният специализиран наказателен съд да не промени . Иванчева иска много по-лека мярка за неотклонение от досегашната, но е съгласна и на наложената, защото \"в 50% от времето им ходили на лекар, а 50% се опитвали да слушат\".Иванчева заяви, че се притеснява от решението на Апелативния спецсъд, но предполага, че съдът ще се вразуми и ще спази законите, за да не допусне процесуални нарушения.\"Ние постоянно стоим на тръни, защото когато влезем в банята, не смеем да се изкъпем, защото с едното ухо пазим слушалката, а с другото винаги слушаме вратата. Не може на 100% целия ден ден да слушаме СРС-та, защото едното ухо винаги слуша вратата\", призна Иванчева.Тя е на мнение, че сайтът, в който са изтекли СРС-та, трябва да бъде разследван и наказан. Иванчева не е обърнала никакво внимание на изтеклите доказателства, защото според нея това е незаконно, нелегално и несериозно.Бившият зам.-кмет на \"Младост\" Биляна Петрова коментира, че СРС-та първо трябва да минат през съда и след това да се коментират. \"Има несъотвествия в тях, като в някои случаи са по-малки, а в други по-големи и драстични\", констатира тя.Според Петрова някъде са спестени имена. Бившият зам.-кмет на \"Младост\" подкрепи казаното от Иванчева и подчерта, че се готвят за съдебния процес в залата.В петък, на 11 януари ще бъдат изслушвани СРС-тата, които искат защитата. На 21 януари ще пък ще бъдат разпитани свидетели.", "date": "2019.01.08", "title": "Спецсъдът отложи делото срещу Иванчева "}
{"url": "https://news.bg/world/dvayset-detsa-sa-raneni-pri-napadenie-v-uchilishte-v-pekin.html", "text": "Двайсет деца са ранени при нападение в начално училище в Пекин, предаде La Vanguardia по информация на местните медии.Трима от пострадалите ученици са в тежко състояние.Инцидентът станал около 11.17 часа местно време в училище в окръг Шиченг. Един мъж вече е задържан заради подозрения, че е извършителят, а разследването по случая продължава.Всички пострадали деца са транспортирани в болници в Пекин, като три от тях са в критично състояние, информираха от националната телевизия CCTV.Все още не са ясни обстоятелствата около атаката, която според някои от местните медии е била извършена с чук или нож.Това е поредното подобно нападение, след като в края на октомври  в община Чунцин в центъра на страната.Въпреки че Китай се опитва да поддържа имиджа си на сигурна страна, нападенията в учебни заведения са много чести.Една от най-тежките атаки стана през април миналата година, когато 28-годишен младеж уби с хладно оръжие девет души и рани други десет в училище в северната част на страната. Предполага се, че причината е, че той е бил жертва на тормоз по време на следването си в училището.", "date": "2019.01.08", "title": "Двайсет деца са ранени при нападение в училище в Пекин"}
{"url": "https://news.bg/world/silen-vzriv-na-tanker-kray-honkong.html", "text": "Петролен танкер се запали край Хонконг, един човек от екипажа е загинал, а най-малко 21 души са спасени, като свидетелите съобщават за силен взрив, който е усетен на няколко километра, съобщава \"Ройтерс\".Спасителните операции се на около една морска миля южно от остров Лама.\"Все още има екипаж, който не е спасен\", коментира говорителка на полицията. Името на кораба е Aulac Fortune.Aulac е малък танкер за нефтопродукти, произведен през 2010 г., с малък дебит от 17 500 тона, плаващ под виетнамско знаме, според данни от морските власти. Данните за кораба показват, че последно е зареден 6000 тона бензин, повечето от който е доставен в Гуанджоу между 6 и 7 януари.Aulac по-късно пристига на юг от остров Лама. Жителите на близкия остров Лантау коментират, че са чули голям взрив, който е разтърсил врати и прозорци.\"Чувствах се, като при силен тайфун, когато вятърът силно разтърсва вратите. Това беше наистина силно. Помислих, че може би е има земетресение. Видях съседите си да излизат от къщите си. Прозорците на къщата ми се тресяха\", коментира жителката Рея Ни.", "date": "2019.01.08", "title": "Силен взрив на танкер край Хонконг "}
{"url": "https://news.bg/crime/mazh-namushka-smartonosno-zhena-si-ot-revnost.html", "text": "Мъж намушка жена си с нож в сърцето, предаде bTV.Жертвата е 25-годишната Юлияна Иванова, а убиецът е 65-годишният й съпруг. Двамата имат 8-месечна дъщеря.Убийството е било извършено в Стара Загора, като се предполага, че мотивът е ревност.Младата жена е завършила специалност \"Социални дейности\" в Тракийския университет и по думи на познати е била кротко и възпитано момиче.Тя е живяла заедно със съпруга си от 10 години.Сигналът за случилото се е бил подаден от съседи, които все още са в шок.Те не са чували в семейството да има скандали.", "date": "2019.01.08", "title": "Мъж намушка смъртоносно жена си от ревност"}
{"url": "https://news.bg/regions/ot-spasi-sofiya-nastoyavat-za-mnogoetazhni-parkingi.html", "text": "Гражданската организация Спаси София представи предложение за нов модел за разпределение на средствата от Синя и Зелена зона за паркиране в София. Според него събираните ежегодно около 50 млн. лв трябва да бъдат по равно разпределяни в три направления - 34% от парите да отиват за строителство на нови многоетажни и подземни паркинги, 33% за подобрения на градския транспорт и 33% за ремонтиране на уличната инфраструктура в кварталите, в които съществуват зони за платено паркиране.От организацията напомнят, че Център за градска мобилност трябва да управлява паркирането в София, но по думите им вместо това, само чертае паркоместа с боя по асфалта.Те са на мнение, че въпреки, че се събират по 50 млн. лв. годишно няма построен нито един нов публичен гараж или многоетажен паркинг.Според Борис Бонев от организацията, гражданите трябва да получават видими и ясни резултати срещу своите такси и данъци.Според активистите само постоянното инвестиране в комплексна и модерна инфраструктура ще сложи ред в паркирането както в центъра, така и в кварталите и ще освободи улиците и публичните пространства от паркирани автомобили.Те отбелязват, че допълнителните средства за градския транспорт пък ще позволят повече превозни средства по линиите, по-кратки интервали на движение и нови линии.Активистите посочват като друг проблем и лошото състояние на кварталните улици, което според тях може да се решен, ако допълнителни 15 млн. лв. се отделят всяка година за техен ремонт, с фокус върху тротоарите и осветлението.От организацията очакват предложението им да бъде разгледано от зам. кмета по финансите и транспорта Дончо Барбалов и от комисиите в Столична община.", "date": "2019.01.08", "title": "От \"Спаси София\" настояват за многоетажни паркинги"}
{"url": "https://news.bg/int-politics/turtsiya-iska-bazite-na-sasht-v-siriya-ako-ne-da-se-unishtozhat.html", "text": "Турция иска от САЩ или да предадат военните си бази в Сирия на Анкара, или да ги унищожат, съобщава \"Хюриет\", искане, което може допълнително да усложни дискусиите за изтеглянето на САЩ от Сирия.Очаква се искането да е част от разговорите между американския съветник по националната сигурност Джон Болтън и турския му колега Ибрахим Калин. Болтън обясни условията за преговорите: Турция трябва да се съгласи да защитава кюрдските милиции, които са съюзник на САЩ. Анкара определя кюрдските YPG като терористична група.Не е ясно веднага след преговорите дали условията са изпълнени. Тъй като с напрежението около американските планове за излизане от Сирия, Болтън не се срещна с президента Реджеп Ердоган.\"Дай те ги или ги унищожете\", е заглавието на \"Хюриет\", като се позовава на 22 военни бази в Сирия. Те цитира неназовани източници, които коментират, че Турция няма да приеме Вашингтон да ги предаде на YPG.Висш турски военен служител коментира пред \"Ройтерс\", че Вашингтон трябва да позволи на Турция да използва базите им в Сирия.В разговорите освен Болтън, участват и шефът на съвместните генерални щабове генерал Джоузеф Дънфорд и специалният пратеник на САЩ за Сирия Джеймс Джефри. Калин е говорител на Ердоган и заместник-ръководител на турския съвет за сигурност и външна политика.Ердоган предупреди, че изтеглянето на САЩ трябва да бъде планирано внимателно и с правилните партньори. Само Турция има силата и ангажимента да изпълни тази задача, обясни турският президент.Пред \"Ню Йорк таймс\" Ердоган коментира, че Турция е решена да разгроми ислямската държава и \"други терористични групи\" в Сирия.Калин обясни, че \"очакванията на Турция са, САЩ да вземат всички оръжия, които са доставили на терористите от YPG, да затворят или прехвърлят на местните сили своите 16 военни бази в Сирия.\"", "date": "2019.01.08", "title": "Турция иска базите на САЩ в Сирия, ако не - да се унищожат"}
{"url": "https://news.bg/economics/po-evtini-petrol-zahar-i-olio-otchitat-ot-stokovata-borsa.html", "text": "Има стоки, които повишиха цената си с доста голям процент, който е по-голям и от инфлацията (3-4%). Това заяви председателят на Софийската стокова борса Васил Симов на пресконференция в БТА.2018 беше годината, в която приключихме обединението на борсовия пазар в България. Отчетът показва, че борсата има оборот от над 345 млн. лева.Пазарният дял на Софийската стокова борса е над 95% по неофициални данни. Рязко се е повишил оборотът за последните три години, показват резултатите.Това е в резултат от обединяване на усилията на брокерите. Сключените сделки за последните 10 години показват, че тенденцията е към повишаване.Най-оборотно се оказва последното тримесечие на изминалата година, отчитат от Стоковата борса. Борсата търгува в три кръга - хранителни стоки, индустриални и кръг зърнени стоки. Най-голям дял имат т.нар. индустриални стоки - близо 90% от оборота на борсата - около 236 млн. лева.Слаба по активност е търговията с царевица, маслодаен слънчоглед и захар, изтъкна Симов. Надявам се 2019 г. да бъде доста динамична в борсово отношение, заяви Симов. Според него обединяването на борсовия пазар у нас би трябвало да доведе до по-активна търговия.Около местните избори се очаква да има известно затишие. По отношение Брекзит Симов коментира, че процесът няма да даде отражение веднага. Колкото до борсовите цени на международните пазари, според него това няма да повлияе на цените, а по-скоро на количеството произведена продукция.Политическите фактори са важни и когато става въпрос за глобални размествания, но други са факторите, които Симов очаква да се отразят на движението на цените.Изненадващо за председателя на стоковата борса е продължаващият спад на цената на петрола. Той е борсова стока, която не се влияе от търсене и предлагане, а от конфликти, геополитика и политически стресове. Борсовият обзор включва и данни за движението на цените през изминалата година, които представи директорът на Дирекция \"Търговия\" към Софийската стокова борса Десислава Симеонова.Цената на суровото слънчогледово олио на световната борса спада с около 13%. В България цените за 2018 са се запазили. В началото на годината слънчогледовото олио за литър е струвало 1,65 лв, а в края на годината цената му е понижена с 1 стотинка, обясни Симеонова. Спад в цената със 17% бележи захарта. Бялата рафинирана захар се предлагаше за около лев за килограм, а в края на декември падна до 94 стотинки за килограм без ДДС. Брашно тип 500 на едро се предлагаше за около 64 ст., а в края на годината цената достига 69 ст., което е увеличение от 7%.Симеонова посочи още, че \"при индустриалните стоки за поредна година се потвърждава тенденцията повече сделки да са към този кръг\". Групата на горивата заема най-голям дял от тях. Едва 6% от оборота са от метал и металниизделия. Търгуваме обикновено дизелово гориво, различни видове бензин, пропан бутан. Средната цена на суровия петрол в началото на годината е 67 долара за барел. Сега цената падна до 55 долара за барел. Понижението на годишна база е с около 19%. В групата на течните горива е търгувано с различни видове бензин, посочи Симеонова. За калая е назначителен спадът на цената с 2%, а при никела се бележи понижение с около 17% на годишна база, посочиха от Стоковата борса.\"И петролът, и захарта, и олиото вървят в посока надолу\", заяви Симов. Петролът се срина, но това за производителите на петрол не е хубава новина. Намалението на цените е добре за потребителите, но никак не е добре за производителите, коментира председателят. При зърното цените се увеличават. Търговците очакват по-високи цени през зимния период и по-агресивно развитие на пазарите за пшеница и царевица. 745 млн. тона е глобалното потребление на двете култури.Потреблението расте за разлика от производството, обясни Десислава Симеонова. Това е основната причина за повишение на цените, коментира тя. Цената на хлебната пшеница на всички пазари на годишна база е скочила с 16%. За сравнение, в Русия е с 18%, в Германия и в САЩ, 17%.През миналата година търговията на зърно е основно хлебна и фуражна пшеница. В началото на година цените бяха 270 за тон без ДДС, а в края на годината купува и продава в диапазон 330-360 лева за тон без ДДС. От борсата отбелязаха, че конкуренцията в черноморския регион е много силна.2018 година и началото на тази година показва баланс при цените на царевицата. От средата на миналата година борсата се опитва да създаде нова електронна платформа за търговия. Основната цел е модернизация и дистанционни услуги. Платформата ще бъде достъпна от месец февруари.", "date": "2019.01.08", "title": "По-евтини петрол, захар и олио отчитат от стоковата борса"}
{"url": "https://news.bg/world/es-udari-razuznavaneto-na-iran-sas-sanktsii.html", "text": "Европейският съюз се съгласи да наложи санкции на иранската разузнавателна служба за планирани политически убийства в Европа.Информацията съобщи министърът на външните работи на Дания Андерс Самуелсен, цитиран от \"Ройтерс\".\"\", написа министърът в \"Туитър\".През миналата година беше разпространена информация, че Иран е подготвял бомбени нападения срещу иранската опозиция в Европа. Един ирански дипломат и други трима бяха арестувани след осуетяване на атентат на митинг на иранската опозиция в Париж. Асадола Асади, който работеше към Министерството на разузнаването и сигурността на Иран във Виена, беше арестуван през миналото лято. В момента той е в ареста в Белгия, където ще бъде съден. Другите трима, включително двойка с ирански корени, също са задържани и ще бъдат съдени. Белгийската полиция хвана двойката с половин килограм взривни вещества.През октомври 2018 г. датската полиция затвори достъпа до Копенхаген, докато претърсваше кола под наем до дома на член на иранската опозиция. Датската полиция обвини . Властите отзоваха посланика си от Техеран и поискаха помощ от ЕС.", "date": "2019.01.08", "title": "ЕС удари разузнаването на Иран със санкции"}
{"url": "https://news.bg/world/irlandiya-ne-e-protiv-velikobritaniya-da-ostane-v-es-i-sled-29-mart.html", "text": "Министърът на външните работи на Ирландия Саймън Ковъни обяви, че страната му няма да попречи на потенциално удължаване на Член 50 от Лисабонския договор, което ще позволи на Великобритания да остане в ЕС и след 29 март, съобщават британски медии.\"\", каза той по време на пресконференция с германския си колега Хайко Маас.По-рано министърът за Брекзит на Великобритания Стивън Баркли отрече информация, че Лондон и Брюксел обмислят отлагане на Брекзит.Ковъни повтори позицията на ЕС, че Брюксел няма да предоговаря споразумението за Брекзит и призова британските депутати да подкрепят договореното от премиера на Великобритания Тереза Мей на вота през следващата седмица.Няма алтернатива на споразумението, отбеляза топ дипломатът на Ирландия.Маас също призова британския парламент да подкрепи споразумението и да избегне Брекзит без сделка, което според него \"все още е вариант\".", "date": "2019.01.08", "title": "Ирландия не е против Великобритания да остане в ЕС и след 29 март"}
{"url": "https://news.bg/regions/vandali-porugaha-pametnitsi-v-ruse.html", "text": "Вандали поругаха паметници в Русе, предаде bTV.Осквернена е Братската могила, а до паметната плоча на Стефан Караджа е надраскан непристоен надпис.Извършителите все още се издирват от полицията.Посегателството е било извършено през нощта. Сигнал за деянието е бил подаден на тел. 112, откъдето са уведомили общината.В района няма камери за видеонаблюдение.Още днес от общината ще се заемат с почистването на надписите.Русенци са възмутени от поредната хулиганска проява в центъра на града.", "date": "2019.01.08", "title": "Вандали поругаха паметници в Русе"}
{"url": "https://news.bg/politics/ninova-prashta-cherveni-deputati-na-protesta-v-bryuksel.html", "text": "\"Проектът \"Макрон\" е антиевропейски.\" Това заяви лидерът на БСП Корнелия Нинова на пресконференция. Пакетът бил удар върху транспортния бранш и водел до загуби за икономиката. Правителството на Бойко Борисов проспало шанса да защити транспортния ни сектор.\"Пакетът \"Макрон\" нарушава основно право на ЕС за свободно движение\", заяви още червеният лидер.Затова и левицата ще се включи в протеста на транспортния сектор в Брюксел. Червените пишат до евролевите за съдействие.Нинова иска Борисов да говори с Меркел и тя да отстъпи. Премиерът можел да говори и с френския президент Макрон.Този ЕП трябва да остави решаването на този проблем на следващия парламент, смятат още в БСП, тъй като на настоящия състав остават броени месеци работа. Припомняме, че по-рано днес премиерът Бойко Борисов и транспортният министър Росен Желязков изразиха подкрепата на правителството за исканията на българските превозвачи за приемането на поправки в т. нар. пакет \"Мобилност\", който ще бъде гласуван тази седмица от транспортната комисия в Европейския парламент.Като израз на тази солидарност в Брюксел. ", "date": "2019.01.08", "title": "Нинова праща червени депутати на протеста в Брюксел"}
{"url": "https://news.bg/crime/izpravyat-pred-sada-mazhat-namushkal-zhena-si-v-sartseto.html", "text": "Мъжът, намушкал жена си с нож от ревност, е привлечен в съда като обвиняем за умишлено убийство.Окръжната прокуратура в Стара Загора задържа за срок от 72 часа 65-годишният извършител на престъплението с инициали М.С.Припомняме, днес стана ясно, че  от съпруга си в апартамент в Стара Загора. Жената била открита с две прободни рани - едната на дясната ръка, а другата в сърцето.Предстои спрямо обвиняемия да бъде внесено искане в съда за вземане на мярка за неотклонение \"задържане под стража\".За подобно деяние законът предвижда наказание \"лишаване от свобода\" от 10 до 20 години.", "date": "2019.01.08", "title": "Изправят пред съда мъжът, намушкал жена си в сърцето"}
{"url": "https://news.bg/world/iran-stoi-zad-dve-politicheski-ubiystva-razkri-holandiya.html", "text": "Холандия съобщи, че Иран е замесен в две политически убийства, които принудиха ЕС да наложи нови санкции на Техеран, информира \"Ройтерс\".По-рано днес стана ясно, че Европейският съюз еРазузнавателните служби на Холандия \"имат силни индикации, че Иран е замесен в политическо убийство на двама холандски граждани с ирански произход в Алмере през 2015 г. и Хага през 2017 г.\", се казва в писмо на холандския външен министър Стеф Блок до парламента.\"Тези лица са били противници на иранския режим\", допълва министърът, цитиран от АФП.", "date": "2019.01.08", "title": "Иран стои зад две политически убийства, разкри Холандия"}
{"url": "https://news.bg/world/atina-e-pokrita-sas-snyag-dokato-gartsiya-e-skovana-ot-rekordno-studeno-vreme.html", "text": "Студеният фронт \"Телемах\" докара ниски температури в цяла Гърция и снеговалежи дори в центъра на Атина. В много части на Гърция повечето училища ще останат затворени, за да се избегнат възможни инциденти. Полицията е предприела мерки и е затворила достъпа на автомобили до много регионални пътища, за да предотврати инциденти.Туристите на Акропола се радват на снега, но местните жители трябва да се справят със заледени пътища и проблеми с транспорта.В Северна Гърция, където са регистрирани най-ниските температури от минус 23 градуса по Целзий в град Флорина, са блокирани магистрали, железопътни и автобусни линии.Силен дъжд и сняг валят на остров Кипър, който е по-известен с продължителни периоди на суша.Снегът в центъра на Атина е един от малкото случаи през последните десетилетия, когато атиняни трябва да почистват сняг от коли и тротоарите. През последните десетилетия обикновено снегът е ограничен предимно в северните покрайнини на столицата и околните планини. В периода 1900-2012 г. в Атина е имала общо 500 дни снеговалеж, т.е. средно 4,5 дни на година. През зимата на 1991-1992 г. е имало 19 дни снеговалеж, 13 през 1929 г. и по 12 дни през 1983 и през 1911 година.От 1900 до 1983 г. има четири години без сняг. През периода 1984-2011 г. има пет години без нито една снежинка.", "date": "2019.01.08", "title": "Атина е покрита със сняг, докато Гърция е скована от рекордно студено време"}
{"url": "https://news.bg/politics/ninova-uklonchiva-dali-podkrepya-stanishev-za-ep.html", "text": "Корнелия Нинова е лаконична дали ще подкрепи Сергей Станишев за Европарламента. Дали щяла да застане зад негов втори мандат щяло да стане ясно като тръгнат номинациите на партията за кандидатската листа за Европейския парламент.От доста време позициите на червената партия се разграничават от тези на ПЕС. Първо столетницата се размина с евролевите за Истанбулската конвенция, после за пакта за мигрантите. Сергей Станишев пък в ЕП твърдо гласува с позициите на ПЕС. Това обаче не се хареса на родните червени.", "date": "2019.01.08", "title": "Нинова уклончива дали подкрепя Станишев за ЕП"}
{"url": "https://news.bg/world/sblasak-mezhdu-roboti-na-ulitsa-v-las-vegas.html", "text": "Сблъсък между роботи на улица в Лас Вегас, автономно задвижвана \"Тесла\" удари \"нищо неподозиращ\" проморобот, съобщава \"Дейли мейл\".Злополуката се е случила в Paradise Rd, докато инженери транспортират роботи. Един \"Промобот\" излиза на пътното платно, където е ударен от колата, в която се е движил пътник. \"Тесла\" се е оказва въвлечен в още една автомобилна катастрофа - и този път жертвата е хуманоиден робот под наем за 2000 евро на ден.Според компанията \"Промобот\", няколко робота са транспортирани за излагане, когато един от тях се отправя към паркинга. Сблъсъкът причини \"сериозни щети\", коментира компанията.Части от тялото, главата, механизмите на ръката и платформата за движение са унищожени и роботът е нефункциониращ, като фирмата твърди, че щетите вероятно са непоправими.\"Разбира се, че сме разтревожени. Донесохме този робот от Филаделфия да участва в CES. Сега той не може да участва в събитието или да бъде възстановен. Ще проведем вътрешно разследване и ще разберем защо роботът е тръгнал към пътя\", коментира каза Олег Кивокурцев, директор развитие в \"Промобот\".Участващата в сблъсъка \"Тесла\" се е движела автономно, въпреки че е имало пътник и продължава да се движи още 50 метра след инцидента, преди да спре. Полицията в Невада се появява скоро след това.\"Там нямаше никой, нямаше хора, нямаше коли и включих колата в режим на самостоятелно управление и започна да се движи. И уау, робот на пътя. Съжалявам, роботът изглеждаше сладък. И моите искрени извинения на инженерите\", коментира Джордж Калдера, пътникът-шофьор.", "date": "2019.01.08", "title": "Сблъсък между роботи на улица в Лас Вегас"}
{"url": "https://news.bg/world/25-godishen-spad-na-smartnostta-ot-rak-v-sasht.html", "text": "Най-малко 25-годишен спад на смъртността от рак в САЩ, показва ново проучване, цитирано от АП.Експертите посочват като фактори по-малкото пушачи, напредналата ранна диагностика и лечение.Но има и лоши новини. Смъртността от рак вследствие на затлъстяване се е увеличила, а при смъртните случаи от рак на простатата повече няма понижаване, обяви Ребека Сийгъл, водещ автор на публикувания от Американското онкологично общество доклад.Ракът остава вторият най-голям убиец в държавата. Организацията прогнозира, че ще има повече от 1,7 милиона нови случая на рак и повече от 600 000 смъртни случая в САЩ през тази година.Смъртните случаи от рак в държавата растяха до началото на 90-те г. на миналия век. Оттогава има спад, като случаите са спаднали с 27% между 1991 и 2016 г., отбелязват от Американското онкологично общество.Ракът на белия дроб е основната причина. Най-засегнати са мъжете. Но от 1991 г. е отчетено близо 50% намаление на смъртните случаи от рак на белия дроб. Сийгъл отбелязва, че това е закъснял ефект от намаленото тютюнопушене, започнало от началото на 60-те г. на XX век.В доклада има смесени новини за рака на простатата - втората водеща причина за смъртност при мъжете от рак. Смъртните случаи са намалели наполовина през последните две десетилетия, но експертите се чудят дали промяната е настъпила след решение от 2011 г. да се прекратят рутинните прегледи на мъже с използване на кръвен тест. Решението е взето след притеснения, че тестът води до поставяне на грешна диагноза. Смъртните случаи от рак на простатата от 2013 г. до 2016 г. са останали на едно ниво.Други често срещани ракови заболявания в САЩ, включително на щитовидната жлеза, панкреаса и черния дроб, и повишената смъртност са свързани със затлъстяването.", "date": "2019.01.08", "title": "25-годишен спад на смъртността от рак в САЩ"}
{"url": "https://news.bg/politics/karanikolov-pritesnen-ot-libiyskiya-kazus-no-nyama-kak-da-se-namesi.html", "text": "Министърът на икономиката Емил Караниколов бе лаконичен по скандала с либийския танкер. Това е спор между две страни, ние няма как да се намесим, заяви той в Министерския съвет. При всяко положение казусът е притеснителен. Освен това темата е в ресора на други министерства.Коментарът си Караниколов направи в отговор на журналистически въпрос след заседанието на НСТС.Припомняме, вчера - 7 януари, имаше спешни срещи в МВнР. Вчера коментарите бяха, че България и Либия са едва ли не на прага на търговска война.Според публикации, арабската страна се е заканила да задържа всеки кораб под български флаг, който влезе в нейните териториални води. У нас по спешност пристигна либийски пратеник на преговори с външното ни министерство.Беше извикан и шефът на \"Морска администрация\". Съдебен спор за либийски танкер, държан в български териториални води, завърши със смяната на името на кораба и собственика му.Това се е случило в края на миналата година, като на борда са се качили частен съдебен изпълнител и частна фирма, придружени от две държавни институции - \"Морска администрация\" и \"Гранична полиция\".Флагът на кораба е сменен, а екипажът - изпратен да си ходи. Спорът за 62-тонния либийски танкер тъне в съдебни дела повече от година. Блокиран е на пристанището в Бургас по искане на българската фирмата \"Булгаргеомин ЛТД\" заради дългове на либийската държава към нея.Казусът влиза в кръга на няколко съдебни инстанции, последната от които е ВАС. С решение отпреди седмица Върховният съд казва, че корабът е задържан незаконно в наши води. Решението обаче закъснява, защото плавателният съд вече плава под панамски флаг и е със сменено име.Смяната става по настояване на частен съдебен изпълнител Тотко Колев, който представя на \"Морска администрация - Бургас\" и на \"Гранична полиция\" документи, че корабът има ново име и панамски флаг. Между смяната на името и отплаването минават няколко дни.На 27 декември от кораба е свален либийският му капитан и е заменен от украински. След смяната на името на кораба от БАДР на БДИН и свалянето на либийския флаг към българската държава потичат много протестни ноти от страна на либийската официална власт.", "date": "2019.01.08", "title": "Караниколов притеснен от либийския казус, но няма как да се намеси"}
{"url": "https://news.bg/world/sasht-nalozhiha-sanktsii-na-venetsuela.html", "text": "САЩ наложиха нови санкции на Венецуела заради корупционни практики, съобщават световни медии, позовавайки се на съобщение на американското финансово министерство.Наложени са рестриктивни мерки на седем физически и повече от 20 юридически лица.Решението идва след официално оплакване на Каракас пред Световната търговска организация заради санкциите. Венецуела твърди, че забраната за пътуване на седем физически лица и търговските ограничения са в нарушение на правилата на организацията.Администрацията на Тръмп също наложи санкции на венецуелски медиен магнат, който е близък до правителството на президента Николас Мадуро, информира АП. Раул Горин е санкциониран за ръководене на мрежа, която е откраднала 2,4 милиарда долара от държавната хазна чрез корупционни валутни сделки.Раул Горин е собственик на Globovision - най-голямата частна телевизия във Венецуела.", "date": "2019.01.08", "title": "САЩ наложиха санкции на Венецуела"}
{"url": "https://news.bg/economics/rabotodatelite-ne-priemat-predlozheniya-registar-na-neftenite-posrednitsi.html", "text": "Работодателите не подкрепят проекта на Наредба за реда и условията за водене на регистър на лицата, осъществяващи икономически дейности, свързани с нефт и продукти от нефтен произход (НРУВРЛОИДСНПНП). Това се казва в становище на Асоциацията на индустриалния капитал в България.В Становището на АИКБ подробно се изреждат мотивите за несъгласието на бизнеса с предложения документ.Според тях е неоснователно позоваването на Закона за нормативните актове с искане за обществено обсъждане и без убедителни причини. Няма пречка проектът да бъде приет своевременно, тъй като законът влиза в сила от 28 януари 2019 г.Предвид спорния характер на редица норми и тяхното отражение върху бизнеса с горива, според нас ще е целесъобразно отлагане на влизането в сила на Закона за административното регулиране на икономически дейности, свързани с нефт и продукти от нефтен произход (ЗАРИДСНПНП). Същото се отнася и до обсъждания проект на наредба.Според АИКБ намаляването на сивата икономика е несъвместимо с ограничаване на реалната конкуренция от каквото са сериозно обезпокоени множество оператори в бранша. Те не са съгласни със следните моменти в проектонаредбата:Те изреждат документите, с които проектонаредбата влиза в противоречие, сред които е и Директива 2006/123/ЕО на Европейския парламент и на Съвета от 12 декември 2006 година, относно услугите на вътрешния пазар.Следващият документ, на който противоречи предложеният документ е Директива (ЕС) 2015 /1535 на Европейския парламент и на Съвета от 9 септември 2015 г. Тя установява процедура за предоставянето на информация в сферата на техническите регламенти и правила за услугите на информационното общество.Проектонаредбата противоречи най-вече на Акта за малкия бизнес (Small Business Act), прокламирал европейския принцип за конкурентоспособност - \"Мисли първо за малките\".Според бизнеса, основният порок на проекта на наредбата - НРУВРЛОИДСНПНП е, че за множество от разписаните норми липсва законова система от сделки (делегация). Делегацията се свежда до това министърът на икономиката да издаде наредба, с която се определят само редът и условията за водене на регистър на лицата, които осъществяват икономически дейности, свързани с нефт и продукти от нефтен произход. Не такова е решението в проекта на наредбата, пишат от бизнеса.От АИКБ описват и още едно противоречие на проекто документа - предложението в чл. 35, ал. 1 депозитът в пари се предоставя за срок, не по-кратък от една година и шест месеца, считано от датата на подаване на заявлението до прекратяване на регистрацията или замяна на паричния депозит с банкова гаранция. В чл. 10, ал. 3 от Закона, срокът е ограничен единствено до една година и шест месеца от подаване на заявлението, без допълнително ограничение.Заради тези мотиви от АИКБ не приемат проектонаредбата.", "date": "2019.01.08", "title": "Работодателите не приемат предложения регистър на нефтените посредници"}
{"url": "https://news.bg/world/haradinay-nyama-da-otmenim-mitata-za-sarbiya-1.html", "text": " Това обяви косовският премиер Рамуш Харадинай, цитиран от македонското издание \"Плюс инфо\".Той опроверга изказване на президента Хашим Тачи, че митата може и да паднат, за което настоява Европейският съюз. По думите му, правителството обича Тачи, но митата остават в сила. Те са били въведени от кабинета, не от президента, припомни той. Харадинай отклони журналистически въпрос относно изказването на Тачи, като обяви, че не е прочел интервюто му в The Washington Post. Драстичните мита и сформирането на косовска армия обтегнаха отново отношенията между Сърбия и Косово. Двете държави се стремят към членство в ЕС и трябва да постигнат споразумение.В Косово и Метохия не всичко е албанско и не всичко е сръбско, а истината е, че трябва да постигнем компромис, коментира по-рано сръбският президент Александър. Вучич. ", "date": "2019.01.08", "title": "Харадинай: Няма да отменим митата за Сърбия "}
{"url": "https://news.bg/world/hiytrou-otnovo-vazobnovi-rabota-sled-intsidenta-s-drona.html", "text": "Летище \"Хийтроу\" в Лондон отново работи нормално. Това съобщават летищните власти в \"Туитър\".В съобщението се казва, че полетите се изпълняват по план след краткото прекъсване, но продължава наблюдението на полицията. Поднасят се и извинения на засегнатите. Припомняме, че няколко полета бяха забавени след засичане на Позволяваше се кацане само на южната писта, северната е затворена.В края на миналия месец хиляди хора бяха", "date": "2019.01.08", "title": "„Хийтроу” отново възобнови работа след инцидента с дрона "}
{"url": "https://news.bg/world/porazhenie-za-mey-v-britanskiya-parlament-za-brekzit.html", "text": "Британският премиер Тереза Мей претърпя първото си политическо поражение за тази година, коментираха световните информационни агенции. То дойде от парламента, който гласува поправка в Закона за финансите. Тя ще има за цел блокиране на излизането на Кралството от Европейския съюз без одобрена сделка.Гласуването завърши с 303 гласа \"за\" срещу 296 гласа \"против\". \"За\" са гласували и 20 депутати от консерваторите. Така правителството няма да може да прави разходи за излизане без сделка, ако парламентът не разреши това. Правителството е коментирало новината. Според изявлението, гласуването не променя факта, че Лондон официално напуска ЕС на 29 март. Също така не се променя и събирането на данъци от правителството, се казва още в изявлението. По време на гласуването привърженици на оставането в ЕС протестираха пред парламента. Припомняме, че по-рано днес стана ясно, че правителството на Великобритания планира да гласува споразумението за Брекзит в парламента на 15 януари.Датата трябва да бъде потвърдена от депутатите в сряда, когато се възобновява дебатът за Брекзит.Мей все още иска нови гаранции от ЕС преди да внесе сделката в парламента, но Франция обяви, че нищо повече не може да бъде предложено.Очаква се Мей трудно да прокара споразумението в парламента. Тя вече веднъж отлага гласуването. ", "date": "2019.01.08", "title": "Поражение за Мей в британския парламент за Брекзит "}
{"url": "https://news.bg/world/hilyadi-narusheniya-v-polskata-staya-s-trikove-kadeto-zaginaha-5-detsa.html", "text": "Хиляди нарушения са били допуснати в стаята с трикове в Полша. Това стана ясно при проверка, възложена след инцидента, при който пет деца загинаха при пожар, предаде РИА \"Новости\".Стана ясно, че сградата не е била инспектирана до момента за безопасност. Припомняме, че трагедията се разигра в северния град Кошалин. Децата, всичките на 15 години, са празнували рожден ден. Петте момичета са били идентифицирани. Аутопсията е показала, че са вдишали отровен газ и това ги е убило. Оцелял е 25-годишен служител, който се е намирал в сградата, но не е успял да помогне. Той е бил приет в болница с изгаряния. Работи се по версията за изтичане на газ. Собственикът е бил арестуван. Полша  (пъзел стая), които не спазват стандартите за безопасност.Това заяви премиерът на полската държава Матеуш Моравецки след инцидента. ", "date": "2019.01.08", "title": "Хиляди нарушения в полската стая с трикове, където загинаха 5 деца "}
