{"url": "https://news.bg/world/malar-povdigna-novi-obvineniya-sreshtu-manafort-i-negov-ruski-partnyor.html", "text": "Спецпрокурорът Робърт Мълър, разследващ руската намеса в американските президентски избори, повдигна нови обвинения срещу бившия шеф на изборния щаб на Доналд Тръмп - Пол Манафорт, и руския му бизнес партньор Константин Килимник, предаде CNN. Екипът на Мълър посочва, че Килимник е в близки връзки с руските спецслужби.Спецпрокурорът е повдигнал срещу Манафорт и Килимник две нови обвинения: за възпрепятстване на правосъдието и сговор за избягване на правосъдие.Второто обвинение е свързано с опитите на двата да повлияят на показанията на свидетели по разследването на руската афера. Става дума за хора, с които Манафорт е контактувал докато е работил за проруската партия на бившия украински президент Виктор Янукович. Свидетелите са дали показания пред ФБР, че Манафорт и Килимник са се опитвали да ги накарат да излъжат за характера на тяхната дейност.По-рано през седмицата Мълър вече повдигна обвинение срещу Манафорт за натиск срещу свидетели.Манафорт е заподозрян в пране на пари за периода, през който е бил лобист на \"Партията на регионите\" на Янукович, и в укриване на данъци. До съдебния процес той ще остане под домашен арест. Във връзка с новите обвинение за оказване на натиск срещу свидетели обвинението настоява за по-тежка мярка за неотклонение.", "date": "2018.06.08", "title": "Мълър повдигна нови обвинения срещу Манафорт и негов руски партньор"}
{"url": "https://news.bg/crime/osadenite-nepalnoletni-otivat-vav-vrachanskiya-zatvor.html", "text": "До края на юли т.г. непълнолетните, лишени от свобода, които са в Поправителния дом в Бойчиновци, ще бъдат преместени в нови помещения, съобщиха от Министерството на правосъдието.Стаите, чийто ремонт е в довършителен етап, са на територията на затвора във Враца, но в отделна масивна сграда и в отделен двор. Почти напълно е завършен и ремонтът на сградата, която е предвидена за училище на младежите. На новото място, което е част от затвора във Враца, ще бъде изградено място за престой на открито и зона за фитнес занимания.Към днешна дата в Бойчиновци са настанени общо 26 лишени от свобода, от тях 17 са непълнолетни, 9 са навършили 18 години.Предвижда се сградният фонд на Дома в Бойчиновци да бъде преустроен в затворническо общежитие от закрит тип и в него да бъдат премествани лишени от свобода от корпуса на затвора във Враца.По този начин ще се постигне разтоварване на затвора и пълно съответствие с европейските изисквания за 4 кв. м на задържано лице, съобщи началникът на Врачанския затвор старши комисар Ангел Кабатлийски.Да нагледат ремонта бяха дошли ресорният заместник-министър на правосъдието проф. Николай Проданов и временно изпълняващият длъжността главен директор на Главна дирекция \"Изпълнение на наказанията\" /ГДИН/ старши комисар Васил Миладинов.След измененията в Закона за изпълнение на наказанията и задържането под стража Поправителният дом за непълнолетни младежи в Бойчиновци премина административно към Врачанския затвор и вече не е отделна самостоятелна структура, а подразделение към него.", "date": "2018.06.08", "title": "Осъдените непълнолетни отиват във Врачанския затвор"}
{"url": "https://news.bg/world/romni-prognozira-preizbirane-na-tramp-prez-2020-g.html", "text": "Някога нарекъл Доналд Тръмп \"измамник\", сега Мит Ромни прогнозира, че Тръмп \"лесно\" ще спечели републиканските избори за излъчване на кандидат за президент през 2020 г. и  ще си извоюва втори мандат, информира АП.През 2012 г. Ромни беше кандидатът на Републиканската партия от Масачузетс за президент на САЩ. Той изгуби президентските избори от Барак Обама. Сега Ромни е кандидат за републиканско място в Сената от щата Юта.Ромни направи прогнозата по време на среща с бизнесмени и политически лидери в курорт в Юта в четвъртък вечерта.Бъдещето, прогнозира Ромни, ще покаже Тръмп като лидер на САЩ още най-малко шест години.Републиканецът смята, че Тръмп ще спечели не само заради силната икономика и увеличеното заплащане, но и заради това, че демократите вероятно ще излязат с алтернативна номинация, която ще улесни американския лидер.Коментарът на Ромни бележи рязък обрат в отношението му към Тръмп. Ромни за кратко беше лице на движението \"Никога Тръмп\" преди изборите през 2016 г. Той го нарече по време на реч в Юта през същата година \"измамник\" и \"съмнителна личност\". Но оттогава Ромни смекчи позицията си към президента на САЩ.", "date": "2018.06.08", "title": "Ромни прогнозира преизбиране на Тръмп през 2020 г. "}
{"url": "https://news.bg/regions/ot-stolichna-obshtina-iskat-da-stroyat-uchilishta-v-tsarkovni-imoti.html", "text": "Възможността за изграждане на училища в църковни имоти обсъдиха кметът на София Йорданка Фандъкова и Негово Светейшество Патриархът на Българската православна църква Неофит, съобщиха от Столична община.На срещата присъства и игуменката на Драгалевския манастир сестра Серафима. От общинската администрация запознаха патриарх Неофит с идеята за изграждане на училища на терени на манастира. Терените се намират в кварталите \"Манастирски ливади -изток\", Кръстова вада\" и \" Витоша ВЕЦ- Симеоново\". Те са собственост на манастира.От Патриаршията увериха столичния кмет Фандъкова, че въпросът ще бъде обсъден от Светия синод в най-скоро време.От общината уверяват, че и в двете училища като свободно избираем предмет ще се изучава религия.На срещата присъстваха кметовете на район Лозенец - Любомир Дреков и на район Триадица - Николай Терзиев.", "date": "2018.06.08", "title": "От Столична община искат да строят училища в църковни имоти"}
{"url": "https://news.bg/economics/s-0-6-narastva-indeksat-na-produktsiyata-v-stroitelstvoto.html", "text": "По предварителни данни през април 2018 г. индексът на продукцията в сектор \"Строителство\" е с 0.6% над равнището от предходния месец, съобщава НСИ.Календарно изгладените данни на строителната продукция през април 2018 г. също показват увеличение с 0.6% в сравнение с април 2017 година.През април 2018 г. индексът на произведената строителна продукция, изчислен от сезонно изгладени данни, е над равнището от предходния месец. Нарастването на продукцията от гражданското/инженерното строителство е с 1.1%, а от сградното строителство - с 0.3%.", "date": "2018.06.08", "title": "С 0.6% нараства индексът на продукцията в строителството"}
{"url": "https://news.bg/economics/s-2-namalyava-indeksat-na-promishlenoto-proizvodstvo.html", "text": "По предварителни данни през април 2018 г. индексът на промишленото производство намалява с 2% в сравнение с март 2018 година, съобщава НСИ.През април 2018 г. при календарно изгладения индекс на промишленото производство е регистриран спад от 0.8% спрямо съответния месец на 2017 година.През април 2018 г. намаление спрямо предходния месец е регистрирано в производството и разпределението на електрическа и топлоенергия и газ - с 6.4%, в преработващата промишленост - с 2.1%, и в добивната промишленост - с 0.6%.По-значителен спад в преработващата промишленост се наблюдава при: производството на метални изделия, без машини и оборудване - с 12.5%, производството на хранителни продукти - със 7.4%, производството на компютърна и комуникационна техника, електронни и оптични продукти - със 7.0%, обработката на кожи; производството на обувки и други изделия от обработени кожи без косъм - с 6.2%.Ръст е регистриран при: производството на тютюневи изделия - с 4.6%, производството на дървен материал и изделия от него, без мебели - с 4.3%, производството на машини и оборудване с общо и специално предназначение - с 4.0%, производството на автомобили, ремаркета и полуремаркета - с 3.5%.На годишна база спад на промишленото производство, е отчетен в производството и разпределението на електрическа и топлоенергия и газ - с 3.6%, в добивната промишленост - с 2.4%, и в преработващата промишленост - с 1.1%.По-значително намаление в преработващата промишленост спрямо предходната година се наблюдава при: производството на метални изделия, без машини и оборудване - с 24.8%, производството на тютюневи изделия - с 19.2%, производството на химични продукти - с 9.8%, производството на облекло - с 9.2%.Увеличение е отчетено при: производството на превозни средства, без автомобили - с 55.9%, производството на автомобили, ремаркета и полуремаркета - с 22.9%, ремонта и инсталирането на машини и оборудване - с 15.4%, производството на лекарствени вещества и продукти - с 13.7%.", "date": "2018.06.08", "title": "С 2% намалява индексът на промишленото производство "}
{"url": "https://news.bg/world/netanyahu-otkaza-sreshta-s-mogerini.html", "text": "Премиерът на Израел Бенямин Нетаняху е отказал среща с шефа за външната политика на ЕС Федерика Могерини, информира израелската медия Hadashot TV, цитирана от \"Таймс оф Израел\".Решението на Нетаняху е принудило Могерини да отмени участието си на форум в Израел през следващата седмица.Медията пояснява, че Могерини е поискала среща с израелския премиер по време на участието си в конференция Global Forum в Йерусалим, организирана от Американски еврейски комитет, но молбата й е отхвърлена.", "date": "2018.06.08", "title": "Нетаняху отказа среща с Могерини"}
{"url": "https://news.bg/int-politics/germaniya-naredi-arest-na-priblizhen-na-asad-rakovodil-iztezaniya-i-ubiystva.html", "text": "Германската прокуратура е издала международна заповед за арест на висш служител на сирийското разузнаване, обвинен, че е ръководил изтезанията и убийствата на стотици затворници, съобщава \"Франс прес\".Германското седмично сп. \"Шпигел\" посочва, че Джамил Хасан, който е ръководител на прочутия разузнавателен отдел на военновъздушните сили на Сирия и близък съюзник на президента Башар Асад, е издирван по обвинения в престъпления срещу човечеството.Списанието определя заповедта за арестуването на Хасан като \"най-сериозния опит досега от страна на западна страна\" режимът на Асад да бъде държан отговорен за престъпленията, извършени срещу сирийци от 2011 г. насам, когато масовите протести срещу сирийските управляващи се трансформираха в брутална гражданска война.Според \"Шпигел\" германските прокурори твърдят, че 64-годишният Хасан е разрешил на офицерите си да \"бият, изнасилват, изтезават и убиват\" стотици затворници в сирийските правителствени арести между 2011 и 2013 г.Обвиненията срещу Хасан се основават отчасти на свидетелски показания и фотографски доказателства, които са били изнесени контрабандно от страната от фотограф, който е работил за сирийската военна полиция.Известен като \"Цезар\", фотографът избяга от родината си през 2013 г., носейки 55 хил. снимки, показващи телата на хора, които са били изтезавани.Въпреки че предполагаемите насилия не са се случили в Германия, делото е било заведено съгласно юридическия принцип за универсалната юрисдикция, което означава, че всяка страна може да преследва извършители независимо от мястото, където престъплението е било извършено.Германия е една от малкото страни в света, които прилагат принципа на универсалната юрисдикция.Европейският център за конституционни и човешки права, базирана в Берлин правозащитна организация, заяви, че заповедта за арестуването на Хасан е издадена, след като миналата година центърът подаде наказателни жалби срещу 10-ма висши сирийски представители, обвинявайки ги в престъпления срещу човечеството и военни престъпления.", "date": "2018.06.08", "title": "Германия нареди арест на приближен на Асад, ръководил изтезания и убийства"}
{"url": "https://news.bg/regions/proveriha-plazh-koral-sled-signal-za-ogranichen-dostap.html", "text": "Проверка на плаж \"Корал\" направиха експерти на Министерството на туризма заедно с представители на РДНСК-Бургас, съобщиха от МТ.Инспекцията е по сигнал, че е възпрепятстван достъпът до плажа, но имали и планирана проверка, уверяват от ведомството. Това е втората инспекция на плажа за природосъобразен туризъм от май месец досега.Пешеходният достъп до плаж \"Корал\" е свободен, установи инспекцията. До ивицата има три възможности за пешеходен достъп, което е в изпълнение на Закона за устройство на Черноморското крайбрежие (ЗУЧК). Според нормативните наредби задължително трябва да има пешеходен достъп до всички плажове, които са изключителна държавна собственост.Инспекторите установили, че на плаж \"Корал\" не е осигурено водно спасяване. Тъй като той е един от трите плажа за природосъобразен туризъм у нас, които не се отдават на концесия или под наем, задължението да се осигурят спасители е на областната управа гр. Бургас.От министерството са изпратили писмо до областните управители с искане да дадат информация на кои плажове има водно спасяване, почистване и други дейности, които областната управа трябва да осигури за неохраняемите ивици, за да се гарантира безопасността на туристите.", "date": "2018.06.08", "title": "Провериха плаж \"Корал\" след сигнал за ограничен достъп"}
{"url": "https://news.bg/world/sarbiya-velika-albaniya-e-zaplaha-za-mira-na-balkanite.html", "text": "Създаването на Велика Албания е заплаха за мира и стабилността на Балканите.Това предупреди военният министър на Сърбия Александър Вулин на конференция за свободата и сигурността, цитиран от ТАНЮГ.Вулин подчерта, че отмяната на митническите такси и премахване на границата на Албания с Косово ще е стъпка към Велика Албания.Той добави, че създаването на Велика Албания не е само заплаха за регионалния мир и стабилност.През миналия месец премиерът на Албания Еди Рама заяви в интервю за Евронюз, че е против идеята за Велика Албания.\"\", изтъкна той.", "date": "2018.06.08", "title": "Сърбия: Велика Албания е заплаха за мира на Балканите"}
{"url": "https://news.bg/economics/s-0-9-se-uvelichava-oborotat-v-targoviyata-na-drebno.html", "text": "С 0.9% нараства през април спрямо март 2018 г. оборотът в раздел \"Търговия на дребно, без търговията с автомобили и мотоциклети\" по съпоставими цени. Това показват предварителни сезонно изгладени данни през април 2018 г., съобщиха от Националния статистически институт (НСИ).Спрямо април 2017 г. оборотът в търговията на дребно бележи ръст от 5.0% през април т.г.По-значителен ръст се наблюдава през април 2018 г. на оборота спрямо предходния месец при търговията на дребно с компютърна и комуникационна техника - с 6.0%, търговията на дребно с автомобилни горива и смазочни материали - с 4.7%, и търговията на дребно чрез поръчки по пощата, телефона или интернет - с 2.2%.Намаление е отбелязано при търговията на дребно с фармацевтични и медицински стоки - с 2.6%.През април 2018 г. в сравнение със същия месец на 2017 г. оборотът нараства по-значително при търговията на дребно чрез поръчки по пощата, телефона или интернет - с 16.4%, търговията на дребно с фармацевтични и медицински стоки - с 9.1%, търговията на дребно с хранителни стоки, напитки и тютюневи изделия - със 7.0%, търговията на дребно с битова техника, мебели и други стоки за бита - с 4.9%, търговията на дребно с разнообразни стоки - с 3.3%, и търговията на дребно с компютърна и комуникационна техника - с 3.1%. Спад е регистриран при търговията на дребно с текстил, облекло, обувки и кожени изделия - с 4.3%.", "date": "2018.06.08", "title": "С 0.9% се увеличава оборотът в търговията на дребно"}
{"url": "https://news.bg/world/izbraha-germaniya-belgiya-yuar-indoneziya-i-dominikanskata-republika-za-chlenki-na-saveta-za-sigurnost.html", "text": "Общото събрание на ООН избра Германия, Белгия, ЮАР, Индонезия и Доминиканската република за непостоянни членове на Съвета за сигурност на ООН, информира \"Ройтерс\".Държавите ще заемат местата си за двугодишен мандат от 1 януари 2019 г.Индонезия получи повече гласове от Малдивите в единствената оспорвана битка при вота. Другите четири кандидата нямаха конкуренти.Съветът за сигурност е единственият орган на ООН, който може да взема правно обвързващи решения и има власт да налага санкции и да разрешава използване на сила.", "date": "2018.06.08", "title": "Избраха Германия, Белгия, ЮАР, Индонезия и Доминиканската република за членки на Съвета за сигурност"}
{"url": "https://news.bg/world/yunker-othvarli-oplakvaneto-na-tramp-che-es-e-neloyalen-v-targoviyata.html", "text": "Председателят на Европейската комисия Жан-Клод Юнкер отхвърли оплакването на американския президент Доналд Тръмп, че ЕС нелоялно третира САЩ в търговията, информира \"Ройтерс\".Юнкер подчерта, че той ще се опита да промени позицията на президента с факти и цифри.\"Що се отнася до търговията - позициите са много ясни. Президентът на САЩ мисли, че САЩ са третирани по нелоялен начин от Европа и други, a другите смятат, че това не е случаят\", каза Юнкер на пресконференция.\"Ние ще обясним това с факти и цифри, че това не е правилният начин, по който човек трябва да гледа на този въпрос\", каза Юнкер преди началото на срещата на Г-7.", "date": "2018.06.08", "title": "Юнкер отхвърли оплакването на Тръмп, че ЕС е нелоялен в търговията"}
{"url": "https://news.bg/politics/2-ot-bvp-da-otiva-za-sotsialno-predpriemachestvo.html", "text": "2% от БВП да отива за социално предприемачество до 2021 година. Сега се отделят 0,7 процента. Тази цел е заложена в подготвения от Министерство на труда и социалната политика Проект на Закон за предприятията на социалната и солидарната икономика, съобщи БНР.Заместник-министърът на труда Султанка Петрова обясни, че социалната икономика е част от общата, реалната икономика на България, при която предприятията не целят печалба. \"По-голямата част от печалбата се реинвестира в социални и екологични цели. Около 14 милиона души в целия Европейски съюз са заети в социалната икономика\".В момента в България има 4800 предприятия, които са се самоопределили като социални. След приемането на закона предстои специална регистрация на тези предприятия. Очаква се около една трета от тях да отпаднат.До 10 процента по-ниски данъци ще плащат фирмите, които инвестират в социални предприятия, според проекта на Закон за предприятията на социалната и солидарната икономика. Към тях са кооперациите и предприятията на хората с увреждания. Очаква се законопроектът да бъде приет от правителството и да бъде внесен в парламента до края на месеца.", "date": "2018.06.08", "title": "2% от БВП да отива за социално предприемачество "}
{"url": "https://news.bg/world/rusiya-naredila-da-se-unishtozhat-arhivi-ot-gulag.html", "text": "Русия е наредила да се заличат личните данни на репресирани затворници в Главно управление на лагерите (ГУЛаг), които са действали по време на Съветския съюз.Това е установил изследовател, който е алармирал историци, информира АФП.Сергей Прудовски заяви пред осведомителната агенция, че се е свързал с властите в Магадан, където в миналото съветски затворници са копали в златни мини, и е получил информация, че личните данни на затворник са били унищожени в съответствие с \"официална заповед\" от 2014 г.\"Напълно случайно разбрах, че са унищожавани лични данни\", каза Прудовски, изследовател, който е специалист по лагерите в Далечния изток.\"\", добави той.В отговора на местното вътрешно министерство, публикуван от изследователя във \"Фейсбук\", се казва, че личните данни могат да бъдат съхранявани за ограничен период според заповед на министерството, Федералната служба за сигурност и други органи с архиви от съветската ера., според изследователи.При президента Владимир Путин руските власти омаловажават преживяния от милиони руснаци ужас в ГУЛаг.Прудовски е предал писмото на вътрешното министерство на Музея за историята на съветските затворнически лагери в Москва, който се е свързал със Съвета по човешките права към президента на Русия.Ръководителят на съвета Михаил Федотов заяви пред РИА Новости, че ликвидирането на такива картони с данни би било \"варварство\", но той се надява просто да е станала някаква грешка.Алексей Макаров, изследовател от правозащитната организация \"Мемориал\", която помага на жертви и роднини на жертвите на съветски репресии, коментира, че новината е изненада.\"\", каза той, имайки предвид държавната агенция за архиви.Не е ясно колко карти са унищожени, добави той.", "date": "2018.06.08", "title": "Русия наредила да се унищожат архиви от ГУЛаг"}
{"url": "https://news.bg/world/tramp-podkrepya-otmyana-na-federalnata-zabrana-za-upotreba-na-marihuana.html", "text": "Президентът на САЩ Доналд Тръмп обяви, че най-вероятно ще подкрепи Конгреса да отмени федералната забрана за употреба на марихуана, пише \"Лос Анджелис таймс\".Според вестника това е голяма крачка, която ще промени наскоро появилия се сектор за производство на марихуана и ще прекрати заплахата на правосъдното министерство за борба с канабиса.Коментарът на Тръмп е в сблъсък с позицията на главния прокурор и министър на правосъдието Джеф Сешънс по казуса. Сешънс е яростен противник на легализирането на марихуаната.Вчера двупартийна коалиция предложи законопроект, който ще позволи на американските щати да легализират марихуаната, като няма да бъдат заплашени от федерално преследване.Тръмп се изказа по въпроса тази сутрин преди да отлети за срещата на Г-7 в Канада.Калифорния и други осем щата, включително и Окръг Колумбия, легализираха марихуаната. В други 20 щата се издават разрешителни за употреба на медицинска марихуана.Канабисът е забранен на федерално ниво. Отмяната би позволила създаване на единни стандарти за тестове и регулация на канабиса, а също така учените ще могат по-свободно да провеждат изследвания върху канабиса за медицинска употреба.", "date": "2018.06.08", "title": "Тръмп подкрепя отмяна на федералната забрана за употреба на марихуана"}
{"url": "https://news.bg/world/sasht-vremenno-prizemiha-bombardirovachite-b-1b.html", "text": "Военновъздушните сили на САЩ временно са приземили всички бомбардировачи B-1B Lancer - голям компонент от американския въздушен флот с далекобойни бомбардировачи.Информацията съобщава СиЕнЕн, позовавайки се на Военновъздушните сили. Първи съобщи информацията Military.com.По време на разследване след извънредно кацане на B-1B в Мидланд, Тексас, беше открит проблем с катапулта (спасителни капсули), съобщи говорителят на ВВС майор Уилям Ръсел, допълвайки, че на 7 юни е издадена заповед за приземяване на всички бомбардировачи B-1B Lancer.След разрешаването на тези проблеми, самолетите ще се върнат в небето, добави той.Свръхзвуковият самолет е снабден с най-големите конвенционални бомби във ВВС на САЩ, но не е пригоден за атомни бомби.Самолетът беше използван при удари на САЩ срещу обекти с химически оръжия в Сирия през април.Двама представители на ВВС заявиха пред СиЕнЕн, че разположените в Катар бомбардировачи няма да бъдат засегнати. Те са използвани при операциите в Ирак, Сирия и Афганистан.", "date": "2018.06.08", "title": "САЩ временно приземиха бомбардировачите B-1B"}
{"url": "https://news.bg/world/satrudnichestvoto-mezhdu-rusiya-i-kitay-e-na-bezpretsedentno-nivo-dovolen-putin.html", "text": "Сътрудничеството между Русия и Китай е на безпрецедентно ниво. Това заяви руският президент Владимир Путин по време на срещата си с китайския държавен глава Си Дзинпин, цитиран от АП.\"о\", каза Путин.Си отбеляза от своя страна, че двете държави винаги категорично са развивали отношенията си като приоритетна посока.Те решително подкрепят основните си интереси и съвместно и активно участват в международните отношения и управлението на света, добави Си Дзинпин.След разговорите китайският лидер връчи на Путин новоучредената награда \"Медал за приятелство\" на специална церемония.Двамата лидери също се подписаха под декларация, която гласи, че \"в условия на растяща световна нестабилност и несигурност\", Русия и Китай ще \"задълбочат консултациите по въпроси, свързани със стратегическата стабилност\".Те обещават да \"разширят антитерористичното сътрудничество\", да засилят контактите между въоръжените сили на двете държави и да насърчат съвместни международни усилия за борба с тероризма, но \"без двойни стандарти\".В съобщението се критикуват САЩ за решението да се изтеглят от сделката с Иран. Те обещават да продължат да спазват сделката и да търгуват с Ислямската република.Китай и Русия подписаха редица споразумения за сътрудничество в областта на икономиката, транспорта, космонавтиката и ядрената енергетика.С обещание да разширят икономическото, политическото и военното си сътрудничество, Русия и Китай отговарят на новата национална стратегия за сигурност на САЩ, в която са определяни от Вашингтон като съперници.Съветникът на Путин Юрий Ушаков разкри, че руският лидер и китайският му колега са провели 25 срещи, включително пет само през изминалата година.Двустранната търговия между двете държави се очаква да достигне 100 милиарда долара през тази година.По-късно Путин заяви, че е провел \"продуктивни\" преговори с китайския лидер.За утре е предвидена среща на Шанхайската организация за сигурност.\"Ройтерс\" съобщава, че двете държави са постигнали съгласие да създадат общ фонд за инвестиции в индустрията в размер на 1 милиард долара.", "date": "2018.06.08", "title": "Сътрудничеството между Русия и Китай е на безпрецедентно ниво, доволен Путин"}
{"url": "https://news.bg/int-politics/tramp-poiska-rusiya-otnovo-da-bade-prieta-v-g-7.html", "text": "Американският президент Доналд Тръмп призова страните от Г-7 да възстановят Русия в групата на водещите световни икономики, четири години след като тя беше изгонена заради анексирането на Крим, което отново го поставя в конфликт с водещите съюзници на САЩ в Европа и Азия, съобщават американските медии.Тръмп е направил предложението пред журналисти, докато се е отправял към Канада за годишната среща на върха на Г-7, събитие, което вече обещаваше да бъде изпълнено с напрежение заради търговията, Иран и остро критичния подход на американския президент към чуждестранни лидери.Русия се присъедини към Г-7 през 1990-те години, след като изплува от руините на Съветския съюз, като групата се превърна в Г-8, но нейната въоръжена намеса в съседна Украйна през 2014 г. и завземането на Кримския полуостров я изолира от другите големи сили.Останалите членове на Г-7, водени от САЩ при управлението на Барак Обама, я изгониха в знак на световна решимост да не бъде допускано установените международни граници да бъдат променяни със сила.Тръмп прекара началото на днешния ден в критики срещу лидерите на други две страни членки на Г-7, Канада и Франция, като реши да пропусне края на годишната среща в Квебек и да лети за Сингапур събота сутринта, където той планира да се срещне с лидера на Северна Корея Ким Чен-ун на историческа среща във вторник (12 юни).Представата за повторното допускане на Русия в най-ексклузивния клуб в света без никакви отстъпки от страна на Кремъл, отразява необичайно приятелския подход, който Тръмп предприе към Русия, откакто стана президент, политика, която е в разрез както с тази на републиканците и демократите, така и на лидерите на Европа.Срещу предизборния щаб на Тръмп тече разследване относно евентуална намеса на Русия в президентските избори през 2016 г. в негова полза. ", "date": "2018.06.08", "title": "Тръмп поиска Русия отново да бъде приета в Г-7"}
{"url": "https://news.bg/world/kim-chen-un-i-donald-tramp-pristigat-v-singapur-v-nedelya.html", "text": "Лидерът на КНДР Ким Чен-ун се очаква да пристигне в Сингапур в неделя (10 юни), два дни преди очакваната историческа среща на 12 юни. Това съобщи източник, запознат с планираното пътуване, информира \"Ройтерс\".Очаква се основна тема на разговорите във вторник да е прекратяване на ядрената и ракетна програма на КНДР в замяна на дипломатически и икономически поощрения.Съобщава се, че президентът на САЩ Доналд Тръмп ще напусне срещата на Г-7 в Канада по-рано от планираното. Той ще пристигне в Сингапур в неделя.Преди по план президентът трябваше да отлети от Канада в 14:15 часа в събота (02,15 часа сингапурско време в неделя) и се очакваше да пристигне в Сингапур в 23,00 часа в неделя.Говорителят на Белия дом Сара Сандърс съобщи, че Тръмп напуска срещата на Г-7 в 10,30 часа в събота. Президентът ще лети директно до Сингапур.Белият дом обаче не съобщи причината за по-ранното заминаване. По план Г-7 трябва да завърши в събота следобед.", "date": "2018.06.08", "title": "Ким Чен-ун и Доналд Тръмп пристигат в Сингапур в неделя"}
{"url": "https://news.bg/crime/5-godini-zatvor-i-globi-do-50-000-lv-za-trafikanti-na-heroin-ot-gartsiya.html", "text": "Апелативният специализиран наказателен съд наложи 5-годишни ефективни присъди и глоба от 50 000 и 15 000 лв. на двама трафиканти на хероин от Гърция към България, които първоинстанционният съд признава за невинни.Втората инстанция потвърждава 4-годишна присъда \"Лишаване от свобода\" на третия подсъдим по делото.Трафикантите са задържани на ГКПП \"Кулата\" преди 6 години, след като в единия от двата автомобила, с които пътували от гръцкия град Серес, са били намерени 2.226 кг хероин. Наркотикът е поставен в акумулатора на една от колите. За целта в кожуха на батерията е поставен по-малък акумулатор, а оставащата кухина послужила за тайник.За да не будят съмнения у митничарите, трафикантите преценили колата, с която превозват наркотика през границата да бъде такси. За целта още в Гърция акумулаторът с дрогата - първоначално качен на друга кола е прехвърлен на таксито. Обратната размяна трябвало да стане в Сандански.Разследващите имали информация за предстоящия нелегален внос на високорисков наркотик, следили активната комуникация на трафикантите със СРС и при пристигането им на граничния пункт ги подложили на щателна проверка.Освен затвор и глоби за трафикантите, Апелативният специализиран наказателен съд присъжда и отнемане на двата автомобила, използвани за пренасянето на наркотици в полза на държавата.", "date": "2018.06.08", "title": "5-години затвор и глоби до 50 000 лв. за трафиканти на хероин от Гърция"}
{"url": "https://news.bg/euronews/stanishev-hodataystva-ep-s-rezolyutsiya-za-priemaneto-na-balgariya-v-shengen.html", "text": "Бившият министър-председател и понастоящем евродепутат и лидер на Партията на европейските социалисти (ПЕС) Сергей Станишев ходатайства Европейският парламент да изготви и одобри доклад за приемането на България и Румъния в Шенген.Станишев, който е на конференция на евродепутати-социалисти за разширяване на Шенгенското пространство в Хърватия, е инициирал доклад в ЕП, който да поиска от държавите членки на ЕС незабавно решение за приемането на България в Шенген с всички граници. След обсъждането на доклада, което най-вероятно ще бъде през месец октомври, ще има задължително гласуване на резолюция на ЕП.Стана ясно, че до края на настоящата 2018 година правителството трябва да върне в дневния ред на Съвета на ЕС въпроса за приемането на България в Шенген. Това трябва да стане по време на председателството на Австрия, което започва от 1 юли и продължава до 31 демекври 2018 година.\"Идеята за поетапно присъединяване на България към Шенген не е нова - обсъжда се още от 2011 г., но напоследък набира скорост. Последно я чухме от канцлера Меркел при посещението й в София през януари. Убеден съм обаче, че влизане само с въздушни и морски граници би било стратегическа грешка - ще отложи за неопределеното бъдеще вдигането на контрола по сухопътните, които са икономически по-важни, ще постави под въпрос участието на България в бъдещи общоевропейски системи за сигурност и ще бетонира двойния стандарт на членство в Шенген\", заяви Станишев.Инициираният от Станишев доклад в ЕП, който да поиска присъединяването на страната ни към Шенген, ще бъде \"качествено нов елемент в позициите на европейските институции по темата\", заяви лидерът на ПЕС.По думите му конференцията, която е организирана със зам.-председателя на Европейския парламент Йоан Пашку и евродепутата Тонино Пицула, е в продължение на серията от инициативи, целящи връщането на темата \"България в Шенген\" в дневния ред на ЕС.\"Въпреки силната опозицията от консервативни политически сили, ние, социалистите, полагаме всички усилия да осигурим подкрепа в европейските институции. Приемането на доклад, с който ЕП недвусмислено ще заяви, че поетапно влизане е неприемлив вариант, ще бъде поредният конкретен резултат. Очевидно е обаче, че десни правителства спират България за Шенген. Затова смятам, че трябва да се работи както в институциите, така и по линия на политическите семейства, особено това на европейската десница (ЕНП). За съжаление отсъствието от конференцията на министрите на вътрешните работи на България и Хърватия, които са част от ЕНП, не изпраща добър сигнал\", отсече Станишев.Решението за приемането на България в Шенген е изцяло в ръцете на държавите-членки и гласовете им в Съвета на ЕС, който България председателства до края на настоящия месец юни. Процедурата изисква ЕП да бъде консултиран, което предоставя възможност за косвено влияние и възобновяване на процеса.Изготвянето на доклада ще включва дебати в Комисията по вътрешни работи и правосъдие в ЕП, както и в пленарна зала с участието на представители на ЕК и на Съвета. При успех в преговорите с поличитеческите групи в ЕП се очаква евродепутатите да приемат резолюция по темата през октомври тази година.\"На последния си конгрес БСП открои членството на България в Шенген и Еврозоната като непосредствени национални приоритети. Тогава управляващите не се вслушаха в аргументите, че неприемането ни в Шенген е проблем не само за България, но и за ЕС като цяло и заявиха, че по време на Българското председателството не можем да поставяме национални въпроси\", заяви Станишев. Той обаче допълни, че предстоящото Австрийско председателство, което следва след нашето и което е оглавявано от десницата, е исторически прозорец да се постави въпроса на дневен ред.\"По това ще си проличи дали Българското председателство и активната външна политика през последните 6 месеца са били успешни и ще донесат реални ползи за българските граждани\", категоричен е още бившият ни премиер.В дискусията на конференцията в Хърватска се включиха още еврокомисарят по миграция и вътрешни работи Димитрис Аврамопулос, зам.-председателят на Европейския парламент Йоан Пашку, ръководителят на хърватските социалисти в ЕП Тонино Пицула и други.", "date": "2018.06.08", "title": "Станишев ходатайства: ЕП с резолюция за приемането на България в Шенген"}
{"url": "https://news.bg/regions/organizatsiya-i-zhiteli-podozira-obshtina-che-trovi-bezdomnite-kucheta.html", "text": "Най-често се регистрира отравяне на кучета в Бобов дол, област Кюстендил. За това алармира неправителствената организация \"Дара\", съобщи БНР.Според местните жители е възможно зад отравянето на животните да стои общината.От местната управа обаче отказали коментар по темата.За периода от началото на годината до сега в област Кюстендил са образувани 8 досъдебни производства за умъртвяване на кучета и животни. Това стана ясно от думите на Катя Табачка - говорител на Областната дирекция на МВР в града.\"Сред тях са сигналите за убити кучета, за конете в планината Осогово, ранена котка. Има една приключила проверка за нанесена телесна повреда от домашно куче на жена и внучето й. В Областната дирекция има конкретно определени служители, които работят по разследването на престъпления по отношение на животни\", коментира тя.", "date": "2018.06.08", "title": "Организация и жители подозира община, че трови бездомните кучета"}
{"url": "https://news.bg/politics/branshat-se-obyavi-sreshtu-zakona-za-balgarska-avtomobilna-kamara.html", "text": "Закон за превозвачите и създаване на две Камари, но не и приемане на идеята за Българска автомобилна камара. Това пишат в отворено писмо до премиера, председателя на транспортната комисия в парламента, транспортния министър и още институции, подписано от БССИТ, НСП, КАПБ.Тяхното искане е да бъде оттеглен законопроекта за Закон за Българска автомобилна камара, внесен от депутата Станислав Иванов и група народни представители. В противен случай, те предупреждават, че на 14 юни 2018 г. ще има предупредителни стачни действия. \"Автобусните превозвачи ще преустановят превоза на пътници в цялата страна за няколко часа. На 25 юни 2018г. ще преминем към ефективни стачни действия до разрешаването на казуса\", се казва в писмото.Считаме, че политическите партии следва да оставят бранша сам да определи начина и формата на своето обединение, като до 15 юли 2018 г. ще уведомим обществото за нашето виждане за решаване на казуса, се казва в писмото.Подробно в писмото се описва как функционира национален компетентен орган според Регламента в държавите членки на ЕС от държавни органи.Авторите му питат какво ще се случи с Изпълнителна агенция \"Автомобилна администрация\" след като нейните функции се вменят на Българска автомобилна камара? Ще бъде ли закрита тази институция?Към настоящият момент националният компетентен орган по смисъла на този Регламент е ИА \"Автомобилна администрация\", респективно - министерството на транспорта, информационните технологии и съобщения (МТИТС).Протестиращите автопревозвачи пишат, че в законопроекта се изтъкват доводи за неефективност и съмнителни практики в действията на посочените администрации (\"Автомобилна администрация\").\"Притеснителен е факта, че представителите на властта и основно представители на управляващата партия изразяват съмнение относно съмнителни и корупционни практики в собствените си администрации. В същото време така предложения Законопроект по никакъв начин не гарантира ясни условия за независимост и безпристрастност при правилата за допускане на нови участници на пазара, както и за защита на интересите на тези, които вече упражняват професията \"автомобилен превозвач\", особено с оглед факта, че същият допуска възможността конкурент в бизнеса да бъде компетентния орган по право прилагането на този закон\", пише в писмото.Превозвачите питат как бъдещата Автомобилна камара, в която конкуренти ще преценяват дали са налице условията за предоставяне на лиценз на кандидатите, ще предотвратят така наречените \"съмнителни практики\".\"По какъв начин чрез създаването на тази камара ще се гарантира сигурност и прозрачност при една съсловна организация, след като се твърди, че държавата не е в състояние да контролира собствените си подразделения и администрации?\", питат авторите на писмото.В така предложеният законопроект, поради характера на задължителното членство и заплахата от отнемане на лиценз, нарастват възможностите за натиск върху членовете в процеса на приемане на решения, пишат от автомобилните сдружения.Още повече, че така предложения закон не предвижда възможност за свикване на общо събрание по искане на определена част от членовете и при предложен от тях дневен ред. Това навежда на извода, че се създават условия за несменяемост на управителните органи и установяване на правила в интерес на определени транспортни компании, стремящи се към завземане на пазарния сектор в страната.Така ще бъдат създадени и условия за растяща корупция. Освен това, по никакъв начин не може да се гарантира, че чрез устава, етичния кодекс и други вътрешни документи няма да се въведат изисквания, несъдържащи се в закона, които да ограничават възможностите за упражняване на професията и не съответстват на правилата на конкуренцията.Законопроектът не съдържа законови гаранции, които да не допускат посочените пороци, което от своя страна ще доведе както до деформиране на пазарните механизми и накърняване на конкуренцията, така и до корупционни практики, убедени са превозвачите.Те съвсем ясно обвиняват в неистина авторите на Закона за автомобилна камара, че няма електронен регистър на автомобилния превозвач с нормативно определено минимално съдържание на информация за превозвачите. Тези твърдения или не кореспондират с фактическата обстановка или са неверни.Веднага се привежда следния пример: \"В свое писмо изх.№ 23-01-56/06.12.2017г. министър Московски твърди, че \"националното ни законодателство е изцяло хармонизирано с разпоредбите на Регламент /ЕО/ 1071/2009 и изискването за водене на регистър кореспондира с разпоредбите на същия регламент.\"Кое твърдение е вярно, питат браншовиците. Те недоумяват и какво ще стане с агенция \"Автомобилна администрация\" след като функциите й бъдат иззети от друга институция.Авторите предполагат, че е необходимо изготвянето на Закон за бранша /ако такъв Закон е допустим от правна гледна точка/, с който да се предвиди създаване на две Камари: Камара на автомобилните превозвачи на товари и Камара на автомобилните превозвачи на пътници. Те се обосновават на Европейското законодателство, отразени в Регламент /ЕО/ № 1071/2009, Регламент /ЕО/ № 1072/2009 и Регламент /ЕО/ 1073/2009 на Европейския парламент и на съвета от 21 октомври 2009г., относно общите правила за достъп до пазара на международни автомобилни превози.\"С така предложения законопроект № 854-01-43, внесен от народният представител Станислав Иванов и група народни представители институциите и народните представители са на път да разглеждат, респективно да приемат един изцяло лобистки Закон, с неверни и неясни мотиви, с което държавата ще абдикира окончателно от грижата за развитието, защитата и контрола върху автотранспортният сектор\", пише в писмото.Обединение на двата бранша в една Автомобилна камара е невъзможно, поради факта, че дейностите ни не само са с различна специфика, но са и несъвместими една с друга, пишат браншовиците.Проблемите на автобусния бранш са много, признават те и дават примери като нерегламентираният превоз на пътници, за който народните представители и Министърът на Транспорта вече 8 години отказват да чуят.Тотално обърканата Републиканска транспортна, която води до пълен хаос в обслужването, за която министър Московски, преди три години обеща, че ако не бъде създадена нова транспортна схема в срок от 6 месеца, ще подаде оставката си, обществените поръчки, които противоречат на Регламент 1370 ЕО, категоричният и по никакъв начин несанкциониран отказ на почти всички кметове на Общини в България да изпълняват разпоредбите на Закона за автомобилните превози.Като проблем посочват и нищожните субсидии и компенсации предвидени в ДБ, на фона на необходимите и в пълно противоречие с Регламент 1370, както и липсата на каквото и да е грантово финансиране за бранша и редица други, които сме заявявали многократно пред всички институции, като нито един не беше решен. Според авторите на писмото тези проблеми доведоха до фалит на две трети от пътническите транспортни фирми и остави повече от 60 Общини без транспорт.", "date": "2018.06.08", "title": "Браншът се обяви срещу Закона за Българска автомобилна камара"}
{"url": "https://news.bg/int-politics/migrant-iznasili-i-ubi-momiche-v-germaniya-izbyaga-v-irak-no-go-hvanaha.html", "text": "Германският вътрешен министър Хорст Зеехофер обяви, че мъж, издирван за разпит за убийството на 14-годишно момиче в Майнц, е бил арестуван в Ирак. Смята се, че заподозреният е избягал от Германия през миналата седмица.Говорейки след конференция на министрите на вътрешните работи на германските федерални провинции, Зеехофер посочи, че Али Б., 20-годишен иракчанин, заподозрян за убийството на момичето, е бил арестуван в Северен Ирак.Зеехофер допълни, че германското външно министерство е подало молба за екстрадиране на заподозрения.Въпросният иракчанин, който е кандидатствал за убежище и чиято молба за закрила в Германия е била отхвърлена, е избягал от Германия за Ирак през Турция заедно с 8-членното си семейство. Била е издадена международна заповед за арестуването му.На Али Б. му е било отказано правото на убежище, но му е било разрешено да остане в бежански център, докато решението по неговия случай е било обжалвано.Тялото на момичето, идентифицирано в медиите само като Сузана, е било открито в сряда в близост до бежански център във Висбаден, където е живял иракчанинът. Аутопсията е показала, че тя е била жертва на сексуално нападение.Младата възраст на жертвата шокира мнозина германци. Също така бяха зададени въпроси за това, защо полицаите, отговорни за случая, им е отнело много време, за да намерят тялото ѝ и как заподозреният и неговото семейство са успели да напуснат Германия с документи и самолетни билети, издадени на различни имена.Случаят създаде голям политически скандал. По-рано днес, антиимигрантската партия \"Алтернатива за Германия\" се опита да проведе импровизирана минута мълчание за Сузана в Бундестага (германския парламент). Този ход беше осъден от другите партии като опит за инструментализиране на човешка трагедия.", "date": "2018.06.08", "title": "Мигрант изнасили и уби момиче в Германия; избяга в Ирак, но го хванаха"}
{"url": "https://news.bg/world/nov-migrantski-koridor-na-balkanite.html", "text": "На Балканите е открит нов мигрантски коридор, използван от мигранти, които бягат от конфликти или бедност в Близкия изток, Северна Африка и Азия, информира \"Ройтерс\".През тази година се е увеличил броят на мигрантите, опитващи се да достигнат до Западна Европа през Албания.Мигранти, събрали се пред център за бежанци в Тирана, разкаха пред \"Ройтерс\", че искат да си намерят работа в различни страни членки на ЕС.Но потокът от мигранти, насочил се към Хърватия, преминавайки през Албания и Черна гора, остава умерен в сравнение със стотиците хиляди, които заляха Западна Европа по време на европейската мигрантска криза през 2015 г.Тази година броят на мигрантите се е увеличил. Официални представители съобщиха, че албанските власти са хванали 2 311 мигранти за първите пет месеца в сравнение със 162-ма за периода януари-май 2017 г. и двойно повече в сравнение с 1000 мигранти за цялата минала година.По време на кризата през 2015 г. мигрантите се опитваха да се доберат до Западна Европа през Гърция, Македония, Сърбия и Хърватия.Затоплящото се време насърчава мигрантите да бягат от препълнените гръцки лагери, макар че Атина смята, че за момента успява да контролира потока. През миналия месец обаче Албания поиска помощ от Австрия.Официални представители от региона проведоха среща в Босна тази седмица, за да обсъдят отговор срещу увеличаващия се трафик по новия коридор. Повече от 5 500 бежанци и мигранти са навлезли в Босна през тази година.Албанската полиция съобщи, че е арестувала няколко души тази година за трафик на мигранти. Тази седмица са задържани двама алжирци до границата с Черна гора.Правителството иска помощ, за да увеличи патрулите по гръцката граница. Тирана приветства решението на Фронтекс да изпрати служители за подпомагане на действията срещу трафика на имигранти.Хърватската полиция съобщи, че охранява границите и през тази година са задържани 144 души за трафик на мигранти.Австрийският канцлер Себастиан Курц и премиерът на Албания Еди Рама постигнаха съгласие в края на май, че трябва да се справят с проблема преди да се разрасне като през 2015 и 2017 г. Курц предложи финансова помощ на Тирана.", "date": "2018.06.08", "title": "Нов мигрантски коридор на Балканите"}
{"url": "https://news.bg/world/rusiya-otgovori-na-tramp-za-g-7-kontsentrirame-se-varhu-drugi-formati.html", "text": "Русия концентрира вниманието си върху други формати, а не върху Г-7. Това заяви говорителят на Кремъл Дмитрий Песков пред журналисти в Китай, цитиран от руски медии.Песков е с президента Владимир Путин, който е на държавна визита в Китай.Говорителят коментира предложението на президента на САЩ Доналд Тръмп Русия да бъде върната в Г-7.\"Ние се концентрираме върху други формати\", отговори Песков.Италия подкрепи предложението на Тръмп, а Канада се обяви против.Преди няколко дни канцлерът на Германия Ангела Меркел заяви, че на този етап е невъзможно Русия да се върне във формата.", "date": "2018.06.08", "title": "Русия отговори на Тръмп за Г-7: Концентрираме се върху други формати"}
{"url": "https://news.bg/politics/radev-iska-zapazvane-na-politikata-na-otvoreni-vrati-na-nato.html", "text": " България подкрепя усилията на НАТО за изграждане на съвременни отбранителни способности и модернизацията на Българската армия е част от този процес. Това заяви президентът Румен Радев във Варшава, на срещата на високо равнище във формат Б9.По думите на президента политиката на \"отворени врати\" на НАТО трябва да се запази и България ще продължи да подкрепя страните, които се стремят към пълноправно членство, да изпълнят необходимите условия. Укрепването на стабилността, продължаването на реформите, изграждането на добросъседски отношения и насърчаването на евроатлантическата перспектива за Западните Балкани са ключов приоритет за България, коментира Радев.\"Без гарантирането на сигурност е невъзможно да постигнем устойчива стабилност на Балканите\", обясни той. Потвърдена е и подкрепата на страната ни в рамките на политиката на НАТО за оказване на помощ при изграждането на отбранителния капацитет на държавите, ангажирани в борбата с международния тероризъм и противодействащи на \"Ислямска държава\" в Близкия Изток.В рамките на международния форум България, Естония, Латвия, Литва, Румъния, Словакия, Унгария, Чехия и Полша разменят мнения и координират свои позиции по въпроси от дневния ред на НАТО, преди провеждането на предстоящата през юли среща на върха на алианса в Брюксел. Очаква в Брюксел да бъде приета и обща декларация на ЕС и НАТО, която да очертае рамката на бъдещото партньорство на двете организации.\"Предизвикателствата, пред които сме изправени в сферата на сигурността, надхвърлят ограничените възможностите на отделните държави за тяхното преодоляване и изискват общ отговор\", добяви Радев.Държавните и правителствени ръководители потвърдиха общия ангажимент от Уелс за постепенно увеличаване на бюджетните средства за отбрана до 2 процента от БВП за развитието на националните и съвместните отбранителни способности.Отношенията на Алианса с Русия трябва да бъдат водени от реализъм и прагматизъм, в съответствие с подхода на НАТО за едновременно развитие на отбранителни способности и провеждането на диалог, посочи в изказването си държавният глава.Трябва да се оценяват променените условия, да се търсят възможности за намаляване на напрежението и нормализиране на отношенията, като се избягва агресивният тон. По думите му това ще помогне за запазването на отворени канали за комуникация и за реализиране на важни национални икономически интереси, така както правят водещите държави в НАТО и ЕС.", "date": "2018.06.08", "title": "Радев иска запазване на политиката на отворени врати на НАТО"}
{"url": "https://news.bg/politics/angelkova-nedoumyava-ezhegodnite-panairi-v-slanchev-bryag.html", "text": "Министърът на туризма Николина Ангелкова не може да си обясни инициативата на вицепремиера Валери Симеонов да се правят проверки по крайбрежието в разгара на летния туристически сезон.Недоумявам защо това се прави всяка година. Миналата година, само че с месец по-късно, , каза Ангелкова.Миналата година имаше проверка, отново по сигнал на вицепремиера Валери Симеонов и констатациите на РДНСК по отношение на същите обекти, които изцяло отговарят на схемата съгласно издадените разрешения за поставяне и отговарят на понятието \"преместваем обект\", съгласно издаденото разрешение по ЗУТ (Закона за устройство на територията), заяви Ангелкова.\"Не разбирам след като компетентния орган ДНСК е направил своето заключение след съответната проверка, защо отново се провокира тази проверка за същите заведения, които не са изникнали това лято, нито предишното, а са там от 10 години\", каза министърът на туризма.Малко по-рано в парламента , а с хора, които не спазват закона.", "date": "2018.06.08", "title": "Ангелкова недоумява ежегодните панаири в \"Слънчев бряг\""}
{"url": "https://news.bg/int-politics/noviyat-premier-na-italiya-podkrepi-tramp-rusiya-pak-da-e-chlen-na-g-7.html", "text": "Новият италиански премиер Джузепе Конте подкрепи призива на американския президент Доналд Тръмп Русия отново да бъде включена в групата на Г-7.\"Съгласен съм с президента Тръмп. Русия трябва да бъде приета отново в Г-7. Това е в интерес на всички\", написа Конте в \"Туитър\" от Канада, където трябва да направи международния си дебют като италиански лидер на срещата на върха на най-богатите страни.Италианското правителство, подкрепяно от антиелитисткото Движение \"5 звезди\" и крайнодясната \"Лига\", вече даде знак, че е вероятно да възприеме проруска линия в своята външна политика и призова за прекратяване на икономическите санкции срещу Москва.Междувременно говорителят на премиера на Канада Джъстин Трюдо коментира, че противопоставянето на Канада за повторно приемане на Русия в Г-7 не се е променило.От правителството на Великобритания пък изтъкнаха, че Русия трябва да промени подхода си, преди се мисли за каквито и да е разговори за повторно присъединяване към Г-7.Президентството на Франция също коментира темата, като подчертаха, че позицията на Тръмп по темата не изглеждала \"последователна\". Г-7 изгони Русия през 2014 г., след като тя окупира Крим.", "date": "2018.06.08", "title": "Новият премиер на Италия подкрепи Тръмп Русия пак да е член на Г-7"}
{"url": "https://news.bg/world/imame-vaorazheni-sili-v-irak-razkri-ankara.html", "text": "Турция разкри, че има въоръжени сили в Ирак, информира \"Ройтерс\".Министър-председателят на Турция Бинали Йълдъръм съобщи, че Анкара е разположила турски сили на 30 километра във вътрешността на Северен Ирак и може да настъпи по-навътре, за да атакува кюрдски сили от ПКК в бастиона им планините Кандил.Предупреждавайки, че Турция може да разшири военното си присъствие в контролирани от кюрдите райони в Ирак, Йълдъръм каза пред агенцията, че Анкара няма да се поколебае да засили офанзивата срещу екстремистите по южната си граница.\"Нашите сили са позиционирани на около 30 километра във вътрешността на Ирак, като се работи за предотвратяване на терористични действия и проникване там\", отбеляза той по време на интервю на правителствения самолет, докато участва в кампания в Източна Турция преди вота на 24 юни.Турция редовно провежда бомбардировки в контролирани от ПКК райони в Северен Ирак. Днес въоръжените сили съобщиха, че бойни самолети са ударили укритие и оръжейни складове в Кандил и други райони.В четвъртък вечерта президентът Реджеп Ердоган предупреди, че ако Ирак не прочисти региона от ПКК, Турция ще нанесе удари в Кандил и Синджар, където също има кюрдски сили.Премиерът на Ирак Хайдер ал Абади обяви във вторник, че Багдад е готов да координира действията си с Анкара за предотвратяване на гранични атаки в Турция. По думите му още от 80-те г. на XX век има турски войници в Северен Ирак. Но той призова Турция да \"уважава суверенитета на Ирак\".", "date": "2018.06.08", "title": "Имаме въоръжени сили в Ирак, разкри Анкара"}
{"url": "https://news.bg/health/nadzorat-na-nzok-preprati-kam-deputatite-vaprosa-s-kamen-plochev.html", "text": "Парламентът да реши дали проф. Камен Плочев ще продължи да изпълнява задълженията си на управител на Националната здравна каса (НЗОК). Това стана ясно след днешното заседание на Надзорния съвет на НЗОК, който реши да препрати писмото на управителя на касата проф. Камен Плочев, в което той информира, че  заради здравословни проблеми.Изявление пред медиите направи Багряна Маркова, директор дирекция \"Връзки с обществеността\". Тя обясни, че решението за освобождаване на проф. Плочев е изцяло в правомощията на Народното събрание и Надзорният съвет на НЗОК няма правомощията да взима отношение.Проф. Плочев е . Маркова припомни, че преди време в НЗОК е постъпило писмо от проф. Камен Плочев, управител на НЗОК, в което писмо, той информира Надзорния съвет, че поради заболявания му е необходимо още време да се долекува и поради това не може да изпълнява задълженията си на управител на институцията.\"Тъй като Надзорният съвет не е компетентният орган, който може да вземе решение по казуса, днес на свое заседание надзорниците взеха решение да препратят писмото на проф. Плочев към Народното събрание. Народното събрание е избрало и назначило проф. Плочев като управител на НЗОК в неговите правомощия е да вземе решение за действията, които ще предприеме оттук насетне\", обясни Маркова.По думите й Народното събрание е органът, който по закон може да вземе решение по казуса.В закона не е записано в какъв срок следва да се произнесе Народното събрание, но писмото на проф. Плочев със съответната докладна от Надзорния съвет на НЗОК ще бъде препратено още днес.", "date": "2018.06.08", "title": "Надзорът на НЗОК препрати към депутатите въпроса с Камен Плочев"}
{"url": "https://news.bg/politics/pg5-puska-anketa-za-referendum-za-izgaryane-na-otpadatsi-v-sofiya.html", "text": "Във връзка с дългосрочен общински дълг в размер до 67 млн. евро и одобряване на документите, свързани с изпълнението на проекта по изграждане на инсталация за комбинирано производство на енергия чрез оползотворяване на RDF - трета фаза на територията на ТЕЦ - София, ПГ5 пуска анкета с въпроси за провеждане на референдум в столицата.Според тях липсва достатъчно и адекватна информация сред обществеността, влиянието на инсталацията за изгаряне на RDF върху здравето на гражданите и околната среда. Липсва и становище на Административния съд в София, назначил експертиза, която да прецени до колко е безопасно разстоянието между бъдещата инсталация, предвидена да се построи на територията на ТЕЦ - София и жилищните сгради.Най-сериозният аргумент според ПГ5 е, че няма актуален и подробен анализ на всички възможни алтернативни технологични решения за оползотворяване на RDF. Реализирайки този проект,  на 800 млн., допълват те.\"От тази инсталация ще има токсична пепел, която ще се извозва с камиони. Ако се окаже, че боклукът в София е недостатъчен за инсталацията ще трябва да внасяме боклук. Освен фини прахови частици ще има и токсични газове\", коментира Славчев, съпредседател на ПГ5.Разумното решение е да се спре изграждането на инсталацията и ако трябва проектът да се забави с година, но да се избере най-ефективната, най-екологичната и финансово изгодна технология. \"Има алтернативи и решения, за които дори няма да се налага СО да взима кредит. Ние от ПГ5 искаме да защитим обществения интерес на столичани\", допълва Славчев.ПГ5 заедно с други общински съветници внасят доклад следващата седмица за провеждане на референдум. В началото на седмицата ще продължат с разговори и консултации с други политически групи и общински съветници от СОС.ПГ5 предоставят въпроси, които не са окончателни за референдума, но отговорите ма гражданите ще дадат насока за конкретни въпроси, както и насока за работата им в СОС:Анкетата може да бъде попълнена .", "date": "2018.06.08", "title": "ПГ5 пуска анкета за референдум за изгаряне на отпадъци в София"}
{"url": "https://news.bg/world/bum-na-samoubiystvata-v-sasht-ot-1999-g.html", "text": "Бум на самоубийствата в САЩ за последните 20 години, съобщават местни медии, които се позовават на изследване на Центровете за контрол и превенция на заболяванията.Регистрирано е значително увеличение на самоубийствата в повечето щати от края на 90-те г. на миналия век, като в 25 щата е повече от 30%, пояснява агенцията.Увеличението е сред мъжете и жените, на всякаква възраст и всякакви етнически групи, което е в резултат на психически заболявания, злоупотреба с медикаменти, финансови затруднения и проблеми в отношенията. Най-използваният метод за самоубийство е с огнестрелно оръжие - 48,5% от случаите.На национално ниво процентът на самоубийствата е нараснал с близо 30 на сто за периода 1999-2016 г.Според новия доклад близо 45 000 американци са се самоубили през 2016 г. Самоубийството е десетата водеща причина за смъртност в САЩ. Най-голям ръст на самоубийствата е отчетен при американците на средна възраст. Анализа на центровете показва, че само 46% от самоубилите са имали психически проблеми.Увеличението варира от 6% в Делауеър до близо 58% в Северна Дакота.", "date": "2018.06.08", "title": "Бум на самоубийствата в САЩ от 1999 г. "}
{"url": "https://news.bg/regions/kmetove-na-sela-se-karat-za-asfalt-ostanal-ot-remonta-na-am-trakiya.html", "text": "Кметове се карат за асфалт.Кметовете на селата в Община Раковски се надпреварват кой да вземе и да използва тоновете асфалт, останали от ремонта на автомагистрала \"Тракия\".Началниците на местните управи искат да използват настилката, за да асфалтират разбитите улици в малките населени места.На депото край село Белозем, Община Раковски, област Пловдив, са стоварени десетки хиляди тонове асфалт, съобщи Нова.По информация на БНТ още преди да започне ремонтът и преасфалтирането на северното платно на аутобана край Пловдив, строителните фирми питали кметовете дали може да складират стария асфалт на тяхна територия. Няколко села се съгласили, но в замяна поискали да го ползват за запълване на дупки.Кметът на село Белозем Иван Тачев: \"Така или иначе щеше да бъде извозван някъде и това е повече разход за изпълнителите и повече бавене за самото изпълнение. Дори се радвам на това, че помагам по този начин на държавата да бъде по-бързо осъществен този ремонт.\" По думите на Тачев в село Белозем има 68 километра улична общинска пътна мрежа, от която 80% е в лошо състояние.\"Винаги е имало разбирателство между кметовете. Тази година ще има поне две улици с нов асфалт. Имаме бюджет от около 100 000 лева за нови улици. Засега това можем, това правим, което също е нещо\", допълни Тачев.Според местните жители на селото заради лошото състояние на пътищата се налага всяка година те да ремонтират колите си.Темата коментира шефът на Агенция \"Пътна инфраструктура\" Дончо Атанасов. По думите му кметовете, които искат да получат от асфалта, трябва да изпратят чрез общината си искане до Областното пътно управление в Пловдив.\"Когато искането е до 10 000 лева, което е горе-долу около 800 тона асфалт, решението се взима от АПИ. Когато е над 10 000 лева, минава през Министерството на финансите. След като се получи разрешение, кметът на съответното село със собствени средства трябва да си вземе материала\", поясни Атанасов.Въпросът стигна и до кмета на Раковски Павел Гуджеров. Според него по-голямото количество от асфалта ще бъде за селата Белозем и Чалъкови. \"Община Раковски има едно от първите в България създадени общински предприятия, които имат съответните категории за строителство на улици. Ние ще го направим с наши сили, тоест няма да ангажираме външен ресурс\", заяви Гуджеров.Междувременно ремонтът на АМ \"Тракия\" е към своя край. Асфалт за останалите села обаче няма да остане. В Белозем и Чалъкови запълването на дупките ще започне до дни.", "date": "2018.06.08", "title": "Кметове на села се карат за асфалт, останал от ремонта на АМ \"Тракия\""}
{"url": "https://news.bg/crime/ot-mvr-bili-na-krachka-da-hvanat-pelov-ama-gi-izprevarili.html", "text": "Бяхме на крачка да заловим избягалия затворник Пелов, но ни изпревариха. Така става понякога. Това заяви в Бургас вътрешният министър Валентин Радев след убийството на , цитиран от \"\".По думите му, в полицията в Ботевград започва проверка. След анализ на ситуацията ще стане ясно дали ще има уволнения и наказания за това, че близо 2 месеца Пелов и Радослав Колев са се укривали в блок в Ботевград.Главният секретар на МВР Младен Маринов заяви, че приема всички критики, които се отправят към работата на Министерството за случая от хора, които вече са извън системата на МВР. Според него, най-лесно да се критикува, след което каза, че изцяло застава зад своите служители.Запитан дали полицията в Ботевград е реагирала навреме по получен сигнал, че Пелов се е укривал в кошара край ботевградско село, Маринов заяви, че този сигнал е бил проверен, като е използван дори хеликоптер с камери за нощно виждане.Дори депутатът Явор Нотев, който е от Ботевград, е подавал сигнал за Пелов, каза вътрешният министър Валентин Радев. По този сигнал също е работено, поясни той.Малко по-късно  като каза, че нито е имал, нито е подавал информация за Владимир Пелов.\"Ще има яснота по този случай след анализа. Аз вече знам много неща, не всичко е така, както изглежда на повърхността\", допълни Радев.По-късно днес той ще представи законопроекта за Движение по пътищата пред неправителствени организации и различни институции в Бургас.Припомняме, застреляният . Тогава с него избяга и съучастникът му Радослав Колев, като двамата излязоха от затвора през централния вход, след като стреляха с пистолет по охраната.МВР веднага предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.Според един от последните сигнали до полицията Владимир Пелов е бил забелязан в Ботевград. Заради сигнала на 2 юни в града беше проведена полицейска акция по издирването на затворника.На 17 май . В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.Късно вечер на 5 юни, сряда, избягалият затворник . Той беше намерен мъртъв, застрелян с три куршума. Тогава до него беше намерен и Марио Панчев, известен под прякора Големия, който също беше прострелян, с два куршума. На мястото на престрелката властите откриха 3 пистолета и 7 гилзи. Според полицията Панчев е застрелял Пелов, а Пелов се опитал да убие Панчев.Мотивите за сега се изясняват. Водещите версии - разчистване на стари сметки и бизнес отношения или отмъщение. Човек, познавал и двамата, заяви, че , заради което последният бил преместен от домашен арест в Централния софийски затвор. За това Пелов се опитал да си отмъсти и да убие Панчев.Излезе и твърдението, че между Пелов и Панчев имало вражда заради жена.След  имаше засилено полицейско присъствие. Следобед стана ясно, че разследващите са евакуирали жилищен блок в града, подозирайки, че в един от апартаментите се е укривал Пелов и че в жилището може да има взривоопасни вещества.След обиск стана ясно, че , което наложи те да бъдат обезвредени от антитерористите.Простреляният Марио Панчев е настанен в \"Пирогов\". Лекарите са направили животоспасяваща операция на пострадалия. Въпреки това .Междувременно стана ясно, че е и там да прострелят смъртоносно Пелов.", "date": "2018.06.08", "title": "От МВР били на крачка да хванат Пелов, ама ги изпреварили"}
{"url": "https://news.bg/world/zvukovi-ataki-i-amerikanski-diplomati.html", "text": "Вече е ясно, че Държавният департамент на САЩ евакуира дипломати от Китай поради опасения, че може да са засегнати от мистериозно заболяване и звукови атаки, които са поразили и други техни колеги в азиатската страна и Куба. \"Няколко лица\" са изпратени в САЩ за по-нататъшна оценка след първоначалните прегледи.Медицински екип е изпратен в южния град Гуанджоу, след като американски служител, който усеща странни звуци, е диагностициран с мозъчна травма миналия месец, съживявайки страховете, че американският съперник е разработил някакво акустично или микровълново устройство.Какви са тези звукови атаки, се питат в своя статия The Week и част ли е от някакъв модел. Два инцидента не правят модел, но мнозина считат, че това не е просто съвпадение.Разузнавателните служби нямат достоверни обяснения за това, което се случва, въпреки че \"някои американски официални лица подозират, че Пекин и Москва могат да бъдат замесени\", съобщава \"Вайс Нюз\".\"Гардиън\" коментира миналата година, че следователите разследват дали инцидентите са извършени от Русия или от друга държава, \"вероятно работещи без знанието на официалните власти в Куба\".Страхът, че американски граждани са преднамерено атакувани от трети страни, провокира американския държавен секретар Майк Помпео да създаде работна група, която да разгледа така наречените звукови нападения и да реагира на \"необясними здравни инциденти\", засягащи американските дипломати и членовете на техните семейства.Възможни ли са въобще звукови атаки?Докато САЩ бързат да сочат пръст, някои учени и инженери размишляват дали такива атаки са възможни и дали симптомите на дипломатите биха могли да бъдат причинени от звукова атака изобщо.Всъщност \"съществуват много малко данни за това дали и как ултразвукът във въздуха засяга човешкото здраве\", съобщава \"Сайънс Нюз\".Андрю Оксенхам, изследовател в университета в Минесота коментира, че генерирането на достатъчно акустична енергия, която да причини загуба на слуха и увреждане на мозъка от тези видове звукови вълни, не е лесна задача. \"Дори и да прекосиш улица и да влезеш в сграда, ще трябва да имаш високоговорител с размерите на сграда\", обяснява той.История на звуковите войни - Втората световна войнаВъпреки, че звуковите оръжия звучат като неща от научната фантастика, те се използват от десетилетия, както на теория, така и на практика. Избухването на Втората световна война, вдъхновява тяхното използване.Към края на война главният архитект на Адолф Хитлер Алберт Шпеер съобщава, че е разработил планове за създаване на \"акустично оръдие\". Чрез запалване на газове - кислород и метан - във високо резонираща камера, Шпеер изчислява, че получената реакция може да доведе до 1000 експлозии в секунда, чийто звук след това може да бъде преобразуван в насочен лъч от рефлекторни чинии.Чрез многократно компресиране и освобождаване към отделни органи в човешкото тяло, оръдието може потенциално да убие, ако човек стои в радиус от около 100 метра, за около 30 секунди, но оръжието никога не е използвано в битка.Последващи изследвания потвърждават теорията на Шпеер, че би било възможно да се убиват или сериозно да се наранят хора, чрез използване на звук.Но това не е единственият тип звукова война. Докато целта на Шпеер е да убива, други военни използват звук, за да влияят на психиката на врага.По време на войната във Виетнам американските военни провеждат кампании за \"аудио-тормоз\" срещу Виетконг, представляващи поредица от \"натрапчиви звуци\", които според думите на историка Стив Гудман представляват душите на мъртвите.Тази кампания, наречена Operation Wandering Soul от американската армия, вдъхновява емблематичната сцена от \"Апокалипсиса сега\" на Франсис Форд Копола, в която от атакуващ хеликоптер звучи Вагнер.Полицията използва Далекообхватни акустичните устройства - LRADСпособностите на акустичните оръжия са използват от полицейските сили срещу протестиращите и размирици. Полицейските сили на Израел например използват устройство, известно като The Scream, използвано върху превозното средство в демонстрация на палестинци срещу разделянето на Западния бряг през 2005 г.Американската полиция използва различни варианти на LRAD за разпръскване на тълпи, особено по време на протестите на конференцията на Г-20 в Питсбърг през 2009 г., първата употреба на LRAD в САЩ.Няма точно определение за звуково оръжие, а ефектите от тях се различават и варират. Системите LRAD, използвани срещу протестиращи, са в единия край на спектъра. Вместо да причиняват дълготрайни увреждания на органи, LRAD се използват като силни възпиращи средства, чиято употреба от военни и цивилни кораби е в конфликтни зони и срещу пирати.В другия край на спектъра са звукови оръжия, предназначени да причинят трайни щети. Шпеер смятал, че е възможно да се изгради акустично оръдие, което да компресира жизненоважни органи в тялото многократно, докато не бъдат смъртоносно повредени.Израел изгражда \"Генератор на гръмотевици\", който създава експлозии по подобен начин и може да бъде смъртоносно в близки разстояния. Предназначен е за контрола на птици и вредителите, но според \"Уайърд\" това е доста \"добър начин за задържане на хвърлящи камъни младежи извън определени зони, без използване на прекомерна сила\".Израел не е оповестявал подробности за своята система The Scream, но ефектът на устройството е огромен, според медиите. \"Протестиращите покриват ушите си и държат главите си, изпитват замайване и гадене. Устройството, монтирано на превозното средство, започна да изпраща звуков в интервали от около 10 секунди\", съобщава СиБиЕс.Инфразвукови и ултразвукови устройстваИнфразвукът е под прага на човешкия слух (по-малък от 20Hz). Според списанието \"Наука и глобална сигурност\" инфразвукът може да причини \"резонанси в телесните кухини, нарушения в органите, визуално смущение, гадене, дискомфорт и смърт\".Ултразвукът е над прага на човешкия слух (над 20kHz) и може да причини увреждане на белите дробове и мозъка. Тя също така може да доведе до необичайно \"загряване на главата\" на жертвата, съобщава \"Лайв Сайънс\".Инфразвукът има много по-дълги вълни от ултразвука, което означава, че той е ефективен на много по-големи разстояния.Сред многото неизвестни, които все още предстоят да се разкрият, дали Русия, Китай, Северна Корея, Венецуела или Иран биха могли да се замесени, разследващите на инцидентите с американски граждани не са установили вероятностите за конкретен заподозрян.", "date": "2018.06.08", "title": "Звукови атаки и американски дипломати"}
{"url": "https://news.bg/world/germaniya-ne-mozhe-poveche-da-si-trae-za-razlichiyata-sas-sasht.html", "text": "Външният министър на Германия Хайко Маас заяви, че страната му повече не може да си мълчи за различията със САЩ.В интервю за \"Зюддойче цайтунг\" министърът подчерта, че отношенията между двете държави са обтегнати, след като условията на съществуващите споразумения са променени.\"Бяхме свикнали с факта, че можем да разчитаме на съществуващите споразумения. Но това радикално се промени\", поясни Маас.Министърът на външните работи каза още, че има някои разногласия със САЩ и Германия \"повече не може да мълчи\". Представителят обаче увери, че Вашингтон остава за Берлин \"най-близкият партньор извън Европа\".Според него изтеглянето на САЩ от няколко споразумения, включително за климата и за Иран, както и решението на Вашингтон да наложи мита, е допринесло за влошаването на отношенията.Маас вярва, че действията на администрацията на Доналд Тръмп до момента са едностранни решения, които имат \"пряк негативен ефект\" върху Европа.", "date": "2018.06.08", "title": "Германия не може повече да си трае за различията със САЩ"}
{"url": "https://news.bg/crime/prebiha-trima-s-buhalki-na-avtobusna-spirka-v-sofiya.html", "text": "Трима души са пребити от неизвестни извършители на автобусна спирка в столичния квартал \"Бояна\".Инцидентът е станал снощи, 7 юни, около 21.30 часа, съобщава пресслужбата на СДВР.Около 21.40 часа в МВР е получен сигнал за възникнал скандал и сбиване на въпросното място. На място пристигнал полицейски екип, който установил, че при конфликта са пострадали трима души - двама мъже и една жена.Според разказите на пострадалите те са били нападнати от няколко неизвестни извършители и пребити с бухалки. След това нападателите избягали.Пострадалите са закарани в здравно заведение, където са прегледани и след това освободени.На този етап е установено, че пострадалите пребивават на територията на София без да имат адресна регистрация. Те все още не са подали жалби по полицията за побоя.По случая е образувана преписка. Действията по нея се осъществяват под наблюдението на прокуратурата.", "date": "2018.06.08", "title": "Пребиха трима с бухалки на автобусна спирка в София"}
{"url": "https://news.bg/tourism/54-ot-balgarite-ne-planirat-pochivka.html", "text": "Повечето българи няма да почиват това лято, сочат данни от проучване на \"Галъп\". 54% от сънародниците ни твърдят, че не планират да почиват през лятото.44% пък са тези, които планират почивка през сезона. Останалите респонденти все още не знаят. На българското Черноморие плануват да летуват 55% от заявилите, че ще почиват.Море зад граница смятат да посетят 36%. На планина у нас планират да отидат 26% от решилите да почиват. Останалата част от планувалите да почиват споменават културен, СПА и т.н.Средният брой дни планирана почивка е 10. Повечето българи обаче не искат или не могат да слеят всичките дни почивка. Средните подготвени пари за лятна почивка пък са 1557 лв.Близо 80% от българите са против промени в закона за премествамеите обекти преди туристическия сезон.На въпрос \"Според Вас удачно ли е да се правят промени в закони, свързани с преместваемите обекти, непосредствено преди началото на туристическия сезон\" 78% от респондентите отговаря негативно, 19% са съгласни с промените, а 33% не знаят или не могат да отговорят.Отношението към някои конкретни идеи в тази посока - предложение премахването на обекти на плажа, като се ползва тежка техника, да се състои преди юни месец, като сезонът вече е започнал - остава негативно. Според 74% от отговорилите това ще се отрази негативно. 6% са на обратното мнение. За 18% няма да има особен ефект. Останалите не могат да преценят. ", "date": "2018.06.08", "title": "54% от българите не планират почивка"}
{"url": "https://news.bg/economics/mnogo-varianti-bavyat-sistemata-bonus-malus-pri-zastrahovkite.html", "text": "Консултантът по въвеждането на системата \"бонус-малус\" по задължителната застраховка \"Гражданска отговорност на МПС\" \"Ърнст енд Янг\" е представил окончателния си доклад.Тъй като в доклада са разработени 11 възможни сценария обаче, общественото обсъждане и приемането на системата ще се забавят, съобщават от КФН, които смятат, че на този етап не е възможно да се пристъпи към проект за нормативен акт.Освен това консултантът е предложил голям брой фактори, които трябва да бъдат взети предвид при изграждането.Всички сценарии са изготвени въз основа на изчисления на данни за българския пазар и отразяват неговата специфика. Въпрос на преценка по целесъобразност е кой от предложените сценарии за система бонус-малус да бъде избран.Докладът на \"Ърнст енд Янг\" е изпратен за мнение до Министерството на транспорта, информационните технологии и съобщенията и Министерството на вътрешните работи. Всяко от двете ведомства ще има нужда от поне един месец, за да проведат своите консултации и да посочат най-подходящия според тях вариант.След като двете министерства заедно с КФН изразят своите предпочитания, ще се пристъпи към разработване на проект на наредба и нейното обществено обсъждане. Наредбата, която ще въведе системата бонус-малус в България, ще бъде приета съвместно от КФН, министъра на транспорта, информационните технологии и съобщенията и министъра на вътрешните работи, като общественото ѝ обсъждане ще бъде инициирано през месец септември тази година.", "date": "2018.06.08", "title": "Много варианти бавят системата \"бонус-малус\" при застраховките"}
{"url": "https://news.bg/politics/spisak-s-bortsite-sreshtu-yuzhen-potok-gotvyat-ot-abv.html", "text": "Поименна дипляна на \"борците\" срещу Южен поток готвят от партия АБВ. Това стана ясно по време на пресконференция в централата на партията. Лидерът й Румен Петков припомни, че АБВ е единствената политическа партия с последователна политика за реализирането на трите проекта - АЕЦ \"Белене\", Южен поток и нефтопровода Бургас-Александруполис.Вчерашното решение на парламента (за предоставяне мандат за преговори за АЕЦ \"Белене\" - б.р.) Петков оцени като непълно, тъй като не третира свалянето на мораториума, но въпреки това по думите му то е сериозна крачка в посока изграждането на втората ядрена мощност.Петков настоя, че така наречените \"борци\" срещу Южен поток, са обяснявали, че няма да има \"Турски поток\", че Русия и Турция ни лъжат. \"Сега очевидно ще има \"Турски поток\".Нашата битка в момента е да вземем руски газ от Турция - това е нелепо. Голямото предизвикателство пред българското правителство е да доведе до успешен край избора на стратегически инвеститор, да не изключва възможността проектът да бъде държавен, да постигне договореност с \"Газпром\" тръбата за България да тръгне от Черно море, а не от Турция\", настоя Петков.Той бе категоричен, че от АБВ няма да спрат да повтарят на българските граждани, че сме загубили за тези 4 години, през които можеше да се изгради тръбопровода по 400 хил. евро годишна такса. Това по думите му са около 2 млрд. евро.\"Наш е ангажиментът да дадем имената на всички \"борци\" срещу енергийната сигурност на България\", заяви Петков. По думите му тези 2 млрд., разпределени в социалните системи, България щеше да изглежда по съвсем различен начин.На въпрос авансово да назове някои от тези имена, Петков визира Радан Кънев, Трайчо Трайков, Христо Иванов. \"Последните двама като говорят, че това са корупционни проекти - единият беше министър на енергетиката - значи можеше да извади имената с конкретните корупционни стъпки и да ги даде на Прокуратурата. Иначе или е крал, или е неграмотен, или просто лъже. Христо Иванов да не е бил министър на плод и зеленчук, бил е министър на правосъдието\", допълни Петков.Той попита къде е бил \"Бай Радан\" през 1999-та и 2000 г., когато правителството на Иван Костов, е взело решение за изграждане на втора ядрена мощност в Белене?Петков бе категоричен, че въпросните лица сега се борят за 5% от гласовете на българските граждани и направи равносметката, че те са част от онези 3% от нашите сънародници, които по една или друга причина изпитват страх от строителството на нова ядрена мощност и другите 7%, които просто мразят Русия.По думите му с антируската реторика - те се борят за 5% - те не се борят за енергийна сигурност, те нямат един аргумент срещу Белене, категоричен бе Петков. Той настоя, че българските граждани трябва да разберат, че са обект на спекула и да знаят, че това са група спекуланти за техните гласове.", "date": "2018.06.08", "title": "Списък с борците срещу \"Южен поток\" готвят от АБВ"}
{"url": "https://news.bg/world/evropeyskoto-badeshte-e-postaveno-na-karta-sega-ili-nikoga-predupredi-parizh-germaniya.html", "text": "Франция призовава Германия за по-голяма амбиция в реформирането на еврозоната. Париж подчерта, че Европа е изправена пред момент \"сега или никога\" на фона на увеличаващите се външни заплахи от САЩ и Китай, съобщава \"Ройтерс\".Френският финансов министър Бруно льо Мер говори на немски език на бизнес конференция в Берлин. Коментарът му е първият официален отговор на Париж на обявените от канцлера Ангела Меркел нови предложения за европейска реформа.Той приветства изложените от Меркел предложения в интервю за вестник през миналата седмица, подчертавайки подкрепата й за идеята на френския президент Еманюел Макрон за бюджет на еврозоната.Според него има начин да се постигне обща позиция, която да бъде амбициозна и целенасочена, подчертавайки, че Европа се нуждае от \"средствата\", за да насърчи по-тясна икономическа конвергенция и да реагира на кризи.\"Нашето европейско бъдеще е поставено на карта. Трябва да действаме, сега или никога\", добави Льо Мер.През последната година в няколко речи Макрон изложи визията си за бъдещето на Европа. Но до неделя Меркел не предложи подробен отговор.Докато тя подкрепя идеята за инвестиционен бюджет на еврозоната, Меркел заяви, че бюджетът трябва да бъде по-малък от това, което иска Макрон.Тя подкрепи укрепване на еврозоната с Европейски механизъм за стабилност.Франция и Германия обещаха да представят съвместно предложение за реформа на срещата на върха на ЕС на 27-28 юни.Льо Мер ще се срещне с германския си колега Олаф Шолц в Париж в събота в опит да намалят различията.Днес френският министър заяви, че Европа не може да позволи съдбата на света да бъде определяна от Китай и САЩ.", "date": "2018.06.08", "title": "Европейското бъдеще е поставено на карта – сега или никога, предупреди Париж Германия"}
{"url": "https://news.bg/crime/zadarzhaha-dvama-holandtsi-za-kontrabanda-na-16-tona-prekursori-vav-varna.html", "text": "Двама граждани на Кралство Нидерландия са задържани за 72 часа с постановление на Окръжната прокуратура във Варна. Обвинени са за контрабанда на три вида прекурсори с общо тегло 16, 222 тона.От 26 януари 2017 до 16 март 2018 г. чрез фалшиви документи двамата внесли през границата на България на митнически пункт Варна-запад без разрешението на митническите власти на три пъти прекурсори за производство на наркотици.Първото количество е 4,297 тона прекурсор PMK, второто е 7,525 тона препрекурсор APAA. При третия случай на контрабанда през българската граница количеството внесен прекурсор от вида APAAN е било 4,400 тона. Контрабандата е пристигнала на пристанище Варна-запад с кораби.По досъдебното производство под ръководството на Окръжната прокуратура във Варна за разкриване на контрабандата в особено големи размери е работено активно с агенти на ДАНС, служители на агенция \"Митници\" и Дирекцията на Националната полиция. Решаващо за разкриване на извършителите и тяхната престъпната дейност е участието на прокурори от Международния отдел на ВКП. Случаят е регистриран като международен казус в EUROJUST -Хага.Окръжната прокуратура във Варна ще внесе искане във Варненския окръжен съд за вземане на постоянни мерки за неотклонение \"Задържане под стража\" спрямо двамата чужди граждани.", "date": "2018.06.08", "title": "Задържаха двама холандци за контрабанда на 16 тона прекурсори във Варна "}
{"url": "https://news.bg/int-politics/boris-dzhonsan-tryabva-da-bade-uvolnen-nastoya-nikola-stardzhan.html", "text": "Първият министър на Шотландия Никола Стърджън обяви, че \"всеки премиер, който има някакво подобие на власт\", би уволнил британския външен министър Борис Джонсън \"отдавна\".В интервю за БиБиСи тя имаше предвид изтекли коментари на Джонсън от частна вечеря, в която той предупредил, че \"може да има срив\" в диалога за Брекзит с Европейския съюз, като изтъкнал, че британското правителство няма \"кураж\", необходим за успешни преговори с ЕС, като американският президент Доналд Тръмп можел да свърши по-добра работа.Британският външен министър също така е атакувал финансовия министър Филип Хамънд, наричайки финансовото министерство \"сърцето на онези, които искат да останат в ЕС\". От записите става ясно, че той е предупредил, че Великобритания може да остане \"заключена в орбита около ЕС\" и че въпросът с ирландската граница - една от основните спорни точки в преговорите с Брюксел - е било позволено да диктува \"цялата наша програма\".\"Това не е първият път, когато той е правил коментари, които показват, че той е - всъщност трудно ми е да мисля за дипломатически термин, който да използвам за него\", изтъкна Стърджън.\"Просто не смятам, че Борис Джонсън е някой, който трябва да заема един от най-високите постове в държавата. Не смятам, че начинът, по който се държи, не смятам, че опортюнистичният начин, по който поставя своите собствени интереси постоянно пред това, което очевидно е в най-добър интерес на страната, е поведение, което подобава на някой, който заема този пост\", добавя шотландският политик.", "date": "2018.06.08", "title": "Борис Джонсън трябва да бъде уволнен, настоя Никола Стърджън"}
{"url": "https://news.bg/politics/yavor-notev-nauchi-ot-mediite-che-podal-signal-za-pelov.html", "text": "Зам.-председателят на парламента Явор Нотев е в ступор от изявлението на вътрешния министър  за Владимир Пелов и силовото ведомство е работило по сигнала.Не съм подавал сигнал, коментира пред медиите атакистът.Припомняме, при визитатата си в Бургас по-рано вътрешният министър обясни, че МВР било на крачка да хване избягалия затворник Владимир Пелов, но го изпуснали.Не разбирам въпроса, смути се Нотев, попитан от медиите за повече подробности за данните, които е предоставил на МВР за рецидивиста. Не мога да си възстановя такъв разговор, подчерта той.Със силовия шеф са разговаряли за сигурността в региона, тъй като Нотев е депутат от София-област. Имам отношение към сигурността в Ботевград, посочи той.Нотев е искал полицейско присъствие от министър Радев, за да се справи ведомството с битовата престъпност. На този разговор Радев реагирал незабавно.\"За случая Пелов не желая да злепоставям министъра, не зная какво е казал, нямам спомен да сме разговаряли за този конкретен случай\", поясни Явор Нотев. Няма как да не си спомням. Не съм подавал сигнали дори на тел. 112, заяви той.Не съм споменавал името на Пелов в разговор с министъра, обобщи атакистът и допълни, че е нямал информация за избягалия затворник.", "date": "2018.06.08", "title": "Явор Нотев научи от медиите, че подал сигнал за Пелов"}
{"url": "https://news.bg/world/antani-burdeyn-pochina-na-61-godini.html", "text": "\"С изключителна тъга можем да потвърдим смъртта на нашия приятел и колега Антъни Бурдейн. Неговата любов към великолепни приключения, нови приятели, чудесна храна и напитки и забележителните истории на света го правят уникален разказвач, талантът му никога не спира да ни учудва и ще ни липсва много. Нашите мисли и молитви са с дъщеря му и семейството в това изключително трудно време\", съобщават СиЕнЕн.Бурдейн е бил във Франция за предстоящи епизоди на предаването си. Неговият близък приятел Ерик Рипърт, френският готвач, открива, че Бурдейн не реагира в хотелската си стая тази сутринта. Чрез своите телевизионни предавания и книги, Бурдейн изследва човешкото състояние и помага на аудиторията да мисли различно за храната, пътуването и себе си. В кариерата си, той получава почти всяка награда, която индустрията може да предложи. Наричат го \"оригиналната рок звезда\" на кулинарния свят и \"Елвис на лошите готвачи\".През 1999 г. той пише статията в \"Ню Йоркър\" - \"Не яжте преди да прочетете това\", която се превръща в най-продаваната книга за 2000 г. Води \"Антъни Бурдейн: Без резервации\" на Travel Channel, като предаването печели две награди \"Еми\" и повече от десет номинации.Приемайки наградата \"Пийбоди\" през 2013 г., Бурдейн описва как се е отнася към работата си. \"Ние питаме много прости въпроси:\" Какво те прави щастлив, какво ядеш, какво обичаш да готвиш? И навсякъде по света отиваме и питаме тези прости въпроси. Имахме възможността да получим някои наистина удивителни отговори.\"СиЕнЕн потвърждава, че причината за смъртта на Бурдейн е самоубийство.Самоубийството е нарастващ проблем в САЩ. Американските центрове за контрол и превенция на заболяванията публикуваха проучване, че процентът на самоубийствата се е увеличил с 25% в през последните две десетилетия в САЩ. Двадесет и пет държави отчитат повишаване на самоубийствата с повече от 30%. ", "date": "2018.06.08", "title": "Антъни Бурдейн почина на 61 години"}
{"url": "https://news.bg/bulgaria/krasen-kralev-pritesnen-ot-zakonoproekta-na-simeonov-za-hazarta.html", "text": "Предвидените промени в закона, които ще засегнат спортния тотализатор притесниха министърът на младежта и спорта Красен Кралев. Той е разтревожен за спортния тотализатор. Кралев коментира предложените промени в Закона за хазарта по време съвместна пресконференция с Българския футболен съюз и Българския спортен тотализатор. На пресконференцията бе обявено партньорството между трите институции.\"Не мога да скрия, че съм притеснен. Изключително добре разбирам моралните аргументи на вносителите на промените в закона и ги споделям. Но ми се струва, че нещата тук са много по-сложни, отколкото изглеждат на пръв поглед\", заяви мин. Кралев.Той изтъкна, че е прочел изключително внимателно аргументите на спортните федерации, на спортисти, на политици и на гражданите в социалните мрежи.\"В интерес на истината съм малко изненадан, че всички коментират основно последиците върху частния сектор. Като че ли се забравя фактът, че Българският спортен тотализатор е най-големият спомоществовател на българския спорт\", каза Кралев.Тазгодишният бюджет на спортното ведомство надвишава с малко 75 млн. лв. Предвидено е 27,5 млн. лв. да влязат от БСТ.\"Това прави около 1/3 от бюджета за спорт. Тези пари са планирани на 1 януари, договорени са бюджетите на федерации, клубове, за домакинства, за масов спорт и т.н. Няма начин една такава забрана да не се отрази на оборотите. Както на частните оператори, така и на държавния оператор\", притеснен е Кралев.Бюджетът на тотото пък е около 160 млн. годишно. Цифровите лотарийни игри носят приблизително 120 млн. лв, а останалите 40 млн. са от моментните лотарийни игри - билетчета.Кралев се разтревожи, че и 10-процентов спад на оборота ще бръкне сериозно в бюджета на спортното ведомство.\"Ако оборотът спадне примерно с 10 %, а аз мисля, че ще е с много повече, но това трудно може да се изчисли в момента, това ще доведе до неизпълнение на нашия бюджет в размер близо 2,8 - 3 млн лева. За нас това е огромна сума. Ако една частна компания може да понесе 20-30% загуби, възстановява се, прави си друга стратегия и през следващите години може да се развие, тотализаторът и Министерството няма от къде да компенсират тези 3 млн. лв.\", застъпи се за тотото Кралев.Той е категоричен, че министерството няма откъде да вземе тези пари, което означава, че няма да бъде изпълним бюджета.\"Не искам да давам окончателно мнение, в момента нашите експерти работят по становище, което ни е изискано от Народното събрание. Но ми се струва, че ако думата забрана се замени с регулация, нещата ще си дойдат на мястото\", обясни Кралев.Министърът подчерта, че всеки лев за спорт е ценен и за това трябва да се внимава много какво ще се случи с БСТ.Припомняме, след  и ограниченията за реклама на хазарт,  и няколко телевизии, членове на АБРО, както и Футболния съюз се обявиха против. Вчера бе разпространен и видеоклип, в който се опровергават някои от тезите за подготвяни рестрикции за хазарта. На този етап Валери Симеонов има  в парламента.  за промени в закона.", "date": "2018.06.08", "title": "Красен Кралев притеснен от законопроекта на Симеонов за хазарта"}
{"url": "https://news.bg/int-politics/po-ulitsite-v-iran-otnovo-vikat-smart-na-amerika-i-smart-na-izrael.html", "text": "Иран проведе ежегодния си ден на протест срещу Израел, решен да покаже съпротива в момент на нарастващ натиск от САЩ и техните регионални съюзници, съобщава \"Франс прес\".\"САЩ, Саудитска Арабия и Израел искат да поставят Иран в ъгъла, но не знаят, че с това действие застрашават собствената си сигурност\", изтъкна председателят на парламента Али Лариджани, обръщайки се към тълпата в Техеран.Хиляди излязоха по улиците в столицата и други градове за Деня на Кудс (Йерусалим), който се провежда всяка година още от първите дни на Ислямската революция в Иран, за да покажат подкрепата си за палестинците.И на тазгодишното събитие имаше обичайното изгаряне на знамена и скандирания \"Смърт на Америка\" и \"Смърт на Израел\", както и огромно чучело на Доналд Тръмп, обесено от кран.Но това става във време, когато Иран е под засилен икономически натиск, след като САЩ се изтеглиха от ядреното споразумение, сключено през 2015 г., и се подготвят да възстановят тежките санкции срещу Ислямската република - ход, който беше приветстван от Израел.\"Върховният лидер ни каза, че трябва да дойдем масово, за да покажем на света, че действията на САЩ и Израел няма да окажат влияние върху нашия народ\", посочва 30-годишният учител Хасан Дораби.Настроението, както винаги, е било смесица от политически гняв и семейно забавление, като децата са пели песни на сцени и са играли дартс, хвърляйки стрелички по портрети на израелския премиер Бенямин Нетаняху и саудитския престолонаследник Мохамед бин Салман.Мнозина са били категорични, че Иран просто подкрепя палестинския народ, а не планира военно нападение, както се опасява Израел.\"Никога в историята ни не сме започвали война срещу която и да е страна и няма да го направим и в бъдеще\", коментира 33-годишният художник Хасан Руоламини.Афатех Салехи, 58-годишен военнослужещ, пък посочва, че иранците \"искат всички хора да живеят заедно в мир\".\"Не искаме никоя страна да напада друга. Ние не сме животни. Ние можем да живеем с Израел, но днес те искат да унищожат страните около тях\", допълва военнослужещият.", "date": "2018.06.08", "title": "По улиците в Иран отново викат \"смърт на Америка\" и \"смърт на Израел\""}
{"url": "https://news.bg/int-politics/mita-i-tramp-voyna-na-dumi-predi-sreshtata-na-g-7.html", "text": "Лидерите на Г-7 се събират в Канада за една от най-жлъчните срещи от години. В навечерието на срещата, лидерите на Франция и Канада влязоха в сблъсък с американския президент Доналд Тръмп по основната тема на срещата - търговските мита.Тръмп, който се очаква да пристигне последен и да си тръгне пръв от срещата, наложи мита върху вноса на алуминий и стомана, което предизвика ответна мярка от търговските партньори на САЩ.Ала страните също така биха могли да се сблъскат заради ядреното споразумение с Иран и климатичните промени.Срещата на Г-7, в която членуват Канада, САЩ, Великобритания, Франция, Италия, Япония и Германия, започва днес в канадския град Квебек.На Тръмп се противопоставят основно Франция и Канада.Въпреки че беше сторено много за парирането на напрежението между американския президент и френския му колега Еманюел Макрон, последният не спести критиките си към него.В публикация в \"Туитър\" Макрон заяви, че ако Тръмп иска да бъде изолиран, шестте други страни ще подпишат тяхно собствено споразумение на срещата на Г-7.Домакинът, канадският премиер Джъстин Трюдо, също беше остър, като определи като \"смехотворни\" твърденията на Тръмп, че по-високите мита върху стоманата и алуминия са в защита на националната сигурност на САЩ.Тръмп, който никога не пада по гръб, написа няколко предизвикателни публикации в \"Туитър\", обвинявайки Трюдо, че е изпълнен с негодувание и че ЕС и Канада от години издигали \"огромни митнически и непарични търговски бариери срещу САЩ\".\"Свалете митата и бариерите си, или ние ще сторим повече, отколкото само да ви отговаряме\", написа той.Британският премиер Тереза Мей изглежда предприе по-помирителен подход, изтъквайки, че иска ЕС да действа въздържано и пропорционално в ответ на американските мита.Тръмп най-вероятно ще бъде последният, който ще пристигне на срещата, като от Белия дом уточниха, че още в събота сутринта той ще си тръгне, за да се отправи към Сингапур за срещата с лидера на Северна Корея Ким Чен-ун.Трюдо постави пет теми, които ще бъдат обсъждани по време на срещата на Г-7 - включващ икономически растеж; равенство на половете и овластяването на жените; световен мир и сигурност; работни места на бъдещето; климатични промени и океани.", "date": "2018.06.08", "title": "Мита и Тръмп: Война на думи преди срещата на Г-7 "}
{"url": "https://news.bg/bulgaria/izbraha-balgarka-za-chlen-na-komisiyata-na-oon-za-diskriminatsiya-sreshtu-zhenite.html", "text": "Избраха Геновева Тишева за член на Комисията на Организацията на обединените нации за премахване на дискриминацията срещу жените.Българката бе избрана с гласовете на общи 148 държави като за влизане в Комитета бяха необходими 93 гласа.На гласуването в Ню Йорк Тишева бе класирана на 4 от общо 12 свободни позиции.Българското предложение в лицето на Тишева бе класирано след усилена работа на българското външно министерство и дипломатическите представителства на страната ни.Геновева Тишева е възпитаник на Софийски Университет, тя има специализация с Страсбург, Хага и Торино и владее 4 езика. Участвала е в изработването на Закона за защита срещу домашното насилие, Закона за борба с трафика на хора.", "date": "2018.06.08", "title": "Избраха българка за член на Комисията на ООН за дискриминация срещу жените"}
{"url": "https://news.bg/world/shest-migranti-sred-koito-3-detsa-zaginaha-v-katastrofa-v-severna-gartsiya.html", "text": "Шест души са загинали и 10 са ранени, след като бусът, с който са пътували, катастрофира на магистрала \"Егнатия Одос\" в Северна Гърция, съобщава \"Екатимерини\".Сред шестте жертви има три деца, а трима от 10-те ранени са в критично състояние в болница в Кавала.Според данните към момента, жертвите са иракски имигранти, които нелегално са влезли в Гърция с помощта на трафикант, за който се смята, че е сред загиналите.Бусът е катастрофирал, след като е изгубил контрол само няколко километра преди изхода за Кавала.", "date": "2018.06.08", "title": "Шест мигранти, сред които 3 деца, загинаха в катастрофа в Северна Гърция"}
{"url": "https://news.bg/politics/borisov-kohezionnata-politika-ne-e-samo-za-magistralite.html", "text": "Кохезионната политика на ЕС е най-важната политика за свързаността на Европа. Това заяви министър-председателят Бойко Борисов, който присъства на конференция на високо ниво \"Перспективи за конвергенция и устойчиви региони след 2020 г.\", посветена на Кохезионната политика на ЕС. Форумът се провежда в НДК като част от Българското председателство на Съвета на ЕС.По думите на премиера всичко добро, което е направено през последните години, е осъществено по кохезионните програми на ЕС. С тези средства - над 20 милиарда лева, се давала възможност за повече инвестиции, по-устойчив ръст на БВП, повишавала се квалификацията на хората и други.Борисов изтъкна и значимостта на инфраструктурата, но не само като магистрали, железопътни линии и пречиствателни станции, но и като конкурентоспособност, дигитална свързаност, енергийна свързаност. Според премиера именно кохезионната политика е тази, която може да събира доста сфери и политики на ЕС.Борисов заяви и разочарованието си относно решението на Великобритания да напусне ЕС и напомни, че в следващата финансова рамка ще липсват доста милиарди, съобщи БНТ.По думите му в същото време обаче пред ЕС имало много важни теми като киберсигурността, дигиталната инфраструктура, общата европейска отбрана и миграционната криза.Борисов не пропусна и да посочи, че е нужно на Балканския полуостров да има мир. Според него свързаността на Балканите е важна, за да се задържи младото население в страните и да се спре възходът на популистки и националистки партии.На конференцията участие взе и вицепремиерът Томислав Дончев. Той коментира, че кохезионната политика на ЕС отдавна вече не е секторна политика. Той конкретизира, че все още съществува огромна разлика между различните райони в Общността - разликата между най-бедните и най-богатите райони е над 10 пъти.Дончев подчерта, че общият пазар на ЕС е едно от най-големите постижения на интеграционния процес. \"Постигнахме много по отношение на свързаността, но все още има региони в Европа, които са транспортни анклави\", посочи вицепремиерът.\"Не трябва да допускаме маргинализация на най-бедните райони. Повече от всякога съм убеден, че трябва да бъдем амбициозни и имаме нужда от силна и кохезионна политика\", коментира още Дончев.", "date": "2018.06.08", "title": "Борисов: Кохезионната политика не е само за магистралите"}
{"url": "https://news.bg/society/nezavisim-zhivot-za-horata-s-uvrezhdaniya-osnovna-tsel-reformata-uveri-petkov.html", "text": "710 са финансираните социални услуги за подкрепа в общността за подкрепа на деца и лица с увреждания. Това са дневни центрове, центрове за социална рехабилитация, центрове за настаняване от временен тип и др. Това каза министърът на труда и социалната политика Бисер Петков по време на конференция на тема: \"Инвестиции в независим живот\" на Европейския форум по уврежданията, Европейската мрежа за независим живот и Центъра за независим живот в София.По време на конференцията бяха представени Регулациите на Европейския социален и инвестиционен фонд за периода 2014 - 2020 г. и възможностите за подкрепа на независимия живот. Министър Петков увери присъстващите неправителствени организации, че Министерството на труда и социалната политика е техен партньор и има готовност да си сътрудничи с тях. Така че, да бъде постигната промяна на нагласите и хората с увреждания да бъдат пълноценно представени в обществото, както и за създаване на условия за тяхното пълноценно участие в обществения живот.\"Ние работим активно и ще продължим работим с организациите на и за хората с увреждания\", заяви социалният министър. Той информира, че към настоящия момент вече активно се работи за реформиране на политиките за интеграция на хората с увреждания. Той визира създадената междуведомствена работна група за подготовката на нов Закон за хората с увреждания като настоя той да бъде направен, така че да гарантира правото за независим живот на хората с увреждания. Министър Петков посочи, че в новия закон са заложени по-ефективен механизъм за социално включване на хората с увреждания.Достъпни, качествени и устойчиви социални услуги са целите, които министър Петков изтъкна пред неправителствения сектор за новия проект на закон за социалните услуги.", "date": "2018.06.08", "title": "Независим живот за хората с увреждания - основна цел реформата, увери Петков"}
{"url": "https://news.bg/crime/65-godishna-ostavi-nad-400-hil-lv-na-alo-izmamnitsi-v-sofiya.html", "text": "65-годишна остави над 400 хил. лв. на ало-измамници в София. Дала им и половин килограм злато. Измамена е  между 2 и 6 юни, съобщава БНР.Съдействие на полицията за залавяне на хакери и измамници е схемата, на която се е хванала.В първият ден е оставила около 3000 лв. до кофа за боклук на улица \"Гогол\". На 3 юни - 104 хил. лв., 30 хил. евро и долари, пак в същия район.Допълнително 210 хил. лв. оставя на ул. \"Цар Асен\", два дни по-късно. Полицията издирва извършителите.", "date": "2018.06.08", "title": "65-годишна остави над 400 хил. лв. на ало-измамници в София"}
{"url": "https://news.bg/politics/ninova-vazmutena-takova-chudo-kato-borisov-nyama.html", "text": "Такова чудо няма. Това възкликна лидерът на БСП Корнелия Нинова пред премиера Бойко Борисов, който от почти година не е идвал в Народното събрание.Не се знаела позицията на кабинета по политиката на сближаване. \"Редица държави ще получат повече пари от нас\", разкритикува Нинова, като обясни, че солидарността изисква специално внимание към такива държави като България, за да не се разделя Европа на две скорости. Италия ще получи с 11 млрд. евро повече, Испания - с 10 млрд. евро.\"Защо това е така\", пита Нинова. Според нея в тези държави имало държавници.\"Пазите неутралитет от българския национален интерес\", обвини соцводачът на Борисов. \"Нямаме и позиция по политиката за миграция... Защо не се изпълняват решенията за връщането на икономическите мигранти\", пита социалистката.Нинова посочи и че се задълбочава бюрокрацията на Европа. 8 милиарда евро дава повече Брюксел за чиновници в следващия бюджет. Нямало по-страшно от мълчанието, по думите й.Нинова иска Бойко Борисов да внесе в Народното събрание дебат бюджета на ЕС. Иска още председателството да ни вкара в историята със защитени национали интереси.В отговор Цветан Цветанов веднага защити постиженията на кабинета. Именно ние сме вкарали темата за Западните Балкани в обсега на ЕС.На всички форуми в Европа се защитават националните интереси. Председателството не било на една партия. Всички политици трябва да бъдат поощрени, щом искат да се чуе силният глас на страната, по думите на Цветанов.Високи резултати от ръководството ни на ЕС прогнозира още Цветанов.Чест прави на министър-председателя, че днес е тук сред нас, каза още Цветан Цветанов.", "date": "2018.06.08", "title": "Нинова възмутена - такова чудо като Борисов няма"}
{"url": "https://news.bg/world/avstriya-yadosa-turtsiya-goni-60-imami-i-zatvarya-7-dzhamii.html", "text": "Австрия планира да изгони до 60 финансирани от Турция имами и техните семейства като част от борба с \"политическия ислям\". Отделно правителството възнамерява да затвори седем джамии, съобщи вътрешният министър на страната, цитиран от световни агенции.Кръгът от хора, който вероятно ще бъдат засегнат от тези мерки, съставлява около 60 имами, каза Херберт Кикъл от крайнодясната Австрийска партия на свободата, която е част от консервативната коалиция.Министърът добави на пресконференция във Виена, че общо 150 души са пред риск да изгубят правата си за пребиваване в страната.Седем джамии ще бъдат затворени след проведено от религиозните органи разследване на снимки от април, на които деца в подкрепяна от Турция джамия се правят на мъртви и участват във възстановка на Битката при Галиполи през Първата световна война.\"\", заяви канцлерът на Австрия Себастиан Курц от управляващата Австрийска народна партия.В няколко случая процесът по експулсиране на имами, свързани с турската Асоциация за ислямска култура, е в ход, подчерта вътрешният министър и добави, че правителство ги подозира в нарушаване забрана за чуждестранно финансиране на религиозни обекти и лица.Отношенията между Турция и Австрия са обтегнати, след като Курц многократно призовава ЕС да прекрати преговорите за присъединяване с Анкара.През миналата седмица турският президент Реджеп Ердоган атакува Курц: \"Този неморален канцлер има проблем с нас\".\"Той се пъчи и прави сцени\", добави Ердоган.Турция заклейми \"антиислямския\" и \"расистки\" ход на Австрия.", "date": "2018.06.08", "title": "Австрия ядоса Турция - гони 60 имами и затваря 7 джамии"}
{"url": "https://news.bg/world/iztrebiteli-na-rusiya-izbiha-desetki-tsivilni-v-siriya.html", "text": "Броят на цивилните жертви при въздушни удари, за които се смята, че са били извършени от руски военни самолети в жилищен район в северозападната част на Сирия, се повиши до 44 души.Това обявиха от Сирийския център за наблюдение на човешките права, цитирани от \"Франс прес\". Седалището на центъра е във Великобритания и той разчита за информациите си на мрежа от източници на територията на Сирия.\"Военни самолети, които вероятно са руски, удариха село Зардана в Идлиб през нощта и предизвиката най-големия брой жертви при единична атака в региона, включително 11 жени и 6 деца\", уточни Рами Абдулрахман, който е директор на центъра. Броят на жертвите се очаква да се увеличи, тъй като около 60 от ранените са в критично състояние. Спасителите все още претърсват развалините за оцелели. Първоначално се съобщаваше, че жертвите са по-малко, но се оказаха повече, след като са били извадени от развалините още загинали, а други са починали по-късно от раните си след въздушните удари късно в четвъртък в района на село Зардана в северозападната провинция Идлиб, която е контролирана от сирийските бунтовници, които се сражават срещу силите на президента Башар Асад.Идлиб остава най-големият населен район в Сирия, контролиран от бунтовниците. През последните години десетки хиляди бойци и цивилни избягаха там от части от страната, които армията отвоюва обратно с помощта на Русия и Иран. ", "date": "2018.06.08", "title": "Изтребители на Русия избиха десетки цивилни в Сирия"}
{"url": "https://news.bg/regions/ogromna-opashka-ot-tirove-i-naprezhenie-na-gkpp-kulata.html", "text": "Огромна опашка от тежкотоварни камиони на ГКПП \"Кулата\". На граничния ни пункт с Гърция е възникнало и напрежение между разгневени водачи.Опашката стига чак то село Марикостиново, съобщи БНТ.Заради километричните опашки водачите заплашиха да блокират преминаването по границата.През нощта е възникнало и физическо спречкване между двама тираджии. Свадата възникнала, защото техен колега поискал да ги пререди на опашката, съобщи bTV.От \"Гранична полиция\" обясниха пред обществената телевизия, че километричното задръстване се дължи на проверки от служители на Агенция \"Митници\". Нямало проблем в техните информационни системи за проверка на гражданите, преминаващи през границата.От Агенция \"Митници\" пък обясниха задръстването с ремонтите, които се извършват от другата страна на граничния пункт на гръцка територия. Тапите били и заради интензивния петъчен трафик.От агенцията допълниха, че спрямо юни месец миналата година трафикът на тирове през ГКПП \"Кулата\" се е увеличил с 10%. Проблем с преминаването има предимно на тежкотоварни автомобили, а леките коли минават много бързо и се налага да чакат само по няколко минути.Водачите на тирове обаче алармират, че не могат да преминат през пункта вече 10 часа. Отговорът на Агенция \"Митници\" - проверката на тежкотоварни автомобили трае няколко минути, работят три трасета с три кантара.Темата стигна и до областния управител на Благоевград, който заяви, че ще бъде осигурено допълнително трасе за изход от страната, за да може трафикът от тирове да се облекчи.Стана ясно и че температурата на въздуха вече е около 30 градуса, което прави условията много тежки. На мястото има и пристигнала линейка, в случай, че някои от водачите имат нужда от помощ. Ще се раздава вода на водачите.МВР съветва тираджиите, които пътуват към Гърция, да преминават през друг граничен пункт, тъй като ремонтите ще продължат още месец.Близо 10 километра е колоната от чакащи камиони преди Граничния пункт \"Кулата\", предаде БНР. Аналогична била ситуацията и на гръцка територия.През цялата нощ превозвачите се придвижвали изключително бавно. Причината за огромното задръстване била бавната обработка на митническите кантари. От Агенция \"Митници\" заяили, че повече от 400 камиона чакат на българска територия, което означава, че за да преминат са необходими около 40 часа.", "date": "2018.06.08", "title": "Огромна опашка от тирове и напрежение на ГКПП \"Кулата\""}
{"url": "https://news.bg/politics/borisov-ne-vidyal-nishto-trasirano-ot-radev-v-rusiya.html", "text": "Има разминаване между публикуваната информация от МС за резултатите от визитата на премиера Бойко Борисов при срещата му с руския президент Владимир Путин и изнесената информация от Кремъл, стана ясно от думите на депутата от БСП Антон Кутев.Борисов не отговори нито веднъж на въпросите, които зададохме писмено и устно. Той се държи като дерибей. Подобно поведение на министър-председател е дебелашко и недопустимо, каза Кутев след отговора на премиера.По време на парламентарен контрол Антон Кутев запита Борисов  като изреди фактология за развитието на енергийните проекти - . Какво се промени през всички тези години и какво си говорихте с Путин за газа, запита депутатът Кутев.Премиерът Борисов заяви: \"Щеше ми се да започна с това, което Нинова каза и как бихме могли като държава да постигнем по-добри резултати. Със сигурност можем повече. По този начин, с този акцент и тон, който ми зададохте... Това, което трасира президента Радев, това постигнахме и ние. Аз отидох да видя какво беше трасирано, то не беше трасирано нищо\", заяви Борисов.В реплика Антон Кутев заяви, че президентът Румен Радев има по-висок рейтинг. \"Изглежда сте били на различни срещи с Путин. Това, което казахте се различава от думите на Песков\", каза Кутев и припомни думите на Борисов след връщането му от Москва как през страната ще минават 35 млн. куб. газ, а говорителят на руския президент Дмитрий Песков е заявил, че няма договорености.\"Вие говорите как България вече е на газовата карта, Песков обобщава, че България проявява интерес\", заяви Кутев и цитира израз на руски, който, според него означава, че от тук нататак политиката е изчезнала.Означава, че на чиновническо ниво нещата ще продължат. Борисов, вие не се разбирате с тези хора или имате начин на комуникация, който е различен. Трябва да си промените екипа, защото сам няма да може да го направите, заяви Кутев.В отговор премиерът Борисов упрекна депутата- Вие чакате не да дойда да свърша някаква работа (в парламента - б.р.), а да изговорите това, което сте си намислили. ГЕРБ има по-голям рейтинг от БСП, а Манолова - от Президента. Това не значи нищо. Срещата с мене беше 3 часа със заклет преводач. Толкова да не съм разбрал това, което говорим...\", усъмни се премиерът.Той разкри, че са говорили за корупционни практики, за наказателната процедура при търгове. Договор за газ имаме до 2030 година, говорим за допълнително количество. Трябва да видим как да го прекараме между нашите и Сърбия, обобщи Борисов.По време на тези му обяснения лидерът на БСП Корнелия Нинова от място ръкомахаше премиерът да продължи отговора си. Той обясни, че са говорили цялото количество газ (което минава през страната ни - б.р.) да се търгува на територията на България.\"От едната страна нашите партньори ми пишат, че съм . Вие ми казвате, че не се разбираме. На кой да повервам. Три часа си говорихме най-добронамерено. Като дойде в България, ще помоля да ви обясни\", каза Борисов и си тръгна. Депутатите на ГЕРБ излязоха след като Борисов си тръгна.Докато депутатите от мнозинството напускаха местата си, Антон Кутев отговори на премиера - \"ако трябва на руски, ако трябва - на английски, все някак ще се разберем. Проблемът не е, че (Борисов - б.р.) е говорил 4 минути, а че не отговори на въпроса\".В кулоарите пред журналисти Бойко Борисов беше повече от лаконичен. Повече средства са договорени за кохезионна политика в сравнение с предходния програмен период, стана ясно от пояснението на Бойко Борисов след контрола в отговор на критиките на соцлидера. Повече пари с 15% по политиката за сближаване се пада на човек от населението.Припомняме, седмица след визитата на българския президент Румен Радев в Москва там беше и премиерът Бойко Борисов. В делегацията, водена от министър-председателя, бяха включени вицепремиерът Томислав Дончев и министрите на финансите - Владислав Горанов, на енергетиката - Теменужка Петкова, на туризма - Николина Ангелкова, на културата - Боил Банов, както и изпълнителният директор и член на УС на \".Руският премиер обсъдиха търговско-икономическите отношения на двете държави както и сътрудничеството в сферата на енергетиката, туризма и търговията.По време на срещата с президента Владимир .След като се върна от Москва  за резултатите от визитата си.", "date": "2018.06.08", "title": "Борисов не видял нищо, трасирано от Радев в Русия"}
{"url": "https://news.bg/education/aikb-mashinostroeneto-i-darvoobrabotvaneto-da-stanat-zashtiteni-spetsialnosti.html", "text": "Специалностите \"Машиностроене\" и \"Дървообработване\" да бъдат включени в списъка със защитените от държавата специалности. Предложението е от Асоциация на индустриалния капитал в България (АИКБ) към Министерство на образованието и науката, информираха от АИКБ.Писмото е във връзка с подкрепата от АИКБ на проекта на Постановление на Министерския съвет за приемане на списъка.Според АИКБ към изготвения вече списък трябва да бъдат добавени специалностите \"Машини и системи с ЦПУ\" и \"Мебелно производство\", тъй като е налице очакван недостиг от специалисти на пазара на труда.Първата е една от най-търсените и дефицитни специалности, а броят на учащите е крайно недостатъчен. Разпределението на паралелките не покрива всички области, в които е развит този бранш, като дори в региони с концентрация на машиностроителни предприятия като Видин, Враца и Монтана няма къде да се изучава специалността, се посочва още в писмото.Предложението за включването на втората специалност \"Мебелно производство\" е мотивирана от официални икономически и социологически анализи. Според тях дървообработването и в частност производството на мебели, e и сред най-бързо развиващите се по отношение на експорта сектори.Това е и един от браншовете, който открива и поддържа работни места в райони с ниска заетост. В момента специалността е изучавана от едва около 120 ученика. Обучението по професията е подкрепено от бизнеса в Югозападен, Южен Централен, Североизточен и Северен Централен райони, като е декларирана готовност за осигуряване на задължително практическо обучение.От АИКБ целят развитие на връзката между образованието и бизнеса и за по-активно участие на работодателите при определянето на държавния план-прием в професионалните гимназии.От асоциацията настояват промените в Закона за професионалното образование и обучение (ЗПОО) категорично да се уредят правоотношенията между учащи и работодатели.Становището на Министерството на труда и социалната политика, на социални партньори и на неправителствени организации е учениците да не са със статут на работници или служители по време на практическите си занимания в компаниите. Основното занятие на децата е да учат.Според работодателите, в изменението на Закона за професионално обучение трябва да се предвиди възможност възнаграждението на учащите в дуалната система да се финансира освен от работодателя и от оперативни програми, държавни фондове и други източници.От АИКБ припомнят, че преди месец на специална кръгла маса, посветена на връзката на висшето образование и бизнеса, АИКБ предложи концепция за промяна на модела на финансиране на висшето образование. Те са подсказали и мерки за координация между бизнеса и държавата за осигуряване на квалифицирани човешки ресурси за българската икономика и качествени работни места за завършващите студенти по професиите и специалностите, които завършват.Новият модел на финансиране предвижда между Министерството на науката и образованието, студентите и избраното от тях висше училище да се сключва тристранен договор, с които държавата поема ангажимент за цялостно финансиране на обучението на студентите. Висшите училища се задължават да осигурят качествен образователен процес, а студентите се задължават след завършването си да работят за определен период в България. Освен сумата необходима за обучение студентите от дефицитни специалности да имат възможност да получават от държавата стипендии.", "date": "2018.06.08", "title": "АИКБ: Машиностроенето и дървообработването да станат защитени специалности"}
{"url": "https://news.bg/world/si-dzinpin-i-putin-razgovaryat-v-kitay-na-fona-na-naprezhenieto-sas-sasht.html", "text": "Китайският президент Си Дзинпин посрещна руския си колега Владимир Путин на държавна визита, съобщава АФП.Агенцията отбелязва, че двата гиганта работят за сближаване на отношенията на фона на дипломатическите и икономически предизвикателства със САЩ.Путин, спечелил четвърти мандат през март 2018 г., пристигна в Голямата зала на народите в Пекин за разговори със Си, който може да остане на власт до края на живота си, след като ограниченията бяха отменени по-рано тази година.Двамата държавни лидери инспектираха почетен караул и поздравиха деца, които развяваха знамената на двете държави по време на церемония по посрещането на Путин преди да се насочат към голямата сграда за разговори.Най-влиятелните лидери на Китай и Русия през последните десетилетия установиха тесни контакти, докато в същото време президентът на САЩ Доналд Тръмп определя двете държави като икономически съперник, който оспорва интересите и ценностите на Вашингтон.Си и Путин са \"сродни души, които желаят да направят страните си отново велики\", коментира Александър Габуев от Московския център \"Кърнеги\".\"Двамата споделят скептицизма си към американската хегемония и недоверието си към намеренията на САЩ, двамата са авторитарни ръководители\", добави той.По-рано тази седмица Путин заяви, че китайският президент е единственият държавен лидер, с когото е празнувал рождения си ден, двамата са пили водка и са хапвали наденица.Той е отзивчив и искрен, поясни Путин.След посещението в Пекин Путин ще се присъедини към Си на срещата на върха на Шанхайската организация за сътрудничество в Китай през уикенда.Китай и Русия ръководят регионалната организация, в която участват бивши съветски държави и новите членове Индия и Пакистан.", "date": "2018.06.08", "title": "Си Дзинпин и Путин разговарят в Китай на фона на напрежението със САЩ"}
{"url": "https://news.bg/disasters/sredizemno-more-mozhe-da-se-prevarne-v-plastmasovo-more.html", "text": "Средиземно море може да се превърне в \"пластмасово море\", предупредиха от Световния фонд за дивата природа (WWF) в доклад, в който се призовава за мерки за почистване на един от най-замърсените водни басейни в света.Според WWF в Средиземно море има рекордни равнища на \"микропластмаси\", малки парчета от пластмаса с размер по-малък от 5 милиметра, които могат да бъдат открити все по-често в хранителната верига, което представлява заплаха за човешкото здраве.\"Концентрацията на микропластмаси е почти четири пъти по-висока\" в Средиземно море в сравнение с откритите морета в други части на света, се подчертава в доклада, озаглавен \"Избягване на пластмасовия капан: Спасяване на Средиземно море от замърсяването с пластмаса\".Проблемът, както и по целия свят, е просто, че пластмасите са се превърнали в съществена част от ежедневието ни, докато рециклирането представлява само една трета от отпадъците в Европа.Пластмасите представляват 95 процента от отпадъците, плаващи в Средиземно море и по неговите плажове, като повечето от тях идват от Турция и Испания, следвани от Италия, Египет и Франция, се посочва в доклада.За справяне с проблема, трябва да има международно споразумение за намаляване на изхвърлянето на пластмасови отпадъци и да се помогне да се изчисти мръсотията в морето.Всички страни в района на Средиземно море трябва да стимулират рециклирането, да забранят пластмаси за еднократна употреба като торби и бутилки, и постепенно да премахнат използването на микропластмаси в почистващи препарати или козметика до 2025 г.Самата пластмасова индустрия трябва да разработи рециклируеми и компостиращи продукти, произведени от възобновяеми суровини, а не от химикали, произведени от петрол.Отделните хора също трябва да изиграят ролята си, правейки лични избори, като например да използват гребени или кухненски прибори, изработени от дърво, а не от пластмаса.", "date": "2018.06.08", "title": "Средиземно море може да се превърне в \"пластмасово море\""}
{"url": "https://news.bg/world/ankara-obvini-viena-v-rasizam-i-islyamofobiya.html", "text": "Турция остро реагира на решението на правителството на Австрия да затвори джамии и да изгони имами, съобщава АФП.По-рано днес Виена съобщи, че планира да изгони до 60 финансирани от Турция имами и да затвори седем джамии като част от борбата с политическия ислям.Говорителят на президента на Турция Ибрахим Калин разкритикува решението на Австрия.\"Решението на Австрия да затвори седем джамии и да депортира имами с неубедително оправдание е отражение на антиислямската, расистката и дискриминационната популистка вълна в тази страна. Това е опит за атакуване на мюсюлманската общност в името да се отбележат евтини политически точки\", написа Калин в \"Туитър\".Той обвини Виена в \"идеологически практики\", които нарушават човешките права. Според него \"усилията за нормализация на ислямофобията и расизма трябва да бъдат отхвърлени при всички обстоятелства\".В момента около 100 000 турци живеят в Австрия.", "date": "2018.06.08", "title": "Анкара обвини Виена в расизъм и ислямофобия"}
{"url": "https://news.bg/crime/nameriha-narkotitsi-v-zatvornicheska-kiliya.html", "text": "Намерени са амфетамини в затвора във Варна, предаде \"\". Наркотикът е открит в килията на затворник. Амфетамините са били скрити под прозореца на килията в ТПО Разделна край Варна.Наркотикът бил открит при внезапна проверка на надзирател в затворническото общежитие на 36-годишен мъж. Откритата субстанция се оказала производна на амфетамин. Общото тегло на дрогата е 0,23 гр.Образувано е досъдебно производство и материалите са докладвани на прокурор от Районна прокуратура - Варна.", "date": "2018.06.08", "title": "Намериха наркотици в затворническа килия"}
{"url": "https://news.bg/int-economics/evropeyskite-ministri-ne-postignaha-kompromis-po-paketa-mobilnost.html", "text": "Министърът на транспорта Ивайло Московски заяви, че не е постигнат напредък по пакета \"Мобилност\" на днешното заседание на съвета \"Транспорт, телекомуникации и енергетика\" в Люксембург.\"Пожелавам успех на австрийското председателство ... по същия начин да положат максимални усилия сектор Транспорт да бъде истински двигател на икономическия растеж и устойчивост в ЕС\", каза пред БНР Московски.Припомням, този пакет предизвика силно недоволство сред нашите превозвачи, които се опасяват, че промените в него могат да сложат край на техния бизнес.Eврокомисарят по транспорта Виолета Булц посочи, че българското председателство на Съвета на Евросъюза е постигнало отстъпки по много части от предложенията по пакета \"Мобилност\" и че само няколко въпроса остават нерешени - каботаж, командировки, умни тахографи, почивка и време:\"Въпреки това съм твърде окуражена от коментарите, които чух днес - има сериозна откритост за постигане на общ подход до края на годината при австрийското председателство. Надяваме се това да стане достатъчно бързо, за да включим и парламента в триалога до края на тази година. Бих искала да призова страните-членки да подходят конструктивно към тези обсъждания и така да допринесат за по-ранното приемане на общия подход.\"", "date": "2018.06.08", "title": "Европейските министри не постигнаха компромис по пакета \"Мобилност\""}
{"url": "https://news.bg/int-economics/rumanskata-marka-dacia-zadmina-toyota-v-germaniya.html", "text": "Румънската компания Dacia достигна 2,5% пазарен дял в Германия през май. Така тя успя да задмине японския производител Toyota по отношение на продажбите, съобщи сайтът Profit.ro.Германия е най-големият автомобилен пазар в Европа и един от големите пазари за румънския производител. Dacia продаде 7,515 автомобила в Германия през май, което е с 10,7% повече в сравнение със същия месец на 2017 година. Така Dacia изпревари Toyota, която продаде 7,228 автомобила за същия период.През първите пет месеца на тази година, Dacia продаде над 31,200 автомобила в Германия, осигурявайки си пазарен дял от над 2%.Немският автомобилен пазар се е увеличил само с 2,6% през първите пет месеца след спад от 5,8% през май.", "date": "2018.06.08", "title": "Румънската марка Dacia задмина Toyota в Германия"}
{"url": "https://news.bg/world/protesti-v-kanada-sreshtu-g-7.html", "text": "Срещата на Г-7 в Канада беше предшествана от протести, съобщава АП.Днес и утре лидерите на ЕС, САЩ, Канада, Великобритания, Германия, Франция и Япония ще проведат традиционната си годишна среща.Стотици протестиращи изпълниха улиците на Квебек с искането политиците да водят политика в подкрепа на бедните и повече социална сигурност.В същото време Г-7 трудно би постигнала компромис по въпросите за търговията, климата и сигурността. Причината е експанзионистичната политика на Доналд Тръмп.", "date": "2018.06.08", "title": "Протести в Канада срещу Г-7"}
{"url": "https://news.bg/weather/ochakvame-slanchevo-i-toplo-vreme-1.html", "text": "Днес над по-голямата част от страната ще бъде слънчево. След обяд ще има временни увеличения на облачността, но ще остане почти без валежи. Ще духа слаб източен, в Източна България - умерен югоизточен вятър. Преобладаващите максимални температури ще бъдат между 29° и 34°.Това съобщават от НИМХ към БАН.Преди обяд над планините ще бъде предимно слънчево, след обяд ще се развива купеста и купесто-дъждовна облачност. На места в масивите от Западна България ще превали слабо. Максимална температура на височина 1200 метра около 22°, на 2000 метра - около 15°.Над Черноморието ще преобладава слънчево време, ще има временни увеличения на облачността, но ще е без валежи. Максимални температури на въздуха: 23-25°. Температурата на морската вода е 21-23°. Вълнението на морето ще бъде 2 - 3 бала.", "date": "2018.06.08", "title": "Очакваме слънчево и топло време"}
{"url": "https://news.bg/world/nov-problem-sas-sigurnostta-na-lichnite-danni-vav-facebook.html", "text": "За период от четири дни през май, за около 14 милиона потребители на Facebook по целия свят се е активирала настройката по подразбиране за споделяне на публикациите с всички. Компанията съобщи това на 7 юни.Проблемът, засегнал потребителите от 18 май до 22 май. Той е породен от нови тестове на Facebook. Социалната мрежа разработва нова функция.След като служителите на компанията открили грешката, от Facebook са променили всички настройките за поверителност отново.Засегнатите потребители на Facebook ще получат известие от приложението или уебсайта. Те ще видят съобщение от Facebook, което приканва потребителите да прегледат постовете и.", "date": "2018.06.08", "title": "Нов проблем със сигурността на личните данни във Facebook"}
{"url": "https://news.bg/health/provezhdat-bezplatni-pregledi-za-laymska-bolest-v-stolitsata.html", "text": "Безплатни прегледи за лаймска болест и инфекции ще се провеждат в столицата. Специалисти от Военно медицинска академия организират безплатни консултации за инфекции, които са предавани чрез ухапване от кърлеж.Хората в столицата ще имат възможност да се прегледат в периода между 11 и 14 юни от 09:00 до 14:00 часа. Прегледите ще се провеждат в кабинет № 108 на Катедра по инфекциозни болести на ВМА. Не е нужно направление от личния лекар, но е необходимо предварително записване.От ВМА напомнят, че кърлежово-преносимите заболявания се причиняват от инфекциозни агенти, предавани чрез ухапване от различни видове кърлежи. 16 заболявания, причинени от ухапвания от кърлежи, са известни до този момент.Тъй като даден кърлеж може да бъде преносител на повече от един инфекциозен агент, пациентите могат да бъдат инфектирани едновременно с повече от един патогени, което определя трудностите при диагностиката и лечението на някои пациенти.", "date": "2018.06.08", "title": "Провеждат безплатни прегледи за лаймска болест в столицата"}
{"url": "https://news.bg/society/dialogat-v-obshtestvoto-da-ne-se-vodi-prez-praydove-iska-kontrera.html", "text": "Общинският съветник Карлос Контрера заяви в ефира на Нова, че не през прайдове трябва да се води диалогът в обществото.11 години се правят експерименти по софийските улици по мнението му. Отявлено политически искания се парадират на прайда, изтъкна Контрера. По мнението му исканията на митингуващите на прайда не се приемат от българското общество. Те искат еднополови бракове, еднополови двойки да осиновяват деца, а това били теми, които обществото отхвърлило по време на дискутирането на ратификацията на Истанбулската конвенция.Една форма на насилие, която се чувства със съдействието на едни външни факти, вижда Контрера.Това е тема която вълнува умовете на хората и трябва да говорим за това, заяви предприемачът Ивайло Пенчев.Сексуалната ориентация на хората не е по-важен въпрос от това какъв цвят е косата на някого, контрира Ивайло Пенчев. Тези хора имат проблем, не психологически, а че не са приети от обществото, допълни той. Ако тези хора се чувстват приети, на никой няма да му е по-зле категоричен е предприемачът.Чрез тази екзотика и ненормалност те парадират, за да разнообразят сивото си ежедневие, смята Контрера. Личната сфера си е тяхна работа, но това, че парадират не е редно, смята той и попита защо това се случва по креслив безпардонен начин.Прпомняме, . Той настоя и за обяснения от вътрешния министър Валентин Радев по повод многобройната полицейска охрана на прайда. ", "date": "2018.06.08", "title": "Диалогът в обществото да не се води през прайдове, иска Контрера"}
{"url": "https://news.bg/society/stolichani-protestirat-sreshtu-zastroyavane-na-gradinka-v-kvartal-borovo.html", "text": "Жителите на столичния квартал \"Борово\" излязоха на протест. Те недоволстват от плановете за застрояването на зелена площ в района, съобщи bTV.Градинката, станала повод за протеста, се намира в близост до 20-та поликлиника в квартала.На мястото на градинката се предвижда строеж на 9-етажен блок с 120 апартамента.Гражданите са категорични, че ако на мястото се изгради сграда, кварталът няма да може да поеме новите автомобили и жители, тъй като вече всичко е застроено.Темата коментира и кметът на столичния район \"Красно село\" Христо Апостолов, в който попада квартал \"Борово\". По думите му той не знае кой е собственик на терена.Според него трябва да се направи анализ на строителството, преди да са започнали строителните дейности, така че да се разбере как точно ще се затрудни живота на хората в квартала при евентуалното изграждане на нова сграда.", "date": "2018.06.08", "title": "Столичани протестират срещу застрояване на градинка в квартал \"Борово\""}
{"url": "https://news.bg/crime/seriozni-propuski-pri-izdirvaneto-na-pelov-vidya-bivsh-shef-v-mvr.html", "text": "Служителите на МВР са допуснали сериозни грешки при организацията и издирването на двамата бегълци Владимир Пелов и Радослав Колев, които избягаха от Централния софийски затвор на 4 април тази година. Това заяви пред bTV бившият началник на Областната дирекция на МВР за София-област Николай Николов.По думите на Николов слабото място в работата на МВР при издирването на бегълците е било, че служителите на са подложили на 24-часово наблюдение целия контингент около беглеца, а именно неговите близки, познати, съученици, приятели, любовници.Стана ясно, че именно Николов е водил акцията по залавянето на Пелов през 2011 година. Тогава органите изучили всичко около престъпника - неговото детство, минало, ученическите му години и други. По този начин разследващите стигнали до Пирдоп, където живеела съученичка на Пелов, която се оказала и негова приятелка.Бившият началник в структурите на МВР коментира, че причината за слабостите в работата на ведомството е фактът, че системата е разбита.Самото \"разбиване на системата\" станало на два етапа. Първият етап - през 2008 година, когато министър на вътрешните работи бил Михаил Миков. Вторият етап - през 2013 година, по време на кабинета \"Орешарски\".По думите на Николов винаги когато БСП дойдат на власт, в МВР се прави политическа чистка.Николов препоръча на настоящото ръководство на МВР да направи стойностен анализ на това какво са направили за залавянето на Пелов и какво са пропуснали по случая. След това органите трябва да предприемат съответните мерки за отстраняването на пропуските.Припомняме, застреляният . Тогава с него избяга и съучастникът му Радослав Колев, като двамата излязоха от затвора през централния вход, след като стреляха с пистолет по охраната.МВР веднага предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.Според един от последните сигнали до полицията Владимир Пелов е бил забелязан в Ботевград. Заради сигнала на 2 юни в града беше проведена полицейска акция по издирването на затворника. На 17 май . В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.Късно вечер на 5 юни, сряда, избягалият затворник . Той беше намерен мъртъв, застрелян с три куршума. Тогава до него беше намерен и Марио Панчев, известен под прякора Големия, който също беше прострелян, с два куршума. На мястото на престрелката властите откриха 3 пистолета и 7 гилзи. Според полицията Панчев е застрелял Пелов, а Пелов се опитал да убие Панчев.Мотивите за сега се изясняват. Водещите версии - разчистване на стари сметки и бизнес отношения или отмъщение. Човек, познавал и двамата, заяви, че , заради което последният бил преместен от домашен арест в Централния софийски затвор. За това Пелов се опитал да си отмъсти и да убие Панчев.Излезе и твърдението, че между Пелов и Панчев имало вражда заради жена.След  имаше засилено полицейско присъствие. Следобед стана ясно, че разследващите са евакуирали жилищен блок в града, подозирайки, че в един от апартаментите се е укривал Пелов и че в жилището може да има взривоопасни вещества.След обиск стана ясно, че , което наложи те да бъдат обезвредени от антитерористите.Простреляният Марио Панчев е настанен в \"Пирогов\". Лекарите са направили животоспасяваща операция на пострадалия. Въпреки това .", "date": "2018.06.08", "title": "Сериозни пропуски при издирването на Пелов видя бивш шеф в МВР"}
{"url": "https://news.bg/bulgaria/vsichki-stantsii-v-stolitsata-sa-otchitali-zamarsen-vazduh.html", "text": "Всички станции разположени на територията на Столична община са отчели замърсяване на въздуха над нормата през периода 2015 г.- 2017 г. Това заяви адвокат Димо Господинов от \"Група за чист въздух\" в ефира на БНР. Той акцентира, че подобно замърсяване предполага някакви увреждания. Те може да са здравословни или да става дума за естествения дискомфорт да живееш в замърсена среда. Всички граждани на столицата обаче са засегнати, категоричен е Господинов.Припомняме, на 7 юни стана ясно, че Софийския градски съд е взел решение да даде ход на делото на \"Група за чист въздух\" срещу Столичната община.Предлага се кръгът на засегнатите да включва всички хора, които живеят, учат или работят на територията на Столична община за периода 2015-2017 година.Господинов обясни, че всички адвокати по делото ще работят абсолютно безплатно, но \"Група за чист въздух\" апелират за събиране на средства, тъй като 15 хил. лв са необходими за експертни оценки и разноски по делото.От \"Група за чист въздух\" не искат мерки за компенсиране на колектива, а преустанови нарушението.\"То е превишаване на нормите за допустимо замърсяване на въздуха, което може да се случи чрез определени действия на Столична община или като се преустановят определени бездейства. За 2017 година продължава наднорменото ниво на замърсители във въздуха на София. Биха ни удовлетворили такива действия, които да доведат до ефективен резултат\", настоява Господинов.", "date": "2018.06.08", "title": "Всички станции в столицата са отчитали замърсен въздух"}
{"url": "https://news.bg/society/kravata-penka-e-chinovnicheska-zhertva-spored-emil-radev.html", "text": "Целият случай около подвизите на кравата Пенка е чиновническа сага, става въпрос за чиновнически подход. Това заяви пред БНТ евродепутатът Емил Радев във връзка с , който придоби световна известност.Според евродепутата случаят около кравата Пенка е типичен пример за това как заради такива казуси се критикува европейското законодателство, а хората оставали с впечатление, че общностното право е несправедливо и жестоко. По думите на Радев това е грешно, защото в случая става въпрос за чиновнически подход - преценка на едни административни органи, какъвто е Агенцията по безопасност на храните.\"Ние много добре знаем какво става с конете, които не са регистрирани. Агенцията ги убива на място даже, никой не гледа дали са заразени, дали са здрави и т.н., защото с една проба този кон е бил на територията на страната примерно 10-15 години, изведнъж, когато се подаде сигнал или като се намерят тези коне - конят бива автоматично убиван. Това е варварство за мене\", коментира представителят на българските граждани в ЕП.Според него Българската агенция по безопасност на храните (БАБХ) трябва да отговаря еднакво както за ветеринарно-медицинската дейност, така и за хуманното отношение към животните. Радев припомни случая с разбития , като обясни, че с години служители на БАБХ са ходели на проверки и после казвали: \"ами нищо не може да направим, те не ни пускат вътре\". Това продължавало с години.\"Само искам да кажа, през март месец за сключени два нови договора за обществена поръчка за два екарисажа на територията на страната за 12 милиона лева. Там, колкото повече животни се прави оборота, толкова повече се плаща\", притеснен е Радев. Той допълни и че има сигнали и за неправомерно закриване на екарисажи като .\"В даден момент си мислим - това бизнес ли е, Агенцията за това ли евтаназира тези животни... Не може по този начин - избиваме всичко живо и проблемът е решен. Няма крава - няма проблем. Не може да мислим така\", настоя евродепутатът.Според него е редно, след като са взети от животното, е нормално да се видят резултатите и да се установи дали животното е заразено или не. Ако кравата не е заразена, трябва да се намери нужния начин, \"а не цялата страна и ЕС да се занимава с кравата Пенка и как чиновниците четат закона като дявола евангелието\".", "date": "2018.06.08", "title": "Кравата Пенка е чиновническа жертва според Емил Радев"}
{"url": "https://news.bg/energy/spored-sotsialist-aets-belene-se-razmrazyava-ne-se-restartira.html", "text": "Проектът за изграждането на АЕЦ \"Белене\" не се рестартира, а размразява. Тази позиция заяви депутатът от \"БСП за България\" Атанас Костадинов пред bTV.\"Тъжната истина е, че няма рестартиране на проекта \"АЕЦ \"Белене\". Има опит за размразяване на проекта. В този формат, по този начин на взимане на решения, ние имаме огромни въпросителни- изобщо ще се рестартира ли?\", пита Костадинов.Той заподозря в сделката да има чужди интереси. По думите му някой иска да подари централата, без държавата да поема каквито и да е задължения и отговорности.От 1981 г. до момента, проектът е страдал заради политически мантри, изтъкна Костадинов и акцентира, че твърдението за сеизмичен риск на площадката не е вярно.\"Резултатите от арбитражното дело за централата са за необоснованото спиране на проекта заради решението на Народното събрание от 2012 г, което казва, че се забранява изграждане на ядрена централа в Белене\", допълни социалистът.Падането на мораториума бе гласувано от депутатите в Народното събрание. То мина със 172 гласа \"за\", 14 \"против\" и двама въздържали се депутати. Против гласуваха депутатите от ДПС. В дебатите по предложението за възстановяване работата по проекта за ядрена централа взеха участие от всички парламентарни групи. за размразяване на работата по АЕЦ \"Белене\", като проектът трябва да е на пазарен принцип и без държавни гаранции. От опозицията в лицето на БСП също подкрепят рестартирането на проекта, но левите настояват преди всичко за държавен ангажимент.Припомняме, четирите организации от АОБР с отворено писмо до Народното събрание заявиха, че не са доволни от това, че министър Петкова огласява  \"Белене\" при \"пазарни условия\" - да няма държавни гаранции по осъществяването на проекта и да няма дългосрочни договори за изкупуване на произведената електроенергия. Те излязоха с допълнителни условия и предложение за схема. Работодателските организации предупреждават и че в публичното пространство се разпространява  - за цената на електроенергията, произведена от АЕЦ \"Белене\", за обема на бъдещото електропотребление, както и за липсата на алтернативи.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ . През 2018 г.  в посока той да отпадне, а  си в международния форум \"Атомекспо\".В началото на март месец тази година Народното събрание поръча на Министерството на енергетиката да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме, темата за проекта АЕЦ \"Белене\" стана отново актуална, след като  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на годината, след изрично разрешение от БЕХ (като поръчител), но  на .На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за , но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в, акцент в дейността и думите на министър Теменужка Петкова в последните месеци е , което е изготвено от Русия по договор и на което .Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една , който да се осъществи с европейско финансиране.", "date": "2018.06.08", "title": "Според социалист АЕЦ \"Белене\" се размразява, не се рестартира"}
{"url": "https://news.bg/regions/60-meditsi-preglezhdat-bezplatno-na-plazhovete-po-severnoto-chernomorie.html", "text": "От тази година на плажовете по Северното Черноморие в страната ще се предоставя услугата безплатна първа помощ.Близо 60 медици ще работят в пунктове на брега на морето и ще оказват необходимата първа помощ на пострадали при инциденти на плажа, съобщи bTV.Такива пунктове вече са поставени и работят във морската столица Варна, в курортите \"Св. Св. Константин и Елена\" и \"Златни пясъци\", както и на плажа \"Кабакум\".Медиците ще се занимават основно с водно-спасителна дейности при възникнали инциденти във водата, както и при такива на пясъчната ивица.Във всички пунктове работят само реаниматори.Пунктът във Варна е оборудван с пълна екипировка за реанимация - животоспасяващи медикаменти, тръби за интубиране и други.Във връзка с поставянето на пунктовете специалистите тълкуват, че преди всичко хората трябва сами да се пазят и внимават, така че да не се стига до инциденти и да не се налага оказването на първа помощ.На плажа трябва да се четат всички табели, както и туристите да се допитват до спасителите, защото най-честите инциденти били свързани именно с липсата на информираност сред туристите.", "date": "2018.06.08", "title": "60 медици преглеждат безплатно на плажовете по Северното Черноморие"}
{"url": "https://news.bg/politics/kurumbashev-svalya-shapka-na-novakov-za-razgroma-nad-makron.html", "text": "Евродепутатът Петър Курумбашев дойде в Народното събрание, за да призове за сериозност към пакета за мобилност.По думите му водачите няма да могат да ползват почивките, освен ако не са на несъсществуващи паркинги. Трябвало да има места за пикник и други екстри.Превозното средство трябвало да се връща в страната. \"Явно превозното средство е носталгично освен шофьорите\", ироничен е Курумбашев. Няма как камионите сами да си дойдат в България без шофьора.Изобщо, според евродепутата ни, са гласувани отежняващи условия за превозвачите ни. Курумбашев поясни, че  може да бъде атакувано в зала.Той в типичния му шеговит стил се заяде със заявените позиции от колегата му от ЕНП Андрей Новаков по пакета \"Макрон\".\"Генерал Новаков\", както го нарече Курумбашев, нанесъл съкрушителен удар на френския президент Еманюел Макрон. Както Криско казва: \"Шапка ти свалям\", заяви евродепутатът.\"Сега виждаме разгромен Макрон, който лежи и пъшка, а около него една 60-годишна самодива го целува\", продължи с иронията той.", "date": "2018.06.08", "title": "Курумбашев \"сваля шапка\" на Новаков за разгрома над Макрон"}
{"url": "https://news.bg/crime/osadiha-chetirimata-biyachi-ot-radnevo-za-opit-za-ubiystvo-prez-2016-g.html", "text": "По обвинителен акт на Окръжна прокуратура-Стара Загора са осъдени четирима мъже за опит за убийство.21-годишният Стефан Иванов е осъден за това, че , обл. Стара Загора, опитал да убие двама мъже, като в единия случай е действал в съучастие с Антон Иванов, Динко Асенов и Калчо Иванов, като опита за убийство е извършен по хулигански подбуди.Окръжен съд-Стара Загора налага на Стефан Иванов 12 години \"лишаване от свобода\" при първоначален \"строг режим\". Той е осъден да заплати на граждански ищец 25 000 лева обезщетение за претърпени имуществени вреди от престъплението, ведно със законната лихва, считана от датата на увреждането.Съучастниците, 41-годишният Калчо Иванов получава 8 години при първоначален \"строг\" режим, 25-годишният Динко Асенов получава 5 години при първоначален \"строг\" режим и 23-годишният Антон Иванов получава 4 години при първоначален \"общ\" режим.Присъдата подлежи на обжалване и протест пред Апелативен съд-Пловдив. заради отнето предимство възникна конфликт между два автомобила. Реплики на кръстовището са си разменили обвиненият Стефан и 28-годишен мъж с инициали Г.Н. Малко по късно пред фитнес зала в града трима мъже бяха нападнати от четиримата обвиняеми с бухалки.Две ве, а полиция охраняваше циганската махала в града. Вчера между граждани и служители на реда възникнаха и сблъсъци, .", "date": "2018.06.08", "title": "Осъдиха четиримата биячи от Раднево за опит за убийство през 2016 г."}
{"url": "https://news.bg/int-politics/ukrayna-obvini-zapada-v-dvoyni-standarti-zaradi-severen-potok-2.html", "text": "Секретарят на Съвета за национална сигурност на Украйна Александър Турчинов смята, че Западът демонстрира политика на двойни стандарти в отношението си към газопровода \"Северен поток-2\", съобщават украинските медии.\"Все повече и повече (западни) политици изтъкват, че техните страни са уморени от санкциите, и предлагат да ги отменят, да ги ограничат. Т. е. Украйна не се е изморила от кръвта и болката, които изпитва всеки, а нашите партньори са уморени от санкциите, които всъщност действат като защита за същата тази Европа\", изтъкна Турчинов.В този контекст, по думите му, газопроводът \"Северен поток-2\" е крещящ пример за двойни стандарти в Европа.\"От една страна, те официално говорят за разширяване на санкциите, а от друга страна, те помагат за осъществяването на икономическите стратегически интереси на Русия, което зачерква всички развития, осъществени през последните четири години\", изтъкна Турчинов.Проектът \"Северен поток-2\" включва строителството на две тръби с обща мощност 55 млрд. куб. м годишно от руското крайбрежие на Балтийско море до Германия. Новият газопровод ще бъде построен успоредно на действащия \"Северен поток\".Няколко страни са против проекта. На първо място Украйна, която се опасява от загубата на приходи от транзита на руски газ, и САЩ, които имат амбициозни планове да изнасят втечнен газ (LNG) за Европа.Освен това Латвия, Литва и Полша съвместно се обявиха срещу строителството на \"Северен поток-2\". Държавните ръководители на тези страни са убедени, че това е политически проект, целящ заобикалянето на Украйна и Полша като транзитиращи страни.Руският президент Владимир Путин настоява, че \"Северен поток-2\" е изключително и само икономически проект.Действащият договор за транзит на руски газ през Украйна изтича в края на 2019 г.", "date": "2018.06.08", "title": "Украйна обвини Запада в двойни стандарти заради \"Северен поток-2\""}
{"url": "https://news.bg/world/v-turtsiya-hvanaha-bezhantsi-ot-iran.html", "text": "Служителите от митницата в истанбулското пристанище Пендик са хванали седем нелегални ирански мигранти. Те са били обвити с алуминиево фолио, за да се скрият от детектора с рентгенови лъчи, съобщават местни медии.Бежанците са били открити в камион, превозващ авточасти за Италия.Той е бил спрян на 6 юни.Шофьорът на камиони и седем незаконни мигранти бяха задържани.През последните години Турция се превърна в основен път за бежанците, които се опитват да достигнат до Европа. Напливът се засили особено след началото на гражданската война в Сирия.Бежанците са от Афганистан, Пакистан, Палестина, Ирак, Мароко, Алжир, Шри Ланка и Виетнам.", "date": "2018.06.08", "title": "В Турция хванаха бежанци от Иран"}
{"url": "https://news.bg/world/v-phenyan-sa-ludi-po-apple-i-microsoft.html", "text": "Високопоставени служители от Северна Корея използват техника от американските компании Apple и Microsoft. Това съобщават от Си Ен Ен. Телевизията цитира изследователската компания Recorded Future.Специалистите на Recorded Future проучвали как жителите на Северна Корея използват интернет. В доклада се посочва, че са успели да определят \"преобладаващ брой на американско оборудване и софтуер\", използвани от висшите севернокорейски лидери.Отбелязва се, че само представители на управляващия елит, партията или военните, както и членове на техните семейства могат да притежават компютри и да влизат в интернет.Изследователите отбелязват, че в ръцете на лидерите на Северна Корея има телефони като iPhone 4S,но и iPhone X. Компютрите им работят под Windows седем или десет.От американските компании не коментират доклада.", "date": "2018.06.08", "title": "В Пхенян са луди по Apple и Microsoft"}
{"url": "https://news.bg/regions/protest-sreshtu-tapata-na-promahon.html", "text": "Напрежение и недоволство има сред шофьорите на товарни камиони на ГКПП Кулата-Промахон. Причината са 6-километрови опашки от камиони от двете страни на границата, съобщава БНР.Според шофьори забавянето е заради бавна обработка на товарите на кантарите на българска територия.Хората се оплакват, че за четири часа са успели да се придвижат около километър. Те прогнозират, че ако това продължи, ситуацията ще излезе извън контрол.", "date": "2018.06.08", "title": "Протест срещу тапата на Промахон"}
{"url": "https://news.bg/int-economics/mvf-dade-zaem-ot-usd50-mlrd-na-arzhentina.html", "text": "Международният валутен фонд (МВФ) ще предостави на Аржентина заем от 50 милиарда долара, съобщиха от фонда.Средствата се отпускат за период от три години.Министърът на икономиката на Аржентина Никола Духовни заяви, че условията на заема предвиждат, че през 2019 г. инфлацията в страната ще бъде 17%, през 2020 г. тя ще бъде 13%, а през 2021 г. - 9%. Той също така изрази увереност, че икономиката на страната ще продължи да расте.", "date": "2018.06.08", "title": "МВФ даде заем от $50 млрд. на Аржентина"}
{"url": "https://news.bg/world/erdogan-iska-da-izprati-astronavt-v-kosmosa.html", "text": "Турският президент Тайип Ердоган обяви плановете си да развие космическата програма на страната. Целта е в космоса да бъде изпратен първият астронавт -, предаде РИА Новости.Турският президент каза това по време на реч пред активисти на младежки организации.\"Сега започнахме работа, свързана с космическите изследвания, и най-вече да стартираме спътници в космоса. Тъй като този период е започнал сега, може би с теб, с ще стигнем до времето, когато ще можем да изпратим космонавт в космоса \", каза Ердоган.По-рано беше съобщено, че Ердоган обяви възможността за вдигане на извънредното положение в Турция, въведено през 2016 г.", "date": "2018.06.08", "title": "Ердоган иска да изпрати астронавт в космоса"}
{"url": "https://news.bg/world/avstriya-domakin-na-sreshtata-putin-tramp.html", "text": "Руският президент Владимир Путин е сондирал възможността да се проведе негова среща с американския президент Доналд Тръмп в Австрия, съобщава в. \"Уолстрийт джърнъл\".Путин е обсъдил идеята си с австрийския канцлер Себастиан Курц. Това е станало по време на неговата визита във Виена.Първата възможна дата е юли месец, когато Доналд Тръмп ще е в Европа за срещата на върха на НАТО. Тогава Тръмп ще посети и Лондон.От Белия дом потвърдиха, че обмислят възможността двамата държавни глави да се видят в Австрия като неутрална територия.Очаква се Тръмп и Путин да обсъдят проблемите с Украйна, Сирия и разпространението на ядреното оръжие.", "date": "2018.06.08", "title": "Австрия - домакин на срещата Путин - Тръмп?"}
{"url": "https://news.bg/world/raste-broyat-na-zhertvite-v-gvatemala.html", "text": "Расте броят на жертвите в Гватемала. Техният брой достигна 109 души, а изчезналите са 192 - ма.Вулканът Фуего продължава да изригва. Няма признаци за неговото успокоение.Президентът Джими Моралес обяви извънредно положение.Според властите, най-малко 1.7 милиона души са засегнати от бедствието. Над 3000 местни жители са евакуирани, много от тях са във временни убежища.Очаква се активността на вулкана да продължи.Това е най-сериозното изригване на Фуего през последните години.", "date": "2018.06.08", "title": "Расте броят на жертвите в Гватемала"}
{"url": "https://news.bg/politics/dizelat-u-nas-po-nekachestven-ot-gratskiya.html", "text": "Буркани с гръцки и български дизел представи пред НС евродепутатът Емил Радев. Той атакува двойния стандарт в ЕС.Оказва се, че освен двоен стандарт при храните, такъв има и при горивата. Сега Радев иска да се следи за двойния стандарт при горивата.Заради лошото гориво българите се оплакват, че им се развалят колите. Горивото трябва да е еднакво за всички, заяви Андрей Новаков. Той настоява ежедневна проверка от танкера до колонката.Двамата евродепутати не искат подобно лошо третиране на българските шофьори. Бяхме шокирани, че има такава разлика, каза той. Данните от ежедневните проверки трябва да се публикуват на специална интернет платформа, за да могат потребителите да се информират ежедневно за качеството на горивата.", "date": "2018.06.08", "title": "Дизелът у нас по-некачествен от гръцкия"}
{"url": "https://news.bg/crime/stolichnata-politsiya-pazi-gey-parada.html", "text": "Във връзка с предвидените няколко шествия в София на 9 юни, едно от които е София прайд 2018 г., столичните полицаи ще предприемат мерки за охрана на обществения ред. Налага и временна организация на движението.Първото шествие на 9 юни, събота, е заявено с начален час 14 часа. Сборният пункт е на площад \"Народно събрание\". Маршрутът е по булевард \"Цар Освободител\" до площад \"Независимост\", по булевардите \"Княз Ал. Дондуков\", \"Княгиня М. Луиза\", \"Витоша\" до НДК, площад \"България\". Посоченият час на приключване е 16.30 часа.За времето от 16 до 22 часа е организирано друго шествие - София прайд, участниците в което ще се събират пред Паметника на Съветската армия - \"Княжеска градина\". Парадиращите ще преминат по булевардите \"Цар Освободител\", \"Васил Левски\", улица \"Ген. осиф Гурко\", улица \"Г.С.Раковски\", булевард \"Княз Ал. Дондуков\", булевард \"Васил Левски\", булевард \"Цар Освободител\" до Паметника на Съветската армия, където мероприятието ще приключи.От 17 до 20 часа в близост до билетния център пред Национален дворец на културата ще се проведе митинг- събрание.В 18 часа пред пилоните на НДК ще се събират участници в шествие, които ще се придвижат по столичните булеварди и улици \"Патриарх Евтимий\", \"Граф Игнатиев\", \"Христо и Евлоги Георгиеви\", пред сектор \"А\" на Национален стадион \"Васил Левски\", по алеята покрай сектор \"Г\" на стадиона до езеро \"Ариана\" в \"Борисова градина\", където събирането ще приключи.Преди, по време и след провеждането на всичките горепосочени прояви полицейски служители от СДВР, подпомагани от техни колеги от ГД \"Национална полиция\", ще бъдат ангажирани в обезпечаването на сигурността, охраната на обществения ред и организацията на движение в града.На обявените сборни места ще бъдат изградени буферни зони за участниците в обявените събирания.Съгласно българското законодателство, в обособените зони няма да бъдат допускани лица във видимо нетрезво състояние, маскирани или носещи забранени предмети и вещи като огнестрелно оръжие, пиротехнически изделия, ножове, палки, боксове и други.При необходимост, по направленията на придвижване на шествията, поетапно ще бъде спирано и възстановявано движението по пътните платна на столичните булеварди.Взети са всички необходими мерки за недопускане на инциденти и нарушения на обществения ред.От СДВР призовават случайно преминаващи граждани в района на провежданите прояви, да проявят толерантност и да спазват стриктно указанията на униформените.", "date": "2018.06.08", "title": "Столичната полиция пази гей парада"}
{"url": "https://news.bg/regions/ot-15-chasa-v-petak-e-svobodno-patuvaneto-po-am-lyulin.html", "text": "За улеснение на трафика в края на работната седмица в петък, 8 юни от 15 часа се преустановява обрушването на скатовете при 9-ти км на АМ \"Люлин\".В събота - 9 юни, от 13 до 18 часа, когато трафикът е спокоен, ще се спре движението на леките коли по АМ \"Люлин\" в участъка от пътен възел \"Даскалово\" до пътен възел \"Мало Бучино\". Такива ограничения имаше през цялата седмица.В неделя, 10 юни, всички превозни средства ще могат да пътуват по автомагистралата без ограничение, съобщиха от АПИ. Тогава  катерачите също няма да работят по прочистване на скалите.За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино.Камионите над 12 тона ще бъдат спирани на интервали от два часа и ще изчакват на място. Първото спиране е от 13 до 15 часа. Движението на тежкотоварния трафик ще бъде пуснато за един час от 15 до 16 часа. След това камиони над 12 т отново ще бъдат спрени за два часа от 16 до 18 ч.В понеделник - 11 юни, ще продължат аварийно-възстановителните дейности при 9-ти км на АМ \"Люлин\". До приключването им всеки ден от 10 ч. до 18 ч. движението на леките автомобили по автомагистралата в участъка от пътен възел \"Даскалово\" до пътен възел \"Мало Бучино\" ще бъде спирано.Обходният маршрут за пътуващите за София е по път I-1 през Владая, а в посока Перник е по път I-1 през Владая и път III-1801 през Мало Бучино.Камионите над 12 тона ще бъдат спирани на интервали от два часа и ще изчакват на място. Първото спиране е от 10 ч. до 12 ч., а след това от 13 до 15 часа и от 16 до 18 часа.Аварийни дейности са свързани с обрушването на скатовете при 9-ти км на АМ \"Люлин\".Агенция \"Пътна инфраструктура\" благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.08", "title": "От 15 часа в петък е свободно пътуването по АМ \"Люлин\""}
{"url": "https://news.bg/politics/bsp-podkrepi-razhodite-za-vaorazhenie.html", "text": "Парламентът одобри инвестиционните разходи за армията. Депутатите гласуваха 151 \"за\", един се въздържал се и седем депутати бяха против. Въпреки критиките и първоначалната заявка, че ще се въздържат, социалистите подкрепиха инвестициите за отбрана. \"Воля\" са против разходите за самолети. Припомняме, вчера лидерът на партията  именно заради предвижданите разходи, като от няколко седмици води .Останалите формации изказаха подкрепата си за модернизацията на армията.Променящата се стратегическа среда налага нови, повишени изисквания към развитието на отбранителните способности, налагат закупуването на нова техника. В този контекст усилията на Министерството на отбраната са насочени към поддържане на модерни и боеспособни въоръжени сили, които следва да са адекватни на новите предизвикателства и да са в съответствие с процеса на отбранително планиране на НАТО и процеса на развитие на отбранителните способности в Европейския съюз.Превъоръжаването с нова бойна техника ще допринесе за преодоляване на съществуващия дефицит от способности, постигане на необходимата оперативна съвместимост на Българските Въоръжени сили със страните-членки на НАТО и ЕС и ще осигури в по-голяма степен изпълнението на поставените задачи в трите основни мисии на Въоръжените ни сили. Няма да имаме възможност да коригираме българските въоръжени сили в следващите 50 години, затова сега постъпваме отговорно, призова герберът Владимир Тошев. Ние ще дадем перспектива за българската армия да се развива през следващите години, по думите му.Ние сме за модернизацията на Българската армия, посочи соцлидерът Корнелия Нинова. Подкрепата на левицата обаче е с условия. Столетницата иска да не се надхвърлят 2% от БВП. Другото е да бъдат ангажирани фирмите от българската военна индустрия и българската икономика. В проектите и двете червени условия присъстват, затова и БСП гласува \"за\".", "date": "2018.06.08", "title": "БСП подкрепи разходите за въоръжение"}
{"url": "https://news.bg/int-politics/imitator-na-kim-chen-un-e-darzhan-chasove-na-letishteto-v-singapur.html", "text": "Австралийски комик, известен с имитациите си на Ким Чен-ун коментира, че е задържан от властите на Сингапур и е разпитван за неговите политически възгледи, съобщава \"Ройтерс\".Хауърд Х, който отказва да предостави истинското си име, коментира, че е държан в продължение на два часа и е разпитван 30 минути, когато пристига рано сутринта днес на летище Чанги в Сингапур.\"Те ме питаха какви са моите политически възгледи и дали съм участвал в протести в други страни. Това е срещата на високо равнище \"Тръмп-Ким\", дошли сте в много чувствително време\", предупреден е да стои настрана от остров Сентоса и \"Шангри-ла\" две зони, които са част от \"срещата на високо равнище\", обяснява комикът.Хауърд Х посещава Сингапур в края на миналия месец, като се появява като Ким Чен-ун на фона на залива на града. Той допълва, че планира подобни изяви за целите на политическата сатира през идните дни, но не планира никакви протести.Правозащитни групи критикуват законите в Сингапур, според които се ограничават речи свързани с критика, както и мирни събирания. Например, протестите трябва да бъдат предварително одобрени и разрешени само в определена централна част на града, наречена Speakers 'Corner.Сингапур поддържа позицията, че техните закони и подзаконови нормативни актове са необходими за поддържане на обществения ред и хармония.", "date": "2018.06.08", "title": "Имитатор на Ким Чен-ун е държан часове на летището в Сингапур"}
{"url": "https://news.bg/politics/v-botevgrad-rumen-petkov-vidya-emanatsiya-na-lazhata-za-politsay-vav-vsyako-selo.html", "text": "В Ботевград ситуацията е ярка еманация на лъжата. Това каза по време на пресконференция Румен Петков, председател на АБВ и бивш вътрешен министър, във връзка със  избягалия затворник Владимир Пелов.\"Нашата битка за осигуряване на сигурността в Ботевград е от месеци наред, не е от вчера. Ситуацията в Ботевград е ярка еманация на лъжата. Не може управляващите да излизат и да казват: във всяко село - полицай, а в Ботевград управлението да е доведено до там да не може да изпълнява нормалните си функции\", заяви Петков. Лидерът на АБВ визира основни проблеми в системата на МВР, свързани с недокомплекта, разпределението на живата сила и мотивацията на полицейските служители.Той бе категоричен, че е очевидно, че при тази неспособност на вътрешния министър да решава тези проблеми, Ботевград се възприема като \"район свободен за престъпниците\", които по думите му \"там се чувстват като у дома си\".Петков припомни, че още миналата неделя от движението са поискали оставката на вътрешния министър, без да очакват такъв тежък криминален инцидент в Ботевград.За да не излизат просто с констатации, от АБВ настояват за решаване на проблемите, свързани с недокомплекта в МВР, който по думите на Петков е около 3500 полицая, засилване ролята на Академията на МВР в системната подготовка на служителите, анализ и адекватно разположение на състава на МВР, съобразно криминогенната обстановка.Петков заяви, че още 2007 г. е започнат такъв процес на анализ. \"Трябва да кажем с недоумение, че днес разположението на състава не е по-различно от това, което ни завари 1989 г.\", констатира още той.Петков коментира, че вместо проактивна политика от страна на МВР сме свидетели на реактивна такава и примерът с Ботевград е ярка илюстрация за това. Той настоя още за спешни мерки по ангажиране на сътрудници и агентурна мрежа, която по думите му е сведена под критичния минимум.По думите му случаят в Ботевград показва, че го няма кварталният отговорник, районният инспектор и гръбнакът на министерството е сринат. Освен това случилото се в града свидетелства и за липса на мотивация в обществото да съдейства на правохранителните органи. \"Мотивацията на служителите, далеч не е само заплатата, мотивацията на служителите е и материално-техническата база, въоръжаването\", припомни Петков.В протестите на полицаите от миналата година той видя ярка демонстрация от страна на вътрешния министър, който не припознава проблемите им.За неспособността на полицията в Ботевград да се справя с криминогенната обстановка от АБВ са сигнализирали властимащите неколкократно. Но въпреки сигналите и настояването там да се проведат конкурси, за да бъдат назначени служители - такива няма, а за патрулнопостова дейност съставът разполага с един единствен автомобил.Константин Проданов сравни декларацията на парламентарната група на БСП в опозиция със \"смешен плач\" и изтъкна, че така не се бори престъпност. Петков бе по-рязък. Той припомни апелът на БСП - МВР да работи и изтъкна, че явно за БСП е нормално МВР да не работи.Венцислав Николов, зам-областен председател за София на АБВ коментира, че в село Скравена има крими контингент от 50-тина роми, които непрекъснато тормози местните жители там. \"Там положението е страшно\".Той каза още, че на пътя Ботевград - Враца - трафикът е засилен, има страшно много ТИР-ове, камиони и ежедневно се случват кражби на горива и стоки. \"Проституцията, дори няма да я коментирам\", каза още Николов.", "date": "2018.06.08", "title": "В Ботевград Румен Петков видя еманация на лъжата за полицай във всяко село"}
{"url": "https://news.bg/politics/simeonov-ne-spori-s-angelkova-a-s-hora-koito-ne-spazvat-zakona.html", "text": "Законността над всичко, дори и над властта. Това мото води вицепремиера Валери Симеонов в битката срещу незаконните постройки по морето, както стана ясно от коментара му пред медиите в Народното събрание., обясни Симеонов за разменените реплики от последните дни между двамата. Имам спор с хора, които не спазват закона, поясни лидерът на НФСБ.Двамата с министъра на туризма и. Настоявам да се спазват законите, категоричен бе Симеонов. Настоявам да се премахнат опасните постройки на плажа, каза той.Набелязаните от него . Те били построени извън закона и са опасни, а по мнението му, в тях се събират хиляди хора. Климатът се променя драматично и става субтропичен, притеснен е вицепремиерът. Има рискове от внезапни пориви на вятъра, от торнадо, смята Валери Симеонов. Ако това се случи, тези заведения ще да се превърнат в гробища, по думите му.А на въпроса дали е разговарял с премиера Бойко Борисов за атаките срещу Николина Ангелкова, Симеонов отсече: \"Като стане царство България, тогава ще разговарям с Бойко Борисов по всички въпроси.\".Още миналата година получил подкрепата на премиера Борисов. За законността няма сезони, тя трябва да се прилага всяка секунда, допълни Валери Симеонов.По думите му, наследниците на ВИС притежавали обекти по морето. В собствеността на едно заведение участва съпругата на Таки.Радослав Бързанов - Радо Слънцето, също имал собственост на Слънчев бряг. Те заобиколили закона с учтивото съдействие на властта, според вицепремиера. Тарикатите от \"Слънчев бряг - юг\" са отклонили цяла река, недоволен е той. Така създали екологична бомба, защото реката е станала блато. Къде са били зелените тогава, запита Симеонов.", "date": "2018.06.08", "title": "Симеонов не спори с Ангелкова, а с хора, които не спазват закона"}
{"url": "https://news.bg/disasters/bum-na-morbili-v-rumaniya-desetki-bebeta-i-detsa-sa-pochinali.html", "text": "Бум на морбили е предизвикал смъртта на десетки бебета и деца в Румъния, като всяка седмица се съобщава за 200 нови случая, съобщава \"Асошиейтед прес\".Лекарите твърдят, че бумът на заболяването се подхранва от ниските равнища на ваксинация. Някои известни личности проведоха медийни кампании, предупреждаващи за опасностите от имунизацията, докато суеверия като предпазването от предотвратимата с ваксини болест със зелев сок или непочистването на жилището, също вбесиха лекарите.Някои доктори се оплакват, че не разполагат с достатъчно запаси от ваксини.Александру Рафила, ръководител на лаборатория в Националния институт за инфекциозни болести в Букурещ, е коментирал, че силно заразната болест се разпространява по-бързо, защото милиони румънци работят в чужбина, излагайки се на различни щамове на вируса и след това прибирайки се вкъщи.Рафила уточни, че болестта за пръв път се е появила сред циганите в Северозападна Румъния през 2016 г. По думите му, щамът на болестта е чужд на Румъния, но често се среща в Италия.Около 13 700 души в Румъния са се заразили с морбили, откакто епидемията е избухнала през 2016 г., а 55 души са починали, от които само един е бил имунизиран, според Националния център за наздор и контрол на заразните болести.Световната здравна организация препоръчва ваксинация на 95% от населението; Румъния има едно от най-ниските нива в Европа - по-малко от 84 на сто.Европейският център за профилактика и контрол върху заболяванията заяви, че броят на случаите на морбили на Стария континент се е утроил през миналата година, като Румъния, Украйна и Италия са най-засегнатите.Лекари като Рафила също така се обявяват открито срещу известни личности като Оливия Стеер, телевизионна водеща, която публично подкрепи позицията да се избягва ваксинирането.\"За съжаление има апетит за нещо сензационно\", коментира Рафила, допълвайки: \"Хората, които се противопоставят на ваксинацията, са популяризирани (в медиите) по начин, който е, да речем, неетичен.\"", "date": "2018.06.08", "title": "Бум на морбили в Румъния, десетки бебета и деца са починали"}
{"url": "https://news.bg/politics/i-abv-sreshtu-smyanata-na-imenata-na-mestnosti-v-stara-zagora.html", "text": "Като ярък и грозен пример за патриотарщина. Така лидерът на АБВ Румен Петков определи .Припомняме, че срещу смяната на имената, одобрени от местния парламент с излязоха и от ПГ на ДПС.Румен Петков попита какво правим с имена като улица \"Макгахан\", която също не звучи по български, и улици с имена като \"Джон Ленън\", \"Братя Бъкстон\" \"Джеймс Баучер\", \"Ген. Николай Столетов\"?Румен Петков посочи, че се готви смяна на имена, освен в Стара Загора, и в Шумен, Варна и Русе.\"Това е много ярък и грозен пример за патриотарщина, за груба спекулация с чувствата на българите, за насаждане на омраза и за разделение\", оцени ситуацията Петков. По думите му такъв род спекулации показват, че за нас няма нещо, което да не може да бъде подменяно. Петков даде пример с 90-те години и вълната за смяна на имената на антифашистите. \"От тази смяна на имена не мисля, че някой спечели\", коментира още той.Според лидерът на АБВ елемент от тази \"брутална политика\" е постоянното пренаписване на учебниците.\"От АБВ се противопоставяме на такъв подход, защото носи груба спекулация с ценностите на българина, съхранени от народа ни, който има многонационален характер. Такава вълна, освен омраза и непоносимост, нищо друго няма да даде на българските граждани\", заяви лидерът на АБВ.", "date": "2018.06.08", "title": "И АБВ срещу смяната на имената на местности в Стара Загора"}
{"url": "https://news.bg/world/ukrainski-natsionalisti-napadnaha-tsigani-s-bradvi-i-chukove.html", "text": "Украинската полиция съобщи, че група мъже, въоръжени с брадви и чукове, нахлуха в парк в столицата Киев, където преобърнаха лагер с цигани, информира АП.Полицията добави в съобщение, че е започнало криминално разследване по обвинения в хулиганство срещу групата от \"агресивни хора от гражданска организация\".Няма пострадали хора.Ултранационалистическата организация Национална бригада е поела отговорност за атаката, отбелязвайки в съобщение във \"Фейсбук\", че \"няма да позволят на никого да превръща града ни в наркодупка\".Преди месец друга група националисти атакува цигани в друга част на Киев.", "date": "2018.06.08", "title": "Украински националисти нападнаха цигани с брадви и чукове"}
{"url": "https://news.bg/world/orban-zapochvame-golyamo-izmenenie-na-konstitutsiyata-na-ungariya.html", "text": "Правителството на Унгария ще започне голяма ревизия на конституцията на страната през есента, която може да отнеме 12-18 месеца.Това съобщи премиерът на страната Виктор Орбан пред националното радио, цитиран от \"Ройтерс\".Но Орбан, който беше преизбран след съкрушителна победа на парламентарните избори през април за трети пореден мандат, не разкри подробности.Унгарският лидер каза, че \"разискванията\" за промяна на конституцията от 2011 г. ще започнат през септември.Управляващата партия ФИДЕС държи 133 от 199 места в унгарския парламент, което й гарантира необходимото 2/3 мнозинство за промяна на основния закон., обясни той.", "date": "2018.06.08", "title": "Орбан: Започваме голямо изменение на конституцията на Унгария"}
{"url": "https://news.bg/society/regionalnoto-ministerstvo-koordinira-pomoshtta-na-ek-za-navodneniyata-v-burgas.html", "text": "Еврокомисарите са приели решение за отпускане на близо 2.26 млн. евро от фонд \"Солидарност\" за преодоляване на щетите от наводненията в периода 25-30 октомври 2017 г. в Бургас, съобщиха от Министерството на регионалното развитие и благоустройството (МРРБ).Общата . Национален координатор на тази помощ е заместник-министърът на регионалното развитие и благоустройството Деница Николова.Заявлението за отпускане на средствата беше подадено от България на 11 януари 2018 г. Предстои предложението на ЕК да бъде одобрено от Европейския парламент и от Съвета на ЕС. Очаква се това да стане в началото на месец септември 2018 година.Предоставените от фонд \"Солидарност\" на ЕС средства ще допринесат за намаляване на разходите на държавата за възстановяването на основна обществена инфраструктура.Като страна-членка на Европейския съюз Република България има право да получи подкрепа от фонд \"Солидарност\" за преодоляване на последиците от природни бедствия.До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от юни и края на юли 2014 г. и бедствието във връзка с тежките зимни условия от началото на 2015 г.На 25 и 26 октомври 2017 г. в района на Бургас, Югоизточна България имаше силни бури и проливни дъждове, в резултат на които бяха повредени мостове, пътища, училища и болници. Парите ще помогнат за намаляване на разходите на държавата за възстановяването на основна обществена инфраструктура.Днешното предложение за помощ от фонд \"Солидарност\" на ЕС трябва да бъде одобрено от Европейския парламент и Съвета и след това четирите страни членки ще получат финансирането.Припомняме, в нощта срещу 25 октомври 2017 г. имаше наводнение в Бургас и Камено. В нощта на бедствието .Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.Припомняме, в прокуратурата са образувани четири производства за жертвите от наводнението в Бургас. След проливните дъждове в нощта на 23 срещу 24 октомври 2017 г. са се излели около 200л/кв.м. дъжд. Инспекторите на ДАМТН установиха.Всички те са , с изключение на яз. \"Чотората\", който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.", "date": "2018.06.08", "title": "Регионалното министерство координира помощта на ЕК за наводненията в Бургас "}
{"url": "https://news.bg/education/vuz-ovete-bez-pravo-da-zaglushavat-ustroystvata-na-prepisvachite.html", "text": "Висшите учебни заведения у нас нямат право да заглушават устройствата на преписвачите. Това пише в писмо от председателя на Комисията за регулиране на съобщенията (КРС) Росен Желязков до Министерството на образованието и науката.  Писмото на Желязков е депозирано в МОН и лично до просветния министър Крисимир Вълчев на 14 май 2018 година, преди провеждането на матурите в страната и някои кандидатстудентски изпити. От МОН са разпратили писмото на Желязков, с което разполага и news.bg, до ръководителите на ВУЗ-oве у нас.Писмото на Комисията за регулиране на съобщенията е във връзка с постъпило писмо на зам.-министъра на образованието и науката - Петър Николов относно съществуваща практика за използване на заглушители на мобилните мрежи при провеждане на изпити във висшите училища. Според писмото \"използването на заглушители не е разрешено на територията на Република България, за което многократно е уведомявано Министерството на образованието и науката\".В писмото от Комисията за регулиране на съобщенията се обяснява, че заглушителите, които се използват като мярка за превенция на преписването по време на изпитите, представляват радиосъоръжения по смисъла на Закона за електронни съобщения (ЗЕС). \"Предназначението на заглушителите е излъчване на радиосигнали с цел блокиране на радиосигналите на други радиосъоръжения, ползващи същите радиочистотни ленти.\"В тази връзка КРС смята, че използването на заглушители по време на изпитите на ВУЗ-овете е \"вредно радиосмущение, което пречи на работата на други радиослужби, функциониращи в съответствие с действащото национално законодателство и води до прекъсване предоставянето на услуги на крайните потребители или до нарушаване на тяхното качество (напр. в мобилните мрежи)\".В писмото се посочва, че съгласно член 267 от ЗЕС използването на такива заглушители е забранено.Предвид това от КРС са категорични, че заглушители не могат да бъдат използвани с целите за превенция на преписването на кандидат-студентските и други изпити, защото причиняват вредни радиосмущения на други електронни съобщителни мрежи и защото за тях няма определени условия за използване в съответствие подзаконови актове.В писмото на Желязков се посочва, че използването на заглушители на територията на България не само е незаконно, но и се наказва. Съгласно член 328, ал.1 от ЗЕС за употребата на такава техника се носи административнонаказателна отговорност, а нарушителите подлежат на санкции в размер от 200 до 2 000 лева.Друг член на ЗЕС (чл. 330) пък гласи, че който пуска в действие или използва радиосъдържание, за което е въведено ограничение по чл. 267, се наказва с глоба в размер от 5 000 до 15 000 лева.С оглед на изложените в писмото доводи \"и предстоящите зрелостни и кандидатстудентски изпити\" (към дата на подаване на писмото матурите и някои кандидатстудентски изпити са били предстоящи - бел. р.), от Комисията за регулиране на съобщенията са заявили пред МОН, че министерството трябва да предприеме мерки и да уведоми всички университети и останалите учебни заведения в страната, че използването на заглушители е незаконосъобразно.Ако бъдат употребявани такива средства, КРС пише, че ползвателите им ще бъдат санкционирани съгласно санкциите, предвидени в Закона за електронните съобщения.", "date": "2018.06.08", "title": "ВУЗ-овете без право да заглушават устройствата на преписвачите"}
{"url": "https://news.bg/crime/9-mesetsa-zatvor-za-ekshibitsionist.html", "text": "Девет месеца затвор за мъж за хулигански действия, съобщи \"24 часа\". Мъжът се е споразумял със съдът във Велико Търново.Осъденият се е признал за виновен за това, че в периода 26 януари до 23 февруари във Велико Търново в условия на рецидив извършил непристойни действия, деянието по своето съдържание се отличава с изключителен цинизъм и изключителна дързост.На 26 януари мъжът мастурбирал на стълби в близост до заведение за бързо хранене. Един месец по-късно показал половия си орган на малолетно момче. ехксибиционист  ", "date": "2018.06.08", "title": "9 месеца затвор за ексхибиционист"}
{"url": "https://news.bg/int-economics/airbnb-otmenya-hilyadi-rezervatsii-v-yaponiya.html", "text": "Онлайн гигантът Airbnb е трябвало да анулира хиляди резервации, след като японското правителство въведе нов закон за споделяне и наеми, съобщава БиБиСи.Законът регулира най-популярния пазар за Airbnb в Азиатско-тихоокеанския регион. Компанията коментира, че промените ще засегнат резервациите.Според новия закон домакините трябва да се регистрират и да покажат лицензен номер до 15 юни, за да останат активни. На 1 юни японското правителство оповестява, че всеки домакин без лицензен номер трябва да отмени предстоящите резервации, направени преди 15 юни.Airbnb ще анулира всяка резервация между 15 юни и 19 юни в Япония, с всеки предоставящ имот, който понастоящем няма лиценз. \"Знаем, че това е гадно. Япония е невероятна страна за посещение и искаме да помогнем на нашите гости да се справят с този необичаен проблем\", обясняват от компанията.Airbnb създава фонд от 10 млн. долара, за да помогне на клиенти, които имат допълнителни разходи, свързани с алтернативни планове за пътуване, поради анулиране на резервациите им.Проблемът с резервацията в Япония е най-новият за компанията в Азия, един от най-бързо развиващите се пазари.По-рано тази година компанията коментира, че се налага да споделя информация за своите клиенти с китайското правителство, за резервиралите настаняване в страната. Данните, споделени с властите, ще включват паспортни данни и дати на резервации.Домакините, които предлагат настаняване в Китай, също ще бъдат предоставяни на правителството, в момента, в който започнат да приемат резервации. Компанията обясни, че това означава, че вече отговарят на местни закони и наредби \"като всички предприятия, работещи в Китай\".Целта на компанията е един милиард гости годишно в световен мащаб до 2028 година. ", "date": "2018.06.08", "title": "Airbnb отменя хиляди резервации в Япония"}
{"url": "https://news.bg/energy/bulgargaz-poiska-18-po-skap-gaz-ot-1-yuli.html", "text": "\"Булгаргаз\" поиска от Комисията за енергийно и водно регулиране (КЕВР) цената на природния газ да поскъпне от 1 юли с 18%. Предложението е внесено в Комисията в съответствие с изискванията на Наредба № 2/2013 г.Предлага се КЕВР да утвърди поскъпване за трето тримесечие на 2018 г. в размер на 427,12 лв. за кубически метра газ или 40,18 лв./MWh, без да са включени такси за достъп, пренос, акциз и ДДС, уточниха от държавната газова компания.С така поисканото увеличение се очаква да поскъпнат също токът и топлоенергията от 1 юли. Цената на електроенергията за бита ще скочи най-малко с близо 2 на сто.Припомняме, на последното обсъждане на цените в КЕВР граждански сдружения поискаха от председателя на държавния регулатор Иван Иванов да насрочи извънредно заседание на комисията, след като стане ясно с колко ще поскъпне газът. , че комисията не може да определя цени на доставка на границата на страната.", "date": "2018.06.08", "title": "\"Булгаргаз\" поиска 18% по-скъп газ от 1 юли"}
{"url": "https://news.bg/world/chetirima-palestintsi-sa-ubiti-i-nad-500-sa-raneni-pri-sblasatsi-na-granitsata-s-izrael.html", "text": "Четирима палестинци са убити и 525 са ранени при сблъсъци в Ивицата Газа на границата с Израел, пише \"Таймс оф Израел\", позовавайки се на информация на здравното министерство в Ивицата Газа.92-ма са с огнестрелни рани. Повечето са се задушили от използвания от израелската армия сълзотворен газ.Израелски войници използват сълзотворен газ и бойни патрони по палестинци, които участват в традиционните демонстрации в петък в Ивицата Газа по границата с Израел.Армията на еврейската държава съобщи, че е предприела действия за разпръсване на хиляди протестиращи палестинци, които хвърлят камъни по войниците и горят гуми.Израелските сили убиха 120 палестинци по границата по време на протестна кампания с искане за връщане в родната земя, която сега е част от Израел. Демонстрациите започнаха на 30 март.Въоръжените сили на Израел съобщиха, че на днешния протест участват 10 000 палестинци.", "date": "2018.06.08", "title": "Четирима палестинци са убити и над 500 са ранени при сблъсъци на границата с Израел"}
{"url": "https://news.bg/regions/mvr-sofiya-izdirva-54-godishna-zhena.html", "text": "Първо РУ-СДВР издирва Светломира Иванова Сенокозлиева от София.Жената е напуснала дома си на 31 май и до момента е в неизвестност.54-годишната жена е с ръст около 160 см., дълга до под раменете побеляла коса, кафяви очи, нормално телосложение. Била е облечена със зеленикава рокля, бяла шапка с козирка, бежово плетено елече.Няма данни дали носи в себе си документи за самоличност, пари и мобилен телефон.МВР умолява гражданите, които могат да дадат информация за издирваната жена, да сигнализират на тел. 112, 9827119, 02/9827166 или в най близкото поделение на МВР.Анонимността е гарантирана.", "date": "2018.06.08", "title": "МВР - София издирва 54-годишна жена"}
{"url": "https://news.bg/crime/zadarzhaha-dvama-retsidivisti-ograbili-75-godishen-v-yakimovo.html", "text": "Криминалисти от РУ- Лом задържаха двама рецидивисти за грабеж на възрастен мъж.На 27 май, към 23.50 часа 75-годишен жител на с. Якимово подава сигнал, че неизвестен е нахлул в дома му и след като го заплашил, взел 530 лв.Веднага е изпратена дежурна оперативна група на РУ-Лом, която извършва оглед. В резултат на разследването, служители на участък Якимово задържат извършителите - двама криминално проявени мъже от същото село, на възраст 31 и 26 години.По-младият има условна присъда, две криминалистически регистрации за грабежи и срещу него са заведени 14 заявителски материала за кражби. Работа по документиране на случая продължава под наблюдението на прокуратурата.", "date": "2018.06.08", "title": "Задържаха двама рецидивисти, ограбили 75-годишен в Якимово"}
{"url": "https://news.bg/int-politics/es-othvarli-priziva-na-tramp-rusiya-da-bade-prieta-otnovo-v-g-7.html", "text": "Президентът на Европейския съвет Доналд Туск отхвърли призива на американския президент Доналд Тръмп Русия да бъде приета отново в групата на най-богатите световни икономики Г-7.\"Русия е по-малко заинтересована от този формат, отколкото другите наши партньори тук в Канада\", коментира Туск по време на пресконференция на срещата на върха на Г-7 в Канада.Туск допълни, че вярва, че Г-7 трябва да действа като \"нов гарант на световния ред\". Той подчерта също така, че все още повече неща обединяват страните от Г-7, отколкото ги разделят, въпреки че Вашингтон възприе различна позиция за ядреното споразумение с Иран и търговията. Канада, Великобритания и Франция също се противопоставиха на предложението на американския президент, докато Италия заяви, че завръщането на Русия и възраждането на Г-8 ще бъде в \"интерес на всички\".Русия беше изгонена от Г-7 през 2014 г. след окупацията на Крим.В Г-7 членуват САЩ, Канада, Великобритания, Франция, Германия, Италия и Япония. ", "date": "2018.06.08", "title": "ЕС отхвърли призива на Тръмп Русия да бъде приета отново в Г-7"}
{"url": "https://news.bg/world/desette-nay-populyarni-konspirativni-teorii-v-rusiya.html", "text": "Конспиративните теории все повече завладяват руските медии. До този извод стига проучване на независимия руски вестник \"Ведомости\" и компанията за медиен мониторинг \"Медиалогия\". От анализа, в рамките на който са били изследвани 43 000 медийни компании - телевизионни канали, радиа, новинарски сайтове, печатни издания - става ясно, че най-популярните конспиративни теории присъстват днес до 9 пъти по-често, отколкото през 2011 година. Ето кои са 10-те най-популярни теории на заговора в руските медии:Най-популярната конспиративна теория в руските медии гласи, че група от историци се опитват да фалшифицират историята на страната. Според изследването на \"Ведомости\" и \"Медиалогия\", в периода 2011-2017 тази теория се споменава 15 730 пъти. Дори водещи политици, сред които президентът Владимир Путин и министърът на културата Владимир Медински, говорят за тези \"мними историци\". Изследването показва още, че тази конспиративна теория става особено популярна по време на атаките срещу филма \"Матилда\", в който се разказва за последния руски цар. Тя влиза в синхрон и с разгорещените дебати около 100-годишнината от Октомврийската революция и убийството на последното императорско семейство.Твърдението, че човечеството се намира под контрола на \"тайно министерство\", се разпространява и като теория за \"Новия световен ред\". Тази теория съдържа много други брънки, свързани например с милиардера Джордж Сорос и семейство Ротшилд. Само през 2017 теорията за \"тайното министерство\" е спомената 1 365 пъти - шест пъти повече, отколкото през 2011.По време на Студената война в Съветския съюз се говореше, че . Днес конспиратори твърдят, че СПИН всъщност няма. Това твърдение звучи изключително нелепо на фона на големия брой ХИВ-позитивни в Русия.За пръв път тази конспиративна теория излезе на бял свят по руската държавна телевизия. В едно нейно предаване се твърдеше, че САЩ купуват земя в Украйна, където ще се засяват вредни генно модифицирани култури. А това щяло да доведе до глад. През миналата година конспиративната теория, свързана с ГМО, е била спомената 1 351 пъти - десет пъти повече, отколкото през 2011.Между 2011 и 2017 година странното твърдение, че влечуги и извънземни контролират света, се среща 18 102 пъти. През 2013 една руска кандидат-кметица вдигна шум с изказването си, че пришълци от друга планета живеят в планински регион в южна Русия. Там извънземните били избили древна славянска цивилизация.Конспиративната теория, че космическият кораб Аполо 11 никога не е кацал на Луната, е популярна не само в Русия. Изследването на независимия руски вестник \"Ведомости\" и компанията за медиен мониторинг \"Медиалогия\" показва, че за периода 2011-2017 тя се споменава 6 608 пъти в руските медии. Впрочем, това мирогледно съждение влиза в идеален синхрон с цялостната антиамериканска пропаганда на Кремъл.Вълната от  се надигна преди около 20 години - при това в световен мащаб. Почитателите на конспиративните теории твърдят, че отрицателното им въздействие върху човешкото здраве нарочно се укрива. Според тази заговорническа теория, ваксините всъщност са биологична атака. И този възглед съвпада с духа на кремълската държавна пропаганда.Труден е животът на хората с различна сексуална ориентация в Русия. В тази страна има дори закон, който забранява разпространяването на \"пропаганда на нетрадиционните сексуални отношения\". Тъй че конспиративната теория под номер 8 не бива да Ви изненадва. Според нея гей лобисти (подобно на групата историци, споменати по-горе) . Това твърдение се среща в официалния орган на руската държавна пропаганда \"Спутник\", както и по телевизионния канал РЕН ТВ.Конспиративните теории си имат и доайен: \"Земята е плоска!\". Колкото и да е непонятно, популярността на този възглед продължава да расте. Наградата за най-добра образователна програма в Русия за 2017 спечели авторът на телевизионно предаване, в което се твърдеше именно това: \"Земята е плоска!\".Теорията за господството на тайно масонско общество се среща често и другаде по света. Нейните привърженици вярват, че в дъното на многобройни заговори, преврати и революции от последните столетия стоят именно масоните. През 2017 година тази конспиративна теория е била спомената в руските медии шест пъти повече, отколкото през 2011.", "date": "2018.06.08", "title": "Десетте най-популярни конспиративни теории в Русия"}
{"url": "https://news.bg/politics/tsvetanov-dopusnati-sa-slabosti-po-sluchaya-pelov-naredena-e-proverka.html", "text": "Има допуснати слабости при операцията по залавяне на избягалия затворник Владимир Пелов, коментира председателят на парламентарната група на ГЕРБ Цветан Цветанов в предаването \"Панорама\" по БНТ.Той посочи, че министър Валентин Радев е разпоредил проверка в Ботевград.\"Не съм добре запознат с детайлите около акцията по издирването на Пелов и Колев. Ясно е, че има пропуски и недоволство в обществото. Мога да коментирам акцията, при която Пелов беше задържан за грабеж преди години. Мога да кажа, че тогава се справихме блестящо.\" - увери Цветанов.\"Не трябва да хулим системата на МВР, малко останаха професионалистите, от 2013 г. беше направена \"чистка\", понеже бяха уволнени хора, които се смяташе, че са ми били близки. Сега МВР няма този капацитет, няма ги професионалистите. Трябва да върнем доверието в системата на МВР и трябва всички политици да работим за това.\" - допълни председателят на групата на ГЕРБ.Той коментира и темата за АЕЦ \"Белене\".Искаме да сме ясни, прозрачни и обективни във всяко решение, което се взима относно \"Белене\", подчерта политикът.В момента правим цялостен анализ, за да видим кое е най-правилното решение за този момент, добави той.\"От 1981 г. се говори за строежа на АЕЦ \"Белене\". Проектът е спиран няколко пъти. От 2004 година се създава една среда, при която можем да говорим за възможност за корупция. Кабинетът Кобургготски и последвалата тройна коалиция също са спомогнали за тази среда. През 2012 г. правителството на Бойко Борисов спря този проект, защото дълги години не се правеше нищо. Сега има възможност за водене на разговори за инвестиционен строител.\" - мотивира се Цветанов.Слагаме критерии и ограничения, за да не позволим държавата да плаща всичко онова, което може да не се реализира, поясни той, като подчерта, че не трябва да се дават държавни гаранции и осъществяването на проекта трябва да бъде на пазарен принцип.\"Колегите от БСП обаче пак искат да се върнат нещата в годините преди 2012 г. Ние винаги сме били отговорни, последователни и винаги сме казвали какви са целите, които можем да постигнем.\" - допълни председателят на групата на ГЕРБ.На фона на коментарите, че възобновяването на проекта \"Белене\" е знак за сближаване с Москва, той изрази подкрепа за евроатлантическата принадлежност на България: \"Няма демократ в България, който да твърди, че без тясното сътрудничество с ЕС и САЩ ще можем да се справим с предизвикателствата на съвременния свят. Видяхте какви резултати се постигнаха и днес на срещата в София - ще има 8% увеличение за България, което означава един милиард повече за кохезионна политика и развитие на регионите в страната. Ние твърдо отстояваме евроатлантическите ценности.\"", "date": "2018.06.08", "title": "Цветанов: Допуснати са слабости по случая Пелов, наредена е проверка"}
{"url": "https://news.bg/crime/sinat-na-zhenata-ukrivala-pelov-napravihme-go-ot-strah.html", "text": "Веселка Петкова, която е укривала в дома си затворниците Владимир Пелов и Радослав Колев, живее в страх. Това заяви синът й Стоян Колев пред Нова телевизия.\"Майка ми е много изплашена. Стресирана е. Постоянно има проблеми с нервите. Цялото семейство се страхуваме. Никъде не излизаме.\" - разказва 21-годишният Стоян.Той твърди, че са приели в дома си двамата бегълци страх. Макар че Пелов е убит, семейството не се чувства в безопасност - страхуват се и от роднините на Пелов, и от човека, който го е застрелял.Пелов казал на Стоян, че ако ги издаде, ще нарани майка му и 13-годишната му сестра, която не е знаела истината - казали й, че затворниците са им семейни приятели, дошли на гости.\"Не смее да ходи сама на училище. Не смее никъде да ходи сама. Не може да излиза никъде. Страх я е.\" - допълва младежът.Момичето беше извикано заедно с майка си и брат си в столичната полиция, за да дадат показанияПелов и Колев се свързали чрез Фейсбук с Веселка Петкова точно десет дни след бягството си от затвора.Първоначално тя казала, че се страхува за своя живот и за живота на си, но в края на април ги приела в дома си. Рецидивистите дошли само с една раница, в която имало граната и тротилови пресовки. Имали ключове и излизали вечер - не е ясно колко често е ставало това.Собственичката на апартамента не видяла да носят телефони в себе си. Не знаела и дали са ползвали личния й компютър, когато не била вкъщи. В началото на юни Пелов се прибрал сам, без другия затворник. Казал, че Радослав Колев се е прибрал в София. Оттогава Колев е в неизвестност.Броени дни преди престрелката в центъра на града обаче човек, приличащ на Пелов, обикалял в района. Забелязали го поне двама души.\"Направи ми впечатление, че в канала, на 50-ина метра от моста нагоре имаше седнал човек до стената, беше се подпрял, с качулка, но помислих, че е някой човек, който е пратен да чисти канала. Възможно е да е бил и Владимир.\" - твърди свидетел пред Нова телевизия.През нощта срещу 6 юни Пелов е застрелян.", "date": "2018.06.08", "title": "Синът на жената, укривала Пелов: Направихме го от страх"}
{"url": "https://news.bg/int-politics/makkeyn-tramp-se-otnasya-kam-sayuznitsite-na-sasht-s-prezrenie-kam-protivnitsite-s-uvazhenie.html", "text": "Призивът на Доналд Тръмп за връщане на Русия в Г-7 накърнява лидерството на Америка на международната сцена.Такава позиция изрази сенаторът републиканец Джон Маккейн, цитиран от \"Гласът на Америка\".Владимир Путин по своя воля направи Русия недостойна да бъде част от този формат, когато нахлу в Украйна и анексира Крим, посочва Маккейн.\"Оттогава досега той не направи нищо, което да промени този очевиден факт. Всеки ден оглавяваните от Русия сепаратисти убиват украинци в Донбас. Всеки ден силите на Путин помагат на Асад да убива сирийци. Всеки ден чрез убийства, кибератаки и враждебно влияние Русия атакува демократичните институции по света.\" - допълва сенаторът.По думите му, Тръмп се отнася към противниците на САЩ с уважение, а към съюзниците с презрение.", "date": "2018.06.08", "title": "Маккейн: Тръмп се отнася към съюзниците на САЩ с презрение, към противниците – с уважение"}
