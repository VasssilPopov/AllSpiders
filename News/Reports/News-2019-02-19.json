{"url": "https://news.bg/world/dzhon-salivan-s-netarpenie-ochakvame-severna-makedoniya-v-nato.html", "text": "С нетърпение очакваме Северна Македония в НАТО. Това заяви заместник-държавният секретар на САЩ Джон Съливан, цитиран от МКД. Той направи изявлението по време на телефонен разговор с македонския премиер Зоран Заев.Заев, от своя страна, благодари за американската подкрепа за членството на страната му. Той изрази надежда за дългогодишно успешно сътрудничество и в други области, сред които икономиката.Двамата са се обединили около убеждението, че успешният край на Договора от Преспа, както и процедурата за ратифициране на Протокола за присъединяване на Северна Македония към НАТО, е от изключителна важност не само за двете страни, но и за региона,\" се казва в изявлението.Припомняме, че посланиците на 29 държави от НАТО и Македония подписаха в Брюксел протокол за присъединяването на страната към организацията.Очаква се страната официално да стане 30-ти член на НАТО на срещата на върха на Алианса в Лондон през декември, където блокът ще отпразнува 70-тата си годишнина.", "date": "2019.02.19", "title": "Джон Съливан: С нетърпение очакваме Северна Македония в НАТО "}
{"url": "https://news.bg/world/demokratite-razsledvat-plan-na-beliya-dom-za-spodelyane-na-yadrena-tehnologiya-na-riyad.html", "text": "Демократите разследват план на Белия дом за споделяне на ядрена технология на Саудитска Арабия, съобщава АП.Разследването е предприето от демократи в Камарата на представителите.В нов доклад на Конгреса се казва, че високопоставени представители на американското правителство лансират проект за споделяне на технология за ядрена енергетика на Саудитска Арабия, въпреки че има възражения на представители, свързани с националната сигурност.Днес Комисията за контрол и реформи към водената от демократите Камара на представителите започна разследване на информацията. Комисията поясни, че алармисти в администрацията на Доналд Тръмп са изразили тревога относно \"необичайни действия\" в Белия дом в подкрепа на предложението да се построят десетки ядрени реактора в Саудитска Арабия.Разследването е започнато на фона на безпокойството сред конгресмени от двете партии, че Саудитска Арабия може да разработи ядрени оръжия, ако САЩ предадат на Рияд технология без подходящите предпазни мерки.Белият дом не е коментирал информацията.", "date": "2019.02.19", "title": "Демократите разследват план на Белия дом за споделяне на ядрена технология на Рияд"}
{"url": "https://news.bg/world/karakas-kam-opozitsiyata-marionetno-pravitelstvo-vav-venetsuela-samo-prez-trupa-ni.html", "text": "Министърът на отбраната на Венецуела Владимир Падрино Лопес предупреди, че опозицията в страната ще трябва да премине през \"труповете ни\", ако се опита да сформира \"марионетно правителство\", информират медиите.Лопес подчерта, че армията на Венецуела остава \"покорна и подчинена\" на президента Николас Мадуро, а също така ще продължи да защитава границите на страната срещу териториални заплахи.Хуан Гуайдо, който се , беше признат за такъв от повечето страни от ЕС и от Латинска Америка, както и от САЩ, докато Русия, Китай, Турция, Мексико и др. продължават да подкрепят Николас Мадуро като легитимен президент.Вчера Доналд Тръмп обяви, че  на неговото правителство.Мадуро нападна ", "date": "2019.02.19", "title": "Каракас към опозицията: Марионетно правителство във Венецуела само през трупа ни"}
{"url": "https://news.bg/crime/emiliyan-gebrev-ubeden-che-neseriozno-razsledvat-otravyaneto-mu.html", "text": "Разследващите органи подхождат несериозно към подадените сигнали в Столичната дирекция на вътрешните работи (СДВР). Това заяви оръжейният бизнесмен Емилиян Гебрев пред БНР.Той обясни и че заплахите за живота му продължават. \"Правени са ми след това предупреждения - \"не се занимавай с придобиването на \"Дунарит\" - \"никога няма да бъде твое, то си е на определени хора\", цитира Гебрев.\"То си е наше\". Кое е това наше - до ден днешен не мога да разбера\", разказа Емилиян Гебрев, който не знае кой стои зад заплахите.Той няма обяснение защо със случая на опита за отравяне на него, на сина му и бизнес партньор - управител на фирма \"Емко\", не се занимава държавната агенция \"Национална сигурност\" (ДАНС).\"Нали все пак аз съм управител, а и това са хора, които работят във фирма, която е в т.нар. \"стратегически списък\" и става въпрос за национална сигурност. Значи все пак като има национална сигурност, има и Държавна агенция за национална сигурност, която през цялото време е стояла настрани, а сега се опитва да докаже, че и тя е знаела, и тя е участвала. Едно е да знае, друго е да участва и трето - да разкрие\", каза Гебрев.Той уточни, че и на другите натровени са били направени изследвания. Резултатите от изследванията винаги са били в болницата, в която е бил и той. Фактът, че никой не се поинтересувал само говори за нивото на разследването, както и че всичко беше оставено да се разследват от СДВР, каза Гебрев.\"Този случай приключи официално през 2016-а със заключение, че не може да бъде установено нищо, а през 2017-а аз съм искал пред СДВР дознателят да продължи въпросното разследване, но по всяка вероятност не е получил разрешение от наблюдаващия прокурор и то не е продължило\", уточни Емилиян Гебрев за своя казус. Той поясни, че през 2018 година е писал пак до главния прокурор.\"Това беше един опит за масово убийство и това, че някои хора не са обърнали внимание на него, не означава, че не трябва да се продължи и да се разясни\", подчерта оръжейният търговец и поясни, че през 2015-а, когато е бил отровен, сам е стигнал до Военна болница с помощта на своя шофьор след като е вечерял с приятели.\"Крайно време е да се спре да се спекулира с тези хора, които са мои приятели от 20 години - били са приятели и в момента са ми приятели, с които аз работя\", каза Гебрев, който прави аналогия между своя случай и натравянето на бившия руски шпионин Сергей Скрипал.\"През 2015 година думата \"Новичок\" не съществуваше - тя се появи едва през 2018 година и поради тази причина 2015-а не е имало как, най-малкото аз, да казвам, че това е \"Новичок\", каза Гебрев. По думите му няма как лабораторията, която е извършила специфичните изследвания, да е казала, че това е \"Новичок\" и че това е бойно отровно вещество, каза Гебрев.По думите му едва през 2019 г. предстои включването на т.нар. гама \"Новичок\" от Организацията за защита от химическите оръжия в списъка на бойните отровни вещества.\"Симптомите са еднакви, което означава, че опитът за покушение е извършен по един и същи начин или най-малкото използвайки едно и също вещество\", смята оръжейният търговец.Той изтъкна, че по случая \"Скрипал\" Англия е потърсила от Международната организация за защита от химическите оръжия \"съдействие и помощ\", за разлика от България.Самият Емилиян Гебрев преди месец е написал писмо до Министерство на външните работи да сезират тази организация, да искат съдействие от нея. Резултатът - \"до ден днешен абсолютно нищо не е направено\", каза той.Той определи като \"несериозно\" спекулациите около храната, която е била консумирана на въпросната маса и то щом става дума \"за едно масово убийство на трима души на три различни места по различно време\".\"По това изказване можете да прецените за извършеното разследване и за нивото на информацията, която е набрана, а пък да не говорим, че аз самият никога през живота си не съм ял рукола и от 2014 година до 1 януари 2017-а година по чисто здравословни причини ми е било забранено да пия кафе и аз не съм пил кафе\", обясни Гебрев по повод коментарите, че е възможно в кафето от кафемашината му да е имало отровно вещество.\"Това е смешно нещо - от тази кафемашина са пили много хора, което означава, че всички те трябва да са натръшкани в болницата, в която бях и аз\", каза оръжейният бизнесмен.Относно европейското разследване по случая никой не го е търсил, включително и никой от британските служби, пристигнали в България.", "date": "2019.02.19", "title": "Емилиян Гебрев убеден, че несериозно разследват отравянето му "}
{"url": "https://news.bg/world/bosna-zadarzha-shestima-migranti-za-kanaldzhiystvo-i-terorizam.html", "text": "Властите в Босна и Херцеговина задържаха шестима мигранти за каналджийство и тероризъм.Всички те са афганистански граждани. Арестите са били извършени от началото на годината в столицата Сараево и северозападния град Бихач, съобщи \"Ройтерс\".25 000 мигранти са влезли в страната от януари 2018 година. Те са основно от африкански държави или Близкия изток.Броят им нарасна след като държави като Унгария затвориха границите си за бежанци.През януари, граничите полицаи на Босна и Херцеговина задържаха нелегални мигранти с фалшиви български паспорти.Те били арестувани при опит да влязат на територията на страната преди дни - между 4 и 6 януари тази година.Общо били арестувани осем нелегални мигранти, като трима от тях били с фалшиви български паспорти.", "date": "2019.02.19", "title": "Босна задържа шестима мигранти за каналджийство и тероризъм "}
{"url": "https://news.bg/regions/severna-balgariya-se-blagoustroyava-s-nad-210-mln-leva-prez-2019-g.html", "text": "Обновяват 416 учебни заведения, в които учат 255 269 деца и младежи, посочи министърът на регионалното развитие и благоустройството Петя Аврамова при посещението си във Видин днес, където участва в дискусията \"Европа в нашия дом\". За целта са отпуснати 624 млн. лева от Оперативна програма \"Региони в растеж\" 2014-2020.Министърът заяви, че ползите от този значителен финансов ресурс ще се видят след години, защото от това в какви условия растат, учат и спортуват българските деца зависи какви хора ще станат.И през тази година ще продължи обновяването на българските градове, болници и паркове с финансиране от програмата.Близо 210,4 млн. лева са отпуснати за Северна България. Тези средства могат да бъдат използвани от общините под формата на нисколихвени кредити и банкови гаранции в проекти за подобряване на градската среда и туризма.От МРРБ призовават общините да бъдат активни. Едно от първите постъпили проектни предложения е за реставрация и адаптация на синагогата във Видин и превръщането й в културен център.През последните две години в областта се отбелязва сериозен напредък и в подобряване на енергийната ефективност, кадастъра и трансграничното сътрудничество. Предстои да бъде осъществена и инвестиция за над 25 млн. лева във ВиК отрасъла. Проектът включва реконструкция на 1,5 км главен канализационен колектор във Видин и реконструкция на 15,57 км довеждащи водопроводи.Министър Аврамова коментира и Подготвя се обществена поръчка за строителството на участъка от Видин до Ружинци, която ще бъде обявена през пролетта. Вече има изготвени технически проекти и за трасето от Видин до Монтана.За участъка от Мездра до Ботевград вече са отворени шест оферти за строителството на Лот 2, а  На 14 февруари КЗК разгледа казуса и все още се очаква решението. Целта е реалното строителство по проекта да започне през тази година.Искаме Северозападния регион да има по-ускорено икономическо развитие, каза още Аврамова и обърна внимание, че инвеститорите искат хубави пътища, за да вложат парите си, а също и обучени кадри.При посещението си във Видин министър Аврамова инспектира работата на служителите на Националното тол управление на входа от Румъния. На Дунав мост 2 са продадени електронни винетки на обща стойност 50 234 лв.", "date": "2019.02.19", "title": "Северна България се благоустроява с над 210 млн. лева през 2019 г."}
{"url": "https://news.bg/world/20-raneni-palestintsi-pri-poredna-demonstratsiya-v-gaza.html", "text": "Най-малко 20 палестинци са били ранени при поредна демонстрация в Газа, съобщиха световните информационни агенции.Данните са на здравното министерство на Газа. Според тях, сред ранените има и простреляни, и пострадали от сълзотворния газ.При последната вълна на насилие в региона са загинали 250 души, а други 25 000 са били ранени.Израелските власти обвиняват за тези вълнения радикалното палестинско движение Хамас, което управлява Газа и открито призовава към атаки срещу израелци.Израелският премиер Бенямин  по-рано този месец със спиране на средства за палестинците. Поводът бе убийството на израелско момичеМиналата година Израел не успя да прокара резолюция срещу Хамас в ООН, но обяви за успех самото гласуване на такъв документ.", "date": "2019.02.19", "title": "20 ранени палестинци при поредна демонстрация в Газа "}
{"url": "https://news.bg/regions/v-kyustendil-iskat-po-strog-rezhim-za-zavedeniyata.html", "text": "Граждани на Кюстендил искат затягане на режима за заведенията в града, предаде БНР. По-стриктните мерки трябва да се отнасят за работното време, контрола срещу произшествия и достъпа на криминално проявени лица. Решението беше взето на пресконференция днес.Призивът е заради , при което беше убит , а други петима бяха ранени.Кметът на Кюстендил Петър Паунов припомни, че преди десет години е имало общинска наредба пред всяка дискотека да има патрулна кола на полицията и линейка. Известно време това се прилагало, но след това собствениците на заведения по съдебен ред премахнали мярката.Паунов обеща, че по искане на кюстендилци ще има сериозно обществено обсъждане за затягането на режима в заведенията. Той заяви, че очаква голям обществен отзвук, защото когато общината е гласувала пред всяко заведение да има линейка и патрулка, е била обвинена, че репресира бизнеса.Кметът обаче е категоричен, че Кюстендил не е град на криминално проявени лица, също Кюстендил не е град, в който има етническо напрежение, заяви градоначалникът.Днес няколкостотин жители излязоха на бдение по арката до пл. Велбъжд, за да изразят своите искания. Те почетоха с едноминутно мълчание паметта на Валери Дъбов, който ще бъде погребан утре.", "date": "2019.02.19", "title": "В Кюстендил искат по-строг режим за заведенията"}
{"url": "https://news.bg/regions/speshnite-meditsi-ot-gorna-oryahovitsa-sa-dovolni-ot-ohranata-si.html", "text": "Медиците от Спешната помощ в Горна Оряховица са по-спокойни след назначаването на охрана, предаде БНТ.Вече трета седмица лекарите разполагат с физическа охрана през нощта и паник бутони във всички линейки.Те са доволни от промяната и твърдят, че се чувстват по-защитени. Лекарите също посочват, че се забелязва промяна и в самите пациенти, а това според тях е най-важното.Вече не са така агресивни, внимават как се държат и не ни повдигат висок тон както преди, разказва фелдшерката Емилия Иванова.Тя беше една от медиците, които подадоха молби за напускане след нападението на свой колега. Днес тя, също като останалите медицински служители от филиала, е оттеглила оставката си. Лекарите обаче са категорични, че такива мерки за сигурност трябва да има във всички спешни центрове в страната.Припомняме, в края на януари медиците от Спешното в Горна Оряховица масово подадоха заявления за напускане. Причината беше  по време на нощно дежурство.Заради нападението министърът на здравеопазването  и поиска приоритетно разследване. Преди два дни пък той обеща и  на Филиала и увери, че новите 400 линейки, които ще бъдат доставени за модернизацията на Спешната помощ, ще бъдат оборудвани с паник бутони.в Спешното отделение. Така филиалът стана първият в страната, охраняван с жива охрана от частна фирма.", "date": "2019.02.19", "title": "Спешните медици от Горна Оряховица са доволни от охраната си"}
{"url": "https://news.bg/bulgaria/ninova-apostolat-ni-dade-kauza-nay-istinskoto-priznanie-sa-nashite-dela.html", "text": "Най-истинското признание за Апостола ще бъдат нашите дела, с които да направим републиката \"чиста и свята\", а народа си - \"равен на другите европейски народи. Апостолът ни даде кауза. Пред нас е предизвикателството да я изпълним\".Днес ще се изговорят много думи за Васил Левски. Заслужени думи на почит и преклонение пред неговите мисли и действия, пред неговия живот. Но нали той ни заръча - \"Дела трябват, а не думи\"!Това заяви лидерът на БСП Корнелия Нинова по повод , съобщиха от пресцентъра на партията.Работим изцяло български и не искам да се водим по никого извън българско, е казал Левски, но така ли е днес? Неслучайно пред османските власти Левски изрича горчивите думи \"нашите българи желаят свободата, но я приемат, ако им се поднесе в къщите на тепсия\". Неговите картини висят като икони в запусната черква, волята за всяка истина и правда са посилни. С тях един дякон поведе цял народ.Показа ни, че дори робът може да е свободен, както може и свободният да погуби свободата си, защото това е въпрос на избор, въпрос на борба, заяви в словото си на тържествената церемония пред Паметника на Васил Левски в София президентът Румен Радев.", "date": "2019.02.19", "title": "Нинова: Апостолът ни даде кауза, най-истинското признание са нашите дела"}
{"url": "https://news.bg/world/oon-200-semeystva-sa-v-kapana-na-daesh-v-siriya.html", "text": "Около 200 семейства все още са в капана на \"Ислямска държава\" в Сирия. Става въпрос за около 2000 цивилни. Те се намират във все по-намаляващите територии, контролирани от групировката.Подложени са на въздушни удари и други атаки и не се взимат нужните мерки за защитата им.Това съобщи Върховният комисар за човешки права на ООН Мишел Бачелет, цитирана от The Daily Star.ДАЕШ е засилила партизанските атаки срещу подкрепяните от САЩ бойци в Източна Сирия, което показва заплахата, която терористите ще представляват, дори и след като загубят последния си анклав там. За това предупредиха Сирийските демократични сили (СДС).Подкрепяните от американците СДС са на ръба да разгромят ДАЕШ в последния им джоб в Източна Сирия, село Багуз, където според техните оценки са обсадени няколкостотин терористи и около 2000 цивилни.ДАЕШ засилиха атаките си далеч от последната фронтова линия през последните дни, уточни Мустафа Бали, който е говорител на СДС.ДАЕШ все още владеят малка територия западно от Ефрат в затънтен район, иначе контролиран от сирийското правителство и неговите съюзници.", "date": "2019.02.19", "title": "ООН: 200 семейства са в капана на ДАЕШ в Сирия "}
{"url": "https://news.bg/world/guaydo-s-priziv-kam-armiyata-da-dopusne-humanitarnata-pomosht.html", "text": "Председателят на парламента и самопровъзгласил се за временен президент на Венецуела Хуан Гуайдо отправи призив към армията на страната да позволи хуманитарната помощ от САЩ да достигне нуждаещите се.Той отправи призива в социалните мрежи като поиска от съмишлениците си да изискват от ръководството на военните това да се случи.Според колумбийските власти, 200 тона помощи все още стоят блокирани на границата, защото верните на президента Николас Мадуро власти не ги допускат.Мадуро по-рано обвини САЩ, че са отнели милиарди на страната и сега искат да подхвърлят \"трохи\".Министърът на отбраната на Венецуела Владимир Падрино Лопес предупреди , че опозицията в страната ще трябва да премине през \"труповете ни\", ако се опита да сформира \"марионетно правителство\".Хуан Гуайдо, който се , беше признат за такъв от повечето страни от ЕС и от Латинска Америка, както и от САЩ, докато Русия, Китай, Турция, Мексико и др. продължават да подкрепят Николас Мадуро като легитимен президент.Доналд Тръмп обяви, че  на неговото правителство.Мадуро нападна Припомняме, че България  след като опозиционен депутат разкри, че Мадуро се е опитал да изнесе и в нашата страна държавни активи. МВнР съобщи, че не разполага с такава информация.Сделките не са толкова незаконни дотолкова, доколкото са извършвани от упълномощените за това хора. Това заяви финансовият министър Владислав Горанов във връзка с паричните потоци, идвали от Венецуела у нас.Позицията на страната ни  С решение на министрите от кабинета \"Борисов-3\" българското правителство призна Хуан Гуайдо за временно изпълняващ функциите на президент на Венецуела. Преди това президентът Румен Радев поиска да не се намесваме във вътрешните работи на страната.", "date": "2019.02.19", "title": "Гуайдо с призив към армията да допусне хуманитарната помощ "}
{"url": "https://news.bg/int-politics/v-germaniya-obsazhdat-grazhdanstvoto-na-prisaedinilite-se-kam-daesh.html", "text": "Терористичната организация ДАЕШ се очертава като държава, немски бойци се присъединиха към тази държава. Може би Федерална република Германия не трябва да ги приема обратно. Това пише в коментара си за германския ежедневник \"Зюддойче цайтунг\" журналистът Хериберт Прантл.Кюрдите в Сирия спешно искат да се отърват от затворници с германско гражданство. Германия също обаче не ги желае, отбелязва Прантл и допълва, че те са бойци с германски паспорт, които са се присъединили към така наречената \"Ислямска държава\". Възможно е да са извършили военни престъпления, да са изнасилвали язидите, да са измъчвали и убивали цивилни. По думите му германските бойци представляват риск за сигурността, радикализират се и няма да се откажат автоматично от радикализма си, когато се върнат в Германия, коментира журналистът. Наистина ли трябва да бъдат приети обратно?Според журналиста на \"Зюддойче цайтунг\" е сигурно, че по достатъчни подозрения може да им бъде изискана заповед за предварително задържане. Главният прокурор може да им повдигне обвинение, ако впоследствие се съберат доказателства. Прантл изразява мнение обаче, че след това Наказателният съд ще преговаря дълго време и ответниците най-накрая ще бъдат осъдени на до три години лишаване от свобода за \"членство в терористична групировка\". Причината за това според него ще е в липсата на други доказателства. Това ли е цената на върховенството на закона, пита Прантл в коментара си.Налице е прагматичен аргумент в полза на това. Германия очаква други страни да изтеглят своите граждани, които трябва да бъдат депортирани от страната като заплаха за сигурността ѝ. Така че тя не може да откаже да вземе обратно немски терористи от Сирия, допълва Прантл.Следователно е лесно да се изисква лишаване на бойците от гражданство. Това обаче според Прантл не е възможно, защото в Конституцията на Федерална република Германия се посочва следното: \"Немското гражданство не може да бъде отнето\". Нацистите са издевателствали с оттегляне на немско гражданство, затова и създателите на основния закон искат да спрат всяка злоупотреба, свързана с отнемане на гражданство. Конституцията разграничава абсолютно недопустимо лишаване от гражданство и условно допустима загуба на гражданство.Принудителното отнемане е абсолютно недопустимо, пише Прантл, ако заинтересованото лице не може да окаже въздействие върху загубата на гражданство. Условията за допустима загуба са формулирани в Закона за гражданството, според който германец губи немското си гражданство, ако изпълнява военна служба във въоръжените сили на чужда държава без съгласието на Германия. Причината за това е, че е налице ясен, доброволен отказ от Германия. Прантл подчертава, че случаят би бил решен, ако \"Ислямска държава\" бъде призната не само като терористична организация, но и като чужда държава. И второ, ако терористът притежава гражданството на тази държава. Във всеки случай, продължава журналистът, ДАЕШ е възникнала като държава и бойците са приели нейните закони. Най-малко значението и целта на правилата за отнемане на немско гражданство са изпълнени, смята Хериберт Прантл. С участието в чуждестранна служба германската националност би била загубена.", "date": "2019.02.19", "title": "В Германия обсъждат гражданството на присъединилите се към ДАЕШ "}
{"url": "https://news.bg/world/pakistanets-stoi-zad-ubiystvoto-na-27-te-iranski-voenni.html", "text": "Пакистанец стои зад убийството на 27-те ирански военни миналата седмица. Такава е националността на атентатора-самоубиец, при чиято атака бяха ранени 13 други военни, предаде \"Ал Джазира\", като цитира високопоставени източници от армията.Атентаторът е идентифициран - той се казва Хафиз Мохамед Али.Установено е, че атаката е била извършена от терористична клетка. Най-малко още петима бойци са съпричастни, като сред тях също има пакистанци. Също така и ирански граждани са участвали.Атентатът бе извършен в южната част, в пограничния с Пакистан район Систан-Балучестан.Припомняме, че преди дни  да се справи с бойците, които убиха 27 от революционната ѝ гвардия в нападение близо до границата, съобщи \"Ройтерс\", позовавайки се на държавните медии.В противен случай могат да очакват военни действия от страна на Техеран \"да накаже терористите\".Сунитската група Jaish al Adl (Армията на правосъдието), която твърди, че се стреми към по-големи права и по-добри условия за живот на белушките етнически малцинства, пое отговорността за атаката.Иранските шиитски мюсюлмански власти твърдят, че войнствените групи действат от сигурни убежища в Пакистан и многократно са призовавали съседната страна да се справи с тях.В миналото Иран обвини регионалния си съперник, Саудитска Арабия, че подкрепя войнстващите сунитски групи, които са атакували нейните сили за сигурност. Рияд отрече обвиненията.", "date": "2019.02.19", "title": "Пакистанец стои зад убийството на 27-те ирански военни "}
{"url": "https://news.bg/world/poveche-ot-130-zaginali-pri-atentata-v-nigeriya.html", "text": "Най-малко 130 са жертвите на атентата в северозападната част на Нигерия, извършен миналата седмица. Броят на жертвите и ранените бързо се увеличава. Това са съобщили властите в щата Кадуна. Припомня се, че атаката бе извършена в деня, в който трябваше да се проведат избори, но те бяха отложени заради \"логистични проблеми\". Няма данни атаката да е свързана пряко с вота.Разследват се причините за атаката.Припомняме, че подобни атакиЗад тях обичайно стои групировката \"Боко Харам\", дала клетва за вярност на \"Ислямска държава\".Агенцията за бежанците към ООН съобщи, че около 30 000 души са избягали от град Ран и околността за последните дни заради терористичната заплаха.Те са потърсили закрила в Камерун. Ислямистите са известни със серията си отвличания и кървави атентати в целия регион, който Кървавите нападения на \"Боко Харам\" започнаха в Североизточна Нигерия през 2009 г., но след това се разпространиха в съседни страни, което предизвика военен отговор от страните в региона.Около 27 000 души бяха убити и два милиона бяха разселени, което предизвика тежка хуманитарна криза в региона.Екстремисти удариха както войници, така и цивилни и бяха обвинени за отвличания на деца и служители на чуждестранни компании. ", "date": "2019.02.19", "title": "Повече от 130 загинали при атентата в Нигерия "}
{"url": "https://news.bg/world/makkeyb-liderite-na-kongresa-ne-vazraziha-da-se-razsledva-tramp.html", "text": "Бившият заместник-директор на ФБР Андрю Маккейб заяви пред NBC, че е информирал лидерите на двете партии в Конгреса през май 2017 г., че бюрото е започнало разследване на президента Доналд Тръмп за връзки с Русия.Но Маккейб разкри, че нито един от лидерите в Конгреса не е възразил срещу разследването, включително Мич Макконъл, лидер на мнозинството, и Пол Райън, тогавашен председател на Камарата на представителите.\"Целта на брифинга беше да запозная ръководството на Конгреса какво правим. Никой не възрази\", каза той и добави, че не са възразили нито на правна основа, нито на конституционна.\"Казах на Конгреса какво сме направили...никой не възрази. Нито на правна основа, нито на конституционна основа и нито базирано на фактите\", обясни той.През уикенда Маккейб публикува новата си книга \"The Threat: How the FBI Protects America in the Age of Terror and Trump\", в която твърди, че представители на правосъдното министерство са обсъждали вариант за  след  Американският лидер реагира с обвинения към Маккейб, че лъжи и че са вършили незаконни действия. В понеделник вечерта американският лидер обвини бившия заместник-директор на ФБР в държавна измяна.Запитан от NBC дали е предубеден към президента, Маккейб отговори отрицателно.\"Върших си работата. Работих с фактите и законите, които бяха пред нас тогава\", добави той и отхвърли атаките на американския лидер.\"Не мисля, че някой наистина взема на сериозно тези съобщения на президента в \"Туитър\". Той атакува мен и семейството ми и лъже за нас от две години\", отбеляза Маккейб.", "date": "2019.02.19", "title": "Маккейб: Лидерите на Конгреса не възразиха да се разследва Тръмп"}
{"url": "https://news.bg/politics/prez-2020-g-spira-varteneto-na-strelkite-za-lyatno-i-zimno-chasovo-vreme-v-es.html", "text": "През 2020 г. се прекратява смяната на стрелките на часовника на зимно и на лятно часово време. Това решиха евродепутатите от Земеделската комисия в ЕП, съобщиха от Европарламента.Припомняме, допитване до eвропейските граждани, проведено 2018 година показа, че мнозинството европейци искат тази практика да спре.Резултатите от анкетата, проведена в България показаха, че повечето българи също искат да прекрати тази смяна.Българският евродепутат Момчил Неков, който бе докладчик за социалистите в земеделската комисия на ЕП заяви, че е доволен за това, че наложил българската позиция в Комисията по земеделие.\"Има редица сектори и сфери на живота, където смяната на времето води до умора, намалена производителност и крие рискове за редица групи граждани.Сектор Селско стопанство също ще бъде пряко засегнат. По оценки на експерти животновъди, годишно в продължение на около 6 седмици, лактацията на овцете намалява, а това води до намалена продукция\", коментира Неков.През септември 2018 г. Европейската комисия предложи ЕС да сложи край на смяната на времето още през март 2019 г., но заради очаквани сътресения в някои сектори като Транспорт и въздухоплаване, бе отложено.Според евродепутатите най-реалистично и гладко би било смяната на часовото време да престане през 2020 г. Предложението за директива дава възможност на държавите членки все пак да сменят зоната си, ако преценят, че изборът им създава неудобство. Това трябва да се прави с предизвестие към ЕК.Според българските учени часовата зона, в която се намира сега България - 2 часа преди Гринуичко време, е естествената часова зона за страната ни и трябва да останем в нея.В гласуваното днес становище бяха гласувани и текстове с препоръка държавите да проведат проучване кое би било най- подходящото за самите тях време, както и да хармонизират помежду си, за да се избегнат нелогични времеви зони и нарушения на единния пазар. Според евродепутата Емил Радев (ГЕРБ/ЕНП) регламентът за промяната на часовото време не трябва да води до свръхрегулация.Въвеждането на общоевропейски пряко приложим регламент, който да наложи използването на стандартно или на лятно часово време във всички държави-членки, би довело до излишно свръхрегулиране, което няма да е съобразено с нуждите и условията в различните части на ЕС. Това коментира Радев на заседание на комисията по правни въпроси на Европейския парламент, където също бе гласувано становище за преустановяване на сезонните промени на часовото време в ЕС.Превъртането на часовника засяга не само функционирането на вътрешния пазар, но също така повдига многобройни опасения относно общественото здраве. Редица проучвания сочат, че броят на инцидентите и сърдечните удари се увеличава през дните след смяна на часовото време\", отбеляза Радев.По думите му е нужно повече време на държавите членки да изберат сами своето часово време преди директивата да започне да се прилага. Целта е да се избегне евентуална фрагментация в часовите зони между съседни държави, каза той.Очаква се Европейският парламент да гласува законодателната промяна преди края на настоящия мандат.", "date": "2019.02.19", "title": "През 2020 г. спира въртенето на стрелките за лятно и зимно часово време в ЕС"}
{"url": "https://news.bg/society/volyata-za-istina-i-pravda-sa-posilni-utvardi-radev-pred-pametnika-na-apostola.html", "text": "На тържествена церемония пред Паметника на Васил Левски в София бяха отбелязани 146 години от неговото безсмъртие. Възпоменателната церемония започна с изпълнения на актрисата Силвия Лулчева на стиховете на Ботев и Вазов, посветени на обесването на Апостола.От обесването близо век и половина на тази дата се явяваме на символичен рапорт пред Паметника на Апостола, за да му кажем какво става с чистата и святата република. С братството без оглед на вяра и народност. Още ли народната работа стои над всичко или вече просто й казваме политика, пита реторично президентът.Работим изцяло български и не искам да се водим по никого извън българско, е казал Левски, но така ли е днес? Неслучайно пред османските власти Левски изрича горчивите думи \"нашите българи желаят свободата, но я приемат, ако им се поднесе в къщите на тепсия\". Неговите картини висят като икони в запусната черква, волята за всяка истина и правда са посилни. С тях един дякон поведе цял народ. Показа ни, че дори робът може да е свободен, както може и свободният да погуби свободата си, защото това е въпрос на избор, въпрос на борба, заяви Радев.Съзнанието, че не думи трябват, а дела е почитта към Апостола днес, не поднесените венци, изтъкна държавният глава. Поклон пред делото на Васил Левски!Въпреки всички перипетии и несгоди, въпреки малките и големи предизвикателства Левски не прави компромис с вярата в българския народ и има мечтата и каузата за свободна и независима България, каза в словото си кметът на София Йорданка Фандъкова. Делото на Левски е незавършващ урок какво означава да бъдем българи и свободни хора. Да не допуснем на това бесило да увисне светлото дело и вярата на Левски, призова Фандъкова. Левската крачка, от страха до смелостта, от смирението до дързостта, това е крачката на Васил Иванов Кунчев. Този скок от робството към свободата, в който той увлича цял народ.Ученичката от 12 клас Десислава Димчева от Испанската гимназия прочете своето есе, посветено в памет на Левски. По-рано в храм \"Света София\" се проведе Архиерейска панихида в памет на Дякона. Тя беше последвана от традиционното литийно шествие от храма до паметника на Васил Левски. С поднасяне на венци и отдаване на почит завърши възпоминателната церемония пред паметника на Апостола.", "date": "2019.02.19", "title": "Волята за истина и правда са посилни, утвърди Радев пред паметника на Апостола"}
{"url": "https://news.bg/world/chetirima-raneni-pri-ataka-v-marsiliya-napadatelyat-e-likvidiran.html", "text": "Най-малко четирима души са били ранени след атака с нож в южния френски град Марсилия, предадоха местни медии.Съобщава се, че нападателят е бил ликвидиран от полицията. Той е извадил огнестрелно оръжие срещу органите на реда, които са го застреляли.Все още не е ясен мотивът зад атаката.Районът е бил отцепен от полицията, като намиращите се там хора са били призовани временно да го избягват.Припомняме, че това не е първата атака в града., мъж откри огън на улица, но бе задържан от полицаите.През октомври 2017 г. в Марсилия беше извършено при което мъж уби две жени, преди да бъде застрелян от френски войници. Мъжът крещя \"Аллах Акбар\" по време на атаката, за която терористите от ДАЕШ (\"Ислямска държава\") поеха отговорност., микробус се заби в две автобусни спирки на различни места. Една жена загина, а друг човек бе ранен.", "date": "2019.02.19", "title": "Четирима ранени при атака в Марсилия, нападателят е ликвидиран "}
{"url": "https://news.bg/world/skandal-v-gartsiya-ministar-nalozhi-ultimatum-na-guvernyora-na-tsentralnata-banka.html", "text": "Гуверньорът на централната банка на Гърция е поискал от премиера Алексис Ципрас да се намеси, след като министър му телефонирал, за да му каже как да си върши работата и след това предал записа от разговора на медии, информира АП.В съобщение управителят на банката Янис Стурнарас заклейми заместник-министъра на здравеопазването Павлос Полакис за \"нечувания\" опит да повлияе на решенията на банката и призова Ципрас да защити независимостта на финансовата институция.\"Нелепият опит...за намеса как администрацията на Банката на Гърция и аз лично да изпълняваме задълженията си е грубо институционално нарушение\", оплака се Стурнарас.Гуверньорът, който заемаше поста на финансов министър при предишното консервативно правителство на Гърция, отдавна има напрегнати отношения с лявото правителство на Ципрас. Стурнарас често е атакуван от проправителствени медии.В понеделник Полакис обяви в социалните мрежи, че е телефонирал на Стурнарас във връзка с разследване на заем от търговска банка, който е получил Полакис. Търговската банка е под властта на основната финансова институция в страната. Въпросната търговска банка твърди, че заемът е отпуснат в съответствие с процедурите.Заместник-министърът на здравеопазването, колоритна фигура, която беше фотографирана да нарушава гръцките закони за пушене на закрити места, отбеляза, че е призовал Стурнарас да разследва заеми, които са взети от опозиционни политици.Впоследствие проправителствен сайт публикува разговора между двамата. Гуверньорът обвини Полакис, че тайно е записал разговора и след това го е разпространил.\"Това е исторически безпрецедентно...министър да запиши частен телефонен разговор и незабавно да го предаде, селективно, подправени части от този разговор, на медия, приятелска на правителството\", възнегодува управителят на банката.Полакис отрича да е записвал разговора, но информацията принуди прокуратурата да започне разследване.Министърът също обяви, че е дал на управителя на банката краен срок от три дни да разследва заеми, взети от опозиционни политици.", "date": "2019.02.19", "title": "Скандал в Гърция – министър наложи ултиматум на гуверньора на централната банка"}
{"url": "https://news.bg/disasters/lavina-v-alpite-zatrupa-nay-malko-12-dushi.html", "text": "Лавина затрупа няколко скиори в швейцарските Алпи, съобщава El Pais по информация на полицията в кантон Вале. Предполага се, че са затрупани най-малко 12 души.Все още не е ясно какво е състоянието им, но по данни на местните власти спасителните екипи вече са на мястото.Инцидентът е станал около 14.15 часа местно време на пистата Плейн-Морт, която е на близо 3000 метра височина.Лавината е затрупала маркирана писта - нещо необичайно, тъй като това обикновено се случва извън обозначените ски зони.Поради повишаването на температурите през изминалата седмица снегът е започнал да сетопи. Вероятно именно това е довело до инцидента.", "date": "2019.02.19", "title": "Лавина в Алпите затрупа най-малко 12 души"}
{"url": "https://news.bg/regions/vazrastna-zhena-pomete-trima-peshehodtsi-v-dalgopol.html", "text": "60-годишна жена от Обзор блъсна трима пешеходци на тротоар в град Дългопол, информира БНР.По време на движение по ул. \"Георги Димитров\" загубила контрол над колата си и излязла от пътното платно.Сред пострадалите са 22-годишен мъж, 19-годишно момиче и дете.Те са получили контузни наранявания. Прегледани са и освободени за домашно лечение, без опасност за живота.", "date": "2019.02.19", "title": "Възрастна жена помете трима пешеходци в Дългопол"}
{"url": "https://news.bg/economics/angelova-dade-srok-do-1-oktomvri-da-se-vavede-bazata-danni-v-esti.html", "text": "Министърът на туризма Николина Ангелкова представи единната система за туристическа информация (ЕСТИ).\"Тя свързва в реално време данните от НАП, МВР, общините и Министерството на туризма и местата за настаняване\" подчерта министърът.По думите ѝ от утре стартира въвеждането на базата данни, с която системата трябва да се напълни, след което хотелиерите ще могат да се регистрират в системата.Ангелкова подчерта, че министерството дава срок до 1 октомври да се въведе цялата база данни и уточни, че над 18 000 са местата за настаняване у нас.Тя отбеляза, че сериозно внимание са обърнали и на контрола.\"Глобата за невъвеждане на данни е от 1000 до 3000 лв. при първо нарушение, при повторно санкцията става двойна, а при трето вече се преминава към заличаване на потребителя\", обясни министърът.", "date": "2019.02.19", "title": "Ангелова даде срок до 1 октомври да се въведе базата данни в ЕСТИ"}
{"url": "https://news.bg/regions/skior-blasna-9-godishno-dete-v-pamporovo.html", "text": "Скиор блъсна 9-годишно дете на ски писта в Пампорово, информира \"Фокус\".По данни на служители в Планинската спасителна служба (ПСС) към БЧК скиорът е румънски гражданин. След инцидента на място веднага в бил изпратен екип от спасители, които са установили, че вследствие на удара детето е с комоцио.Детето е в съзнание и след преглед се разбира, че няма по-тежки наранявания и фрактури.Пострадалото дете е откарано с линейка до болницата в Смолян за допълнителни прегледи.", "date": "2019.02.19", "title": "Скиор блъсна 9-годишно дете в Пампорово"}
{"url": "https://news.bg/world/ungariya-pogna-yunker-i-soros-s-nova-kampaniya.html", "text": "Правителството на Унгария с нова кампания, финансирана от данъкоплатците, която е насочена срещу председателя на Европейската комисия Жан-Клод Юнкер и унгарско-американския милиардер Джордж Сорос. Будапеща обвинява Брюксел, че са опитва да наложи мигрантски планове, които \"заплашват сигурността на Унгария\", информира \"Политико\".\"Вие също имате право да знаете какво подготвя Брюксел\", пише на плаката, на който има снимки на Юнкер и Сорос, споделен на официалната страница на унгарското правителство във \"Фейсбук\".\"Правителството дава начало на информационна кампания за поощряваните от Брюксел планове за миграцията. Всеки има право да знае какви са реалните предложения, които основно заплашват сигурността на Унгария\", пише правителството.\"Те искат да въведат задължителни квоти за разселване. Те искат да отслабят правото на страните членки на гранична защита. Те ще улеснят имиграцията с мигрантски визи\", се допълва на плаката, като в дъното с малки букви пише, че е дело на унгарското правителство.Плакатът е поредната кампания срещу Брюксел и Сорос, но сега за първи път е насочена директно към Юнкер, който като унгарския премиер Виктор Орбан е член на дясноцентристката Европейска народна партия.", "date": "2019.02.19", "title": "Унгария погна Юнкер и Сорос с нова кампания"}
{"url": "https://news.bg/finance/razdorite-mezhdu-finansovoto-ministerstvo-i-biznesa-za-kasovite-aparati-ne-stihvat.html", "text": "За търговците, които използват касов апарат, който не е свързан със софтуер за управление на продажбите в търговските обекти (СУПТО) и са регистрирани по ДДС, срокът за въвеждане на промените разпоредени от Наредба Н-18 - 31 март 2019-а, остава. в предаването \"Тази сутрин\" на \"Би Ти Ви\".\"Има достатъчен брой одобрени касови апарати и повечето от тези по-малки търговци вече са изпълнили изискванията\", Горанов. Добрата новина съобщена от него е, че сроковете за въвеждане на изискванията на наредбата по отношение на фирмите, които използват СУПТО ще бъде удължен до края на септември 2019-а.\"Дано бизнеса успее да се справи, защото ние по правило чакаме последния момент и после се оплакваме от държавата\", заяви финансовия министър. Той припомни, че темата за промяната в Наредбата за касовите апарати е от август миналата година - т.е. това което се оказа изненада за бизнеса всъщност от доста време е тема на дебат.Бизнесът веднага реагира на новините съобщение от министъра. Същия ден Българската стопанска камара бе домакин на работна среща във връзка с промените в Н-18/2006 за регистриране и отчитане на продажби в търговските обекти чрез фискални устройства. В нея участваха представители на браншови организации от различни сектори на икономиката - Българска асоциация за развитие на бизнес софтуер, Българска петролна и газова асоциация, Българска хотелиерска и ресторантьорска асоциация, Българска асоциация на заведенията, Конфедерация на автобусните превозвачи, Международна данъчна асоциация (IFA) и други.В прессъобщението разпространено след срещата се казва: \"Участниците в срещата приветстваха изразената в телевизионен ефир рано тази сутрин от страна на Министъра на финансите готовност за отлагане на сроковете по приложение на Наредбата с 6 месеца. Заедно с това, представителите на бизнеса се обединиха около следните :Явно сроковете в наредбата не са съществения проблем на бизнеса, а цялата философия на промените, които тя въвежда. Ако това е така възможностите за постигане на взаимно съгласие по нея силно намаляват. Причината е, че според НАП мотивът за приемането на тези промени в Наредба Н-18 е, че до момента бизнесът укрива обороти от 1 млрд. лева кешови плащания като по този начин ощетява хазната с около 500 млн. лева неплатени данъци.По тази причина НАП не е склонна да премахне от промените ключови изисквания свързани и QR-кода на касовите бележки, със създаването на одиторски файлове и с регистрацията на промените свързани със счетоводството в използваните от фирмите СУПТО. Ако тези противоречия не бъдат изгладени протестите на бизнеса много лесно могат да придобият така нежеланата политическа окраска и натовареност.", "date": "2019.02.19", "title": "Раздорите между финансовото министерство и бизнеса за касовите апарати не стихват"}
{"url": "https://news.bg/crime/spasiha-200-kilogramova-moruna-ot-brakonier.html", "text": "Хванаха бракониер с 200-килограмова моруна край Айдемир, съобщават от полицията.Дунавската риба е защитен вид и от години има пълна забрана за улова й.Около 11.30 часа днес в полицията постъпил сигнал за уловения огромен екземпляр. На място полицейските служители и експерти на Изпълнителната агенция по рибарство и аквакултури установили, че 100-килограмовата моруна вече е натоварена в пикапа на Иван. Ив. Рибата е спасена и ще бъде върната обратно в река Дунав, след като бъде маркирана от специалисти от Института по есетровите риби.За подобно престъпление законът предвижда наказание лишаване от свобода до 1 година и глоба от 100 до 1000 лева.", "date": "2019.02.19", "title": "Спасиха 200-килограмова моруна от бракониер"}
{"url": "https://news.bg/world/vatikanat-razkriva-che-ima-tayni-pravila-za-sveshtenitsi-koito-stavat-bashti.html", "text": "Ватиканът за първи път признава съществуването на тайни указания за свещеници, които нарушават обетите си за безбрачие и стават бащи, съобщава \"Гардиън\".Отказват да огласят пред обществото за какво става въпрос, тъй като това е вътрешен въпрос. Говорителят на Ватикана Алесандро Гисоти коментира пред \"Ню Йорк Таймс\", че \"основният принцип\" на документ от 2017 г. е \"защитата на детето\".Документът изисква духовникът, който има дете, да напусне свещеничеството, за да \"поеме отговорностите си като родител, като се посвети изключително на детето\", коментира Гисоти пред \"СиБиЕс нюз\", а документът е \"за вътрешна употреба... и не е предназначен за публикуване\".Жертви на сексуално насилие от духовници от цял свят се събират в Рим тази седмица, за да проведат бдение и протести пред безпрецедентната среща на високопоставени епископи и други църковни фигури, свикана от папа Франциск.Броят на децата на свещеници, е неизвестен, въпреки че една група за подкрепа, \"Копинг интернешънъл\", има 50 000 потребители в 175 страни. Някои деца са резултат от истински отношения, но други са резултат от изнасилване или насилие.Според Винсент Дойл, син на свещеник и основател на \"Копинг интернешънъл\", въпросът за духовното потомство е \"следващият скандал\", с който се сблъсква църквата. \"Има деца навсякъде\", коментира той пред \"Ню Йорк Таймс\".Комисия, създадена от Франциск, за да се справи с духовно сексуално насилие, има за задача да разгледа, как църквата трябва да отговори на въпроса за потомството на свещениците.Ирландски епископи са публикували свои собствени указания, като казват, че ако свещеник стане баща, \"благосъстоянието на детето му трябва да бъде неговото първо съображение\". Документът добавя: \"Свещеникът, както всеки нов баща, трябва да се изправи пред отговорностите си - лични, правни, морални и финансови. Като минимум, никой свещеник не трябва да бяга от отговорностите си\".Някои хора твърдят, че католическата църква трябва да оттегли изискването си за свещениците да приемат цял живот обет за безбрачие. Те казват, че това може да бъде фактор в сексуалната злоупотреба и че това възпира хората да не стават свещеници, тъй като много страни изпитват остра липса на свещеници.Източните католически църкви имат дълга традиция за брак на свещеници и изключенията от правилото за безбрачие са били правени за всеки отделен случай за бивши англикански свещеници, които се обръщат към католицизма.Миналият месец Франциск коментира, че се противопоставя на каквато и да е обща промяна на вековната традиция. \"Лично аз мисля, че безбрачието е подарък за църквата. Бих казал, че не съм съгласен да се позволил опцията за брак\", обяснява Франциск.Изключения може да се разглеждат в \"много далечни места\", където \"липсват свещеници\", поради \"пасторална необходимост\", допълва той.", "date": "2019.02.19", "title": "Ватиканът разкрива, че има тайни правила за свещеници, които стават бащи"}
{"url": "https://news.bg/world/bryuksel-obvini-orban-v-razglasyavane-na-konspirativni-teorii.html", "text": "Европейската комисия обвини правителството на унгарския премиер Виктор Орбан в разпространение на \"шокираща\" и \"нелепа конспиративна теория\", след като Унгария започна кампания срещу председателя на Комисията Жан-Клод Юнкер, информира \"Гардиън\".Откривайки нов фронт срещу Брюксел няколко месеца преди европейските избори,  и унгарско-американския милиардер Джордж Сорос, който често е мишена в Унгария.През миналата година унгарските власти проведоха кампания \"Спри Брюксел\", но решението на Будапеща да използва снимка на Юнкер е ескалиране на словесната война между Унгария и евроинституциите.Комисията реагира необичайно остро срещу страна членка. Говорителят Маргаритис Схинас заяви, че Европейската комисия се е ангажирала \"за борба с дезинформацията и фалшивите новини\" и този случай не е изключение.\"Кампанията на унгарското правителство е невъзможно да се опише. Шокиращо е, че такава нелепа конспиративна теория е достигнала до широката общественост. Няма конспирация. Унгарците заслужават факти, а не измислици\", обяви Схинас.Юнкер и Орбан отдавна са с обтегнати отношения. През 2014 г. Орбан и тогавашният британски премиер Дейвид Камерън безуспешно се опитаха да блокират кандидатурата на Юнкер за председател на Европейската комисия. Веднъж Юнкер се пошегува по време на среща с Орбан и го посрещна с думите: . Унгария и Брюксел влязоха в сблъсък за задължителните мигрантски квоти. Будапеща отказва да приеме бежанци.", "date": "2019.02.19", "title": "Брюксел обвини Орбан в разгласяване на конспиративни теории"}
{"url": "https://news.bg/society/bdzh-puska-vlakove-s-remontirani-vagoni.html", "text": "БДЖ поетапно обновява вагоните на пътническите и бързите влакове. Целта е да се подобрят условията за пътуване.Обновяването е в резултат на ремонтната програма за извършване на капиталови и средни ремонти на вагони, които са собственост на националния железопътен превозвач.До момента 25 вагона са напълно обновени и вече са включени към композициите на влаковете по основните направления в страната.До края на годината предстои да бъдат включвани в експлоатация до 15 ремонтирани вагона на месец.БДЖ предварително се извинява на своите клиенти в случай на забелязани пропуски или следи от скорошно извършени ремонти и освежаване.Припомняме, през януари миналата година журналистическо разследване разкри . Според сигнала локомотивите отивали на ремонт и се връщали развалени. Често локомотивите пристигали със същата неизправност, с която били изпратени за ремонт.Няколко месеца по-късно се оказа, че ", "date": "2019.02.19", "title": "БДЖ пуска влакове с ремонтирани вагони"}
{"url": "https://news.bg/regions/pozhar-kray-patya-sofiya-varna-zatrudnyava-dvizhenieto.html", "text": "Пожар край пътя София-Варна затруднява движението, съобщават от полицията.Сигнал за огъня бил подаден в 15.20 часа днес.По първоначални данни са пламнали сухи треви от двете страни на пътя София - Варна в участъка между селата Абланица и Голец. Към момента няма опасност за близките населени места.Два противопожарни екипа гасят пламъците, а пътни полицаи регулират движението в двете посоки.От полицията призовават шофьорите да карат в участъка с повишено внимание.", "date": "2019.02.19", "title": "Пожар край пътя София-Варна затруднява движението"}
{"url": "https://news.bg/world/iran-otchita-rast-na-iznosa-na-petrol-vapreki-sanktsiite-na-sasht.html", "text": "Въпреки че САЩ , Ислямската република отчита увеличение на износа на петрол от началото на годината. Държавата е изнесла повече петрол от очакваното, информира \"Ройтерс\", позовавайки се на данни и източници в сектора.През януари Иран е изнесъл между 1,1 и 1,3 милиона барела на денонощие, което е повече от очакваното.От началото на този месец са изнесени 1,25 милиона барела на денонощие.", "date": "2019.02.19", "title": "Иран отчита ръст на износа на петрол въпреки санкциите на САЩ"}
{"url": "https://news.bg/regions/12-firmi-iskat-da-stroyat-uchastak-ot-am-struma.html", "text": "Отворени са офертите в обществената поръчка за избор на изпълнител за проектиране и строителство на лот 3.2.2 (10,4 км) от автомагистрала \"Струма\" в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе.24-километровата отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срок.Отворените 12 оферти по реда на постъпването им в деловодството на Агенция \"Пътна инфраструктура\" за лот 3.2.2 са на:- ОБЕДИНЕНИЕ \"КРЕСНА\", с участници: \"ИСА 2000\" ЕООД, \"ЕВРО АЛИАНС ТУНЕЛИ\" ЕАД и \"АВТОМАГИСТРАЛИ ЧЕРНО МОРЕ\" АД;- \"АККОРД СТРОИТЕЛНО ПРОМИШЛЕНА ИНВЕСТИЦИОННА КОРПОРАЦИЯ\" АД;- ДЗЗД \"АМ Струма-3.2.2\", в което са: \"ГБС-Инфраструктурно строителство\" АД, \"ЕПОС-Емпреза Португеза де Обрас Субтеранеас\" АД /Португалия/ и \"Главболгарстрой Интернешънал\" АД;- \"ДЖЕНГИЗ ИНШААТ САНАЙИ ВЕ ТИДЖАРЕТ АНОНИМ ШИРКЕТИ\" АД;- ДЗЗД \"ЮЖЕН КОРИДОР 3.2.2\", с участници: \"Доуш Иншаат Ве Тиджарет\" АД, \"Автомагистрали Хемус\" АД и \"Трансконсулт-22\" ООД;- Обединение \"ГЕОПЪТ СТРУМА 3.2.2\", в което са: \"Геострой\" АД, \"Пътстрой-92\" АД, \"Биас-М\" ЕООД и \"Илия Бурда\" ЕООД;- \"КОЛИН ИНШААТ ТУРИЗМ САНАЙИ ВЕ ТИДЖАРЕТ\" АД;- ДЗЗД \"ЕВРОПЕЙСКИ ПЪТИЩА 3.2.2\", с участници: \"Джи Пи Груп\" АД и \"Логистика 21\" ЕООД;- Консорциум \"ИНТЕРБГ\", с участници: \"ПСТ Груп\" ЕАД, Частно акционерно дружество \"СТРОИТЕЛНА АСОЦИАЦИЯ ИНТЕРБУДМОНТАЖ\", \"БГ ЛЕНД КЪНСТРАКШЪН\" АД и \"КОПЕКС И КО\" ЕООД;- \"ТТБГ 3.2.2.\" ДЗЗД, в което са: \"Тодини Конструкциони Дженерале С.П.А.\" и \"Тодини България\" ООД;- ОБЕДИНЕНИЕ \"АМ СТРУМА ЮГОЗАПАД\", с участници: \"ТРЕЙС ГРУП ХОЛД\" АД и \"АЛВЕ КОНСУЛТ\" ЕООД;- ДЗЗД \"ЕВРОПЕЙСКИ ПЪТИЩА 3.2.2\", с участници: \"ЕВРОПЕЙСКИ ПЪТИЩА\" АД, \"ГРОМА ХОЛД\" ЕООД, \"ВОДНО СТРОИТЕЛСТВО - БЛАГОЕВГРАД\" АД, \"ВАХОСТАВ-СК\" а.с., \"ПЪТПРОЕКТ\" ЕООД, \"РУТЕКС\" ООД и \"МЕТРОПРОЕКТ ПРАГА\" АД.Лот 3.2.2 е с дължина 10,4 км. В този обект е включен и обходния път на Кресна, който е 5,5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има връзка с Кресна. В отсечката ще бъдат построени 4 тунела - \"Тисата\" /171 м/, \"Света Неделя\" /1,3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукта, както и 9 надлеза и подлеза.Чрез пътен възел \"Кресна\" ще се осигурява достъпа в посока Кулата, София и път I-1. Индикативната стойност на обществената поръчка за лот 3.2.2 е 430 525 209 лв. без ДДС.Припомняме, на 15 февруари бяха отворени и прилежащите пътни връзки. Неговата дължина е 13,2 км. В участъка ще бъдат построени 3 тунела - \"Симитли\" /211 м/, \"Ракитна\" /1135 м/ и \"Стара Кресна\" /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и др. Ще бъдат изградени 10 виадукта, както и 3 надлеза и подлеза. Достъпът до трасето ще бъде осигурен чрез 3 пътни възли - \"Полето\", \"Мечкул\" и \"Стара Кресна\". Индикативната стойност за изграждането на лот 3.2.1 е 444 796 305 лв. без ДДС.Срокът за изпълнение на всяка от обществените поръчки е 1556 дни и включва времето за проектиране и строителство.", "date": "2019.02.19", "title": "12 фирми искат да строят участък от АМ \"Струма\""}
{"url": "https://news.bg/world/tramp-vazobnovi-sotsialisticheskata-ataka-sreshtu-barni-sandars.html", "text": "От кампанията за преизбиране на президента Доналд Тръмп през 2020 г. отговориха с познатата си \"социалистическа\" атака, която републиканците използваха срещу Бърни Сандърс през 2016 г., пише \"Гардиън\".По-рано днес Сандърс съобщи, че се \"Бърни Сандърс вече спечели дебата на първичните избори на демократите, защото всеки кандидат приема марката му на социализъм\", каза говорител на кампанията на Тръмп.\"Но американският народ ще отхвърли дневен ред с вдигане на данъците до небесата, държавно здравеопазване и глезене на диктатори като тези във Венецуела. Само президентът Тръмп ще запази Америка свободна, просперираща и сигурна\", добави говорителят.В речта си пред Конгреса по-рано този месец Тръмп представи демократите като социалисти.", "date": "2019.02.19", "title": "Тръмп възобнови „социалистическата” атака срещу Бърни Сандърс"}
{"url": "https://news.bg/regions/predpriemat-dopalnite-merki-za-borba-s-afrikanskata-chuma-po-svinete-v-ruse.html", "text": "Областна дирекция по безопасност на храните в Русе е приведена в състояние на повишена епизоотична готовност с цел недопускане на разпространение на африканската чума по свинете в областта. Това стана от думите на заместник областния управител на Русе Свилен Иванов на заседание на постоянно действащата междуведомствена областна епизоотична комисия. Налагат се ограничителни мерки за движение на живи животни от Северна в Южна България и също така се забранява контактът на домашни с диви животни.Собствениците на свиневъдни обекти ще трябва незабавно да информират обслужващия и официалния ветеринарен лекар, ако забележат повишена смъртност при свинете.Кметовете също ще трябва да подават постоянно информация към органите на МВР и Областната дирекция по безопасност на храните при констатиране на нерегламентирано движение на свине и отглеждане на неидентифицирани такива в личните стопанства.По думите на зам. областният управител, Регионалната дирекция по горите и Ловно-рибарското дружество ще трябва незабавно да уведомяват официалния ветеринарен лекар за всички намерени умрели диви свине, промяна на здравния статус, поведение и изменения, открити по вътрешните органи при първична обработка на отстреляните диви свине.\"Ако не е регистриран обекта, не трябва да се подчерта обезщетение от държавата.\", подчерта Свилен Иванов.Припомняме, че беше регистриран през ноември 2018 г. в област Добрич. На 9 януари тази година Преди седмица пък беше ", "date": "2019.02.19", "title": "Предприемат допълните мерки за борба с африканската чума по свинете в Русе"}
{"url": "https://news.bg/world/peta-izleze-s-grubo-izyavlenie-za-konchinata-na-varliya-vrag-lagerfeld.html", "text": "\"Модният дизайнер на \"Шанел\" Карл , а PETA не губи време да коментират смъртта на техния \"върл враг\", съобщава \"Метро\".По-малко от час след информацията, основателката на PETA (организация за защита на животните) Ингрид Нюкирк публикува изявление: \"Карл Лагерфелд го няма и неговото кончина бележи края на една ера, в която козината и екзотичните кожи се разглеждат като пожелателни. PETA изпраща съболезнования на близките на нашия върл враг\".Изявлението на организацията за защита на животните - People for the Ethical Treatment of Animals (PETA) \"предизвика шок и отвращение сред хората\", съобщава Yahoo.Лагерфелд има дълга история в използването на различни кожи, както и кожи от крокодили, гущери и змии в облеклото. Известно е, че твърдо защитава това решение. През декември обаче \"Шанел\" обяви, че вече няма да използва кожи в своите проекти.През годините PETA е спечелила своя собствена репутация, като става известна с тактики за публичност като обличане с качулки на кукулукс клан, за да протестира срещу шоу за кучета Уестминстър и да сравнява жестокостта към животни с изнасилване, робство и Холокоста.Малко след разпространението на изявлението, PETA го изтриват, но все още не са отговорили на исканията за коментар и проявата на \"етика\".", "date": "2019.02.19", "title": "PETA излезе с грубо изявление за кончината на \"върлия враг\" Лагерфелд"}
{"url": "https://news.bg/politics/rumen-petkov-malkiyat-biznes-palni-byudzheta-ne-ikonomikata.html", "text": "Приходите в бюджета идват не от работеща икономика, а от малкия бизнес. Това заяви зам.-председателят на партия АБВ Любомира Ганчева. Тя изтъкна и позицията на ЕП, според която държавният бюджет се захранва от малките потребители, от гражданите. От АБВ настояват за промяна на \"тази грешна политика\".За изискването за обновен софтуер за касовите апарати и наближаването на крайния срок за това, другият зам.-председател на АБВ -. Той подкрепи мнението си с аргумента, че в голяма част от малките населени места няма достъп до интернет, към който .Според Маринов България няма ресурс да се справи с електронните системи. \"Нямаме електронно правителство след 20 години (работа в това направление - б.р.)\", добави той.За да бъде изпълнена заповедта за нови касови апарати, малкият бизнес трябва да осигури между 250 и 300 лева на обект, смята областният председател на партията Здравко Здравков. По думите му в по-големите градове и заведения, възможността за самите управителите е или да увеличат цените на стоките, или да намалят заплатите на служителите.На брифинга не бе пропусната и темата за промените върху непубликуваните все още промени в Изборния кодекс. В него са извършени стотици промени и всички те са в противоречие с изискванията на Съвета на Европа и Венецианската комисия, заяви Румен Петков.За него тези спешни промени на закон, който още не е влязъл в сила са: \"Политически апогей на правна неграмотност от последните 30 часа\". Причината - не е извървяна процедурата по обнародване на закона. Тази процедура ще падне в Конституционния съд, категоричен е Петков.Той иронично засегна и отношенията в управляващата партия за това че при  председателя на парламентарната група на ГЕРБ Цветан Цветанов. \" или беше сърдит на Борисов та за това не отиде (на извънредния брифинг, на който бе обявено връщането на преференциалното гласуване - б.р.)\", пита шеговито Петков.Според него с тези спешни поправки на промените показваме и на Европа, че нямаме грам юридическа култура и грам усет за институционализъм. Според стандартите и разпоредбите, промени в изборното законодателство могат да се правят най-късно година преди вота.По думите на Петков не е направен анализ на готовността на административните съдилища да правораздават по този вид дела. Няма актуална оценка на кадровата обезпеченост в административните съдилища.Като пореден сериозен проблем Петков посочи предложението на БСП за унищожаване на сгрешен изборен протокол.\"Ако при попълването на протокола бъде допусната грешка, секционната избирателна комисия унищожава сгрешения протокол, като се поставя надпис \"сгрешен\" и се подписват всички членове на секционната избирателна комисия.Секционната избирателна комисия връща на общинската избирателна комисия сгрешения протокол, като фабричният номер се сверява с номера на протокола, вписан в протокола за предаването и приемането на изборните книжа\", обясни той. Според него подобен изборен похват ще забави сериозно преброителния процес и не това е решението на втория протокол.От АБВ искат преброяването на бюлетините да бъде в специални преброителни секции на територията на всяка от общините. Петков смята, че .В същото време той призна, че не са получили отговор от БСП за сътрудничество.Държавата е неподготвена за машинното гласуване - краткото технологично време, както и сертифицирането и одитирането на тези машини, каза Петков. Имаме 2 месеца до регистрация на партиите и коалициите. Органите начело с Агенцията за национална сигурност (ДАНС - б.р.) имат ли ресурс да сертифицират машините за машинно гласуване, запита Петков.По думите му автоматите, които осигуряват машинно гласуване имат срок на годност 5 години, а една машина струва около 4 000 лв., нужни са ни около 20 000 машини. Разходите по съхранението и поддръжката на машините независимо от бройката е около 20 000 000 лв.", "date": "2019.02.19", "title": "Румен Петков: Малкият бизнес пълни бюджета, не икономиката"}
{"url": "https://news.bg/society/naemat-nad-220-bezrabotni-za-izpalnenie-na-proekti-po-krasiva-balgariya.html", "text": "Финансират 38 проекта по проект \"Красива България\" през 2019 г., съобщават от Министерството на труда и социалната политика.Проектите са за подобряване на обществената среда, социалната инфраструктура и социалните услуги. От тях 36 са на общини, а 2 - на областни администрации. Ще бъдат обновени детски ясли и градини, читалища, два културни дома, обреден дом, поликлиника и медицински център. С пари по програмата ще се реновират и два социални патронажа, млечна кухня, както и центрове за настаняване от семеен тип.Одобрените проекти са на стойност 8,2 млн. лева, като от тях 3,3 млн. лева са осигурени по проект \"Красива България\", а останалата част е съфинансиране от бенефициентите.Предвижда се в изпълнението на проектните предложения да бъдат наети над 550 души, от които над 220 регистрирани в бюрата по труда безработни. В рамките на проект \"Красива България\" ще бъдат проведени и 13 квалификационни курса, които ще спомогнат за обучението на над 135 незаети.", "date": "2019.02.19", "title": "Наемат над 220 безработни за изпълнение на проекти по \"Красива България\""}
{"url": "https://news.bg/comments/mantrata-za-psihichnobolnite.html", "text": "Нови Искър пак прикова вниманието на медиите и на обществото и отново не за добро. В понеделник сутринта градчето осъмна, обкръжено от полиция, журналисти и любопитни съседи, навирили нос да видят какво се случва зад червено-бялата лента. \"Новината\" - едно младо момче избило най-близките си хора - майка си, баща си, по-малкия си брат и баба си. 25-годишният Георги Георгиев ги съсякъл с брадва. Пред полицията твърдял, че семейството му било на погребение в Пловдив. Държал се неадекватно, но изглежда бил достатъчно адекватен, за да разбере, че е убивал и да се опита да прикрие следите и да избърше кръвта. От тук нататък следват арести, разпити, експертизи, въпроси и анализи - вменяем ли е бил, пил ли е преди убийствата, дали е бил наркозависим, какъв е мотивът за престъплението. И на финала пред Георги стоят два пътя - да прекара голяма част от живота си в затвор за четворно убийство или да бъде лекуван в психиатрия.Дали и какви проблеми е имал Георги вече няма значение, защото след понеделник те са много повече. Кървавата семейна трагедия е поредната, която можеше да бъде предотвратена, ако институциите си бяха на мястото. Сега очакваме да чуем една позната мантра, която неизменно следва след всяко престъпление, в което е замесен психичноболен българин (преглеждан, регистриран и/или лекуван, без значение). А мантрата е следната - няма единен регистър на психичноболните, никой не знае колко са, дали и как се лекуват.В България няма нито една институция, която да следи кой, кога, колко пъти и от какво се е лекувал, каква е диагнозата, бил ли е приеман в болнично заведение и дали и кога е бил изписван. Никой не следи дали има подобрение на състоянието и дали след \"проблясъка\" пациентът все още си пие лекарствата. С две думи - никой не се интересува от тях, освен близките им. А те, най-често, са най-потърпевши и страдат най-много.Абсолютно доказателство са думите на майката на Георги, споделяни през последните години във Фейсбук. \"Мисълта ми е в моите деца, защото всеки ден страдам за тях. Животът ми е низ от страдание вече 26 г. Минавам по пътя на ада ден след ден, но няма сила, която да ме спре. Ще се боря, докато мога\", пише през 2017 г. вече покойната Ирена. \"Днес пратих сина си Георги в болница. Просто не мога да опиша страданието си. Много е зле. Борих се с болестта до момента\", разказва жената на 18 април 2018 г. \"Днес ме съкратиха от програмата \"Независим живот\". Без предупреждение, когато и двете ми деца лежаха в болница в София. На някой му харесва моето място, но не знае, че всичко е само на книга. Никой не се интересува от болните в тази държава. Сега ще вървя по пътя на ада всеки ден. Благодаря на държавата за разбирането към болните си деца в Нови Искър\". Последните редове са написани в началото на месец май 2018 г. Да, почти цяла България прочете тези думи, но това вече няма значение, защото жената не е сред живите. Малкият й син, с много заболявания, също е сред жертвите, а големият - в ареста.Семейството е събирало средства за лечение на Георги, обявило е и банкова сметка, а в кампанията миналата година се е включила и Българската национална телевизия, която популяризирала благотворителната инициатива. Момчето се нуждаело от 6 хил. лв., за да се лекува от туберкулоза. Заболяването му било в последен стадий. Освен от туберкулоза Георги е страдал още от психично заболяване, травматична епилепсия, алергичен артрит, себореен дерматит и ред други заболявания. По-малкият му брат също имал нужда от помощ. Майката Ирена била личен асистент и на двамата си сина. Баща им - пенсиониран военен, който опитвал да заработва на трудов договор към поделението в Костинброд. Още миналата година Георги е трябвало да постъпи за лечение в Държавната психиатрична болница в село Карвуна, но по някакви причини това не се е случило.Как се живее с толкова заболявания? Без достатъчно средства? Без помощ, без надежда?Георги можеше да бъде сред \"добрите новини\", които все липсват на читателите и зрителите. Ако някой му беше обърнал внимание навреме. Българската национална телевизия е обърнала внимание на семейството, но българската държава е обърнала гръб. А можеше сега да разкажем за това как едно 25-годишно момче е успяло да събере така нужните средства за лечение и вече се чувства по-добре. За Георги обаче сега ще говорим като за насилник. Като за убиец. Защото липсващата държава го е превърнала в такъв. Защото някой му е казал, че отива в психиатрия и това го е вбесило. Защото е решил, че някой го гледа накриво. Защото майка му не е издържала и е вдигнала скандал, че не може повече да живее по този начин. Защото баща му е бил отчаян, че не може да свърже двата края... Може да е всяко едно от тези неща. Но това вече няма абсолютно никакво значение, защото Георги не е станал пациент, вместо това е станал убиец и клиент на правосъдието.Вероятно ще бъде клиент и на някоя психиатрична клиника, например в Ловеч, където се настаняват за принудително лечение престъпници с психични отклонения.Там бе откаран за прегледи и полежа известно време Марио Любенов-Заека, който отвлече и уби 17-годишната Мирослава от Перник през 2011 г. В Ловеч бе настанен и Петко Петков от Лясковец, който, барикадирал се в дома си, уби полицай. Там лежат още много други пациенти, които не са получили навременно лечение, но са получили временна известност - за ден-два или няколко месеца са се прочули с престъпленията си. Утре за тях ще си спомнят само близките им и санитарите.А ние, ние евентуално само ще си ги припомним... при следващото убийство.", "date": "2019.02.19", "title": "Мантрата за психичноболните"}
{"url": "https://news.bg/regions/slagat-peykite-v-stolichnata-gradinka-kristal.html", "text": "Ремонтът на градина \"Кристал\" в София продължава. Той е част от обновяването на зона 4 от центъра на града. Днес започна и монтажът на парковата мебел - 43 пейки и кошчета ще бъдат монтирани на алеите в градинката.От Столичната община съобщават, че ремонтните дейности са приключени на 90%. Вече е положена новата настилка и е монтирано ново осветление. Скулптурата със сърничките е почистена и върната на мястото си, а реставрацията на чешмата продължава. Монтира се и самопочистваща се обществена тоалетна.В градината има нова поливна система и е подменен горният почвен слой с 5 см нов хумус. От общината уверяват, че оформилият се във времето релеф е запазен.Припомняме, през октомври миналата година столичани организираха протест във връзка с дейностите в \"Кристал\". Те се опасяваха, че Тогава лично кметът Йорданка Фандъкова опроверга слуховете на страницата си във Фейсбук, уверявайки, че се извършват само освежителни дейности.Към момента са засадени 11 иглолистни и 41 широколистни фиданки, над 700 храсти и 900 цветя, както и жив плет. Предстои да се поставят и разпръсквателите на поливната система.Градината пред Военния клуб е обявена за паметник на градинското и парковото изкуство през 1988 г.", "date": "2019.02.19", "title": "Слагат пейките в столичната градинка \"Кристал\""}
{"url": "https://news.bg/crime/arestuvaha-dvama-za-kontrabanda-na-artefakti.html", "text": "Арестуваха двама за контрабанда на артефакти. Искането за ареста им е от Окръжна прокуратура - Ямбол, съобщиха от прокуратурата.Единият арестуван е турски гражданин - Хасан О. Другаят - Мерал А. е с българско и с турско гражданство. На 14 февруари 2019 г. двамата опитали да пренесат през граница с лека кола през ГКПП \"Лесово\" от Турция за България 283 старинни монети, пет пръстена и 29 фигурки.Двамата са в ареста заради опасността да се укрият или да извършат друго престъпление. Съдът прие мотивите на прокурора и задържа под стража обвиняемите.Определението на Окръжен съд - Ямбол може да бъде обжалвано пред Апелативен съд - Бургас.", "date": "2019.02.19", "title": "Арестуваха двама за контрабанда на артефакти"}
{"url": "https://news.bg/world/mey-se-sreshta-s-yunker-v-bryuksel.html", "text": "Британският премиер Тереза Мей ще се срещне с председателя на Европейската комисия Жан-Клод Юнкер в Брюксел в сряда, за да обсъдят последното развитие около Брекзит, обяви говорител на Комисията.Маргаритис Схинас потвърди по време на редовния брифинг, че няма да има предоговаряне на споразумението за напускане. Говорителят добави, че Брюксел не може да приеме определен срок за предпазния механизъм или клауза за едностранно излизане от него.Също така стана ясно, че министърът за Брекзит на Великобритания Стивън Баркли ще се върне в Брюксел в средата на седмицата за допълнителни разговори с главния преговарящ на ЕС за Брекзит Мишел Барние.Председателят на Европейската комисия Жан-Клод Жозе Мануел Барозу ", "date": "2019.02.19", "title": "Мей се среща с Юнкер в Брюксел "}
{"url": "https://news.bg/world/pochina-dizaynerat-karl-lagerfeld.html", "text": "Дизайнерът Карл Лагерфелд е починал днес на 85-годишна възраст. Новината дойде първо от френските медии. Именно във Франция той е прекарал последните мигове от живота си, след като снощи е бил хоспитализиран по спешност в местна болница. Повече информация относно причините за смъртта засега не се съобщава, информира В последните 30 години Лагерфелд бе лицето и мозъкът на модната къща Chanel. Всяко ревю, представящо нова колекция, завършваше с неговото появяване на подиума. Но не и последното на котюр седмицата на модата в Париж.Отсъствието му на това важно събитие веднага породи слухове, че Карл има здравословни проблеми. От бранда пък заявиха, че просто се чувства изморен, а и има достоен заместник - Върджин Виард. Броени дни след това обаче идва и новината за кончината на дизайнера.Това е загуба най-вече за света на модата, но не само. В последните години Карл Лагерфелд навлезе и в козметичната индустрия, пускайки на пазара собствена линия декоративна козметика. Освен като дизайнер, той бе познат и като фотограф и карикатурист.Десетилетия наред Лагерфелд бе в ролята на творчески директор на Chanel, като предизвика една истинска революция в бранда, съчетавайки по своите виждания класическата визия и едни доста по-нестандартни модни решения. Освен това дизайнерът създаде и своя модна марка, където си даде пълната свобода да развихри въображението си.Слънчевите очила и косата, вързана на ниска опашка, са запазените марки на Лагерфелд, които превърна и в лого на своя бранд. Риза с висока, бяла яка, черна вратовръзка, палто, кожени ръкавици и безброй пръстени - така ще запомним един от най-ексцентричните дизайнери на нашето време.", "date": "2019.02.19", "title": "Почина дизайнерът Карл Лагерфелд"}
{"url": "https://news.bg/crime/hvanaha-kontrabandist-s-freon-za-blizo-400-000-leva-na-mp-lesovo.html", "text": "Задържаха контрабанден фреон и препарати за растителна защита за близо 400 000 лева, съобщиха от Агенция \"Митници\".Контрабандната стока била открита на 16 февруари при проверка на МП \"Лесово\" на влизащ в страната от Турция камион, шофиран от българин.Според представените документи той превозвал 24 тона дървени пелети за отопление. Проверката обаче установила, че вместо декларираната стока камионът превозвал бутилки с фреон и препарати за растителна защита на обща стойност 371 760 лева.Контрабандните стоки са иззети и е образувано досъдебно производство.Спрямо Любомир Л. е внесено искане за определяне на мярка за неотклонение \"задържане под стража\". За подобно престъпление законът предвижда наказание лишаване от свобода от три до десет години и глоба от двадесет хиляди до сто хиляди лева.Работата по случая продължава.", "date": "2019.02.19", "title": "Хванаха контрабандист с фреон за близо 400 000 лева на МП \"Лесово\""}
{"url": "https://news.bg/crime/dvama-lekari-s-kasetki-palni-s-1-600-000-leva.html", "text": "В две банкови касети на двама лекари във Варна са намерени над 1 600 000 лв. В едната касетка са намерени близо 1.4 млн. лв., а в другата - 280 000 лв. Разпитани са 31 свидетели, които са ползватели на фалшиви ТЕЛК решения. 15 от тях са разпитани пред съдия от Спецсъда. На 17 и на 18 февруари са направени 45 претърсвания и обиски. Намерени са суми от над 20 000 лв.Подробностите за разследванията по издаването на ТЕЛК-решенията с невярно съдържание обясни зам.-главният прокурор Иван Гешев.Организираната престъпна група била от 6 души. От тях петима са лекари, сред които са травматолог, ренгенолог и кардиолог.Шестият не бил лекар. Той е брат на един от медиците. Двамата са сирийски граждани, със семейства тук и българско гражданство. Те са посредници, които набират желаещи да получат експерни решения от ТЕЛК комисии, обясни Гешев.\"Много поздрави от еди кой си или от Р. - с инициали\". Това е сигналът, който означава да се действа за издаването на фалшиви ТЕЛК-ове.За 4 месеца прокуратурата устновила над 200 души, които са придобили фалшиви ТЕЛК-ове, както и лекари, които обясняват на \"пациентите си\" как да застанат на рентгена, за да се види, че имат гръбначно изкривяване.. Посредниците за издаване на фалшиви медицински документи са настоявали да не работят с роми.Области с най-високо процентно съотношение на получаващите пенсии за инвалидност на база население по данни на НОИ са Монтана, Враца, Плевен, София, Перник, Кюстендил, Ловеч, Габрово и Разград.В Силистра работили с ромско население и с деца от нисък социален статус. Там за подобни схеми се искали 600 лева, 30% от населението на Силистра са с инвалидни пенсии.Диагнозите са давани по желание на фиктивни пациенти. Имало случаи, в които хора са имали ТЕЛК решения, но с ниска степен на инвалидност. Тогава те са търсили посредничеството на тази група за увеличаване на процента инвалидност.В периода от 2017-2018 г. са образувани общо 46 досъдебни производства за фалшиви ТЕЛК-ове, а от началото на 2019 г. до настоящия момент са образувани 44 досъдебни производства.Контролните органи изяснили механизма, при който общопрактикуващите лекари издават документи с невярно съдържание. В тях се описват несъществуващи заболявания, които се регистират в НОИ, като по този начин се отпускат инвалидните пенсии, стана ясно от думите на Гешев.Тази дейност на много места е превърната в доходоносен бизнес и определени хора, които са част от такава организация сами си търсят клиентите само български граждани, каза зам.-главният прокурор.Огромна част от тези средства отиват в хора, които не следва да ги получават. Механизмът е еднакъв навсякъде, каза той.Гешев настоява НОИ да управлява парите и да казва как и къде отиват средствата.Той припомни, че преди месец било възложено да се извърши наказателно-правен анализ за фалшивите ТЕЛК-ове, както и за за проблеми и престъпления за придобиване на инвалидни пенсии.\"Това е само началото за предприетите от нас действия. Не става въпрос за някаква временна акция, а за сериозна организирана на територията на цялата страна дейност на МВР, под ръководството на прокуратурата\", посочи Гешев.По думите му пари има, но голяма част от тях отиват в хора, които не се нуждаят от тях и нямат степен на инвалидност.Ефектът от тези лоши практики са в няколко насоки - парите не стигат до хората, които са инвалиди, парите стимуралит определени части от населението да не работят и НОИ не разполага с реални инструменти за контрол над даване на определени медицински удостоверения.\"Хващаме проблемът с ТЕЛК-овете, когато се е развил и когато е осъществено престъплението. Не разполагаме с такива средства за профилактика за недопускане на такова нещо\", подчерта Гешев.Само с комплексни действия проблемът с издаването на ТЕЛК-ове не може да бъде разрешен и голяма част от милиардите са нецелево изразходвани, посочи зам.-главният прокурор.Припомняме, вчера повече от десет лекари бяха арестувани при операция на ГДБОП във Варна. Медиците са участвали в схеми за издаване на фалшиви решения на ТЕЛК. Сред задържаните има както лекари от комисии на ТЕЛК в града, така и лекари от местни болници.По непотвърдена информация основният организатор на престъпната дейност е била лекарка невролог от Добрич. Тя е изписвала лекарствата, които колегите ѝ от ТЕЛК са предлагали на пациентите си. Много от пациентите с лекарски експертизи също се разпитват от разследващите органи. Акцията на ГДБОП продължава.В края на миналия месец беше разкрита престъпна схема за източване на средства от Националния осигурителен институт.Главният секретар на МВР Ивайло Иванов обясни, че Разград, Силистра, Габрово, Враца и Монтана са градовете, в които са установени законовите нарушения.", "date": "2019.02.19", "title": "Двама лекари с касетки, пълни с 1 600 000 лева"}
{"url": "https://news.bg/regions/zatvaryat-za-remont-ul-shesti-septemvri-v-sofiya.html", "text": "Заради обновяването на Зона 2 от центъра на София от 20 февруари започва работа по ул. \"Шести септември\" в участъка между ул. \"Аксаков\" и ул. \"Славянска\". Предстои обновяване на настилките.Първо ще се работи по пътното платно, което ще бъде с гранитни павета, а тротоарите ще останат свободни за придвижване на пешеходци.След това предстои и подмяна на настилката на тротоарите, която ще е от бетонови павета.Ремонтът ще продължи до 15 април. За този период се въвежда временна организация на движението на автомобили и се закриват 16 места в \"синя зона\" в този участък. Кръстовището на ул. \"Славянска\" и \"Шести септември\" ще е отворено за автомобили.", "date": "2019.02.19", "title": "Затварят за ремонт ул. \"Шести септември\" в София"}
{"url": "https://news.bg/world/marshove-i-mitingi-sreshtu-antisemitizma-organizirat-vav-frantsiya.html", "text": "Маршове и митинги срещу антисемитизма са организирани във Франция след серия от антисемитски актове, които шокираха страната, информира АП.Бившите президенти на Франция Франсоа Оланд и Никола Саркози ще се присъединят към хиляди протестиращи и членове на правителството на демонстрации по-късно днес.Франция е дом на най-голямата еврейска общност в света извън Израел и САЩ.Правителството излезе с доклад, в който се подчертава голям ръст на инцидентите с антисемитизъм през изминалата година. Общо са регистрирани 541 инцидента, което е 74% скок от 311 през 2017 г.Премиерът Едуар Филип ще води група правителствени служители на основната демонстрация на площад \"Република\" в Париж. Президентът Еманюел Макрон ще посети днес парижкия Мемориал на Холокоста след поредица антисемитски прояви във Франция.Макрон не се очаква да присъства на събирането на площад \"Република\", но ще произнесе реч на ежегодната вечеря, организирана от еврейската група CRIF, която ще състои в сряда.", "date": "2019.02.19", "title": "Маршове и митинги срещу антисемитизма организират във Франция "}
{"url": "https://news.bg/int-politics/daesh-zasilvat-partizanskite-ataki-v-siriya.html", "text": "Терористичната групировка ДАЕШ (\"Ислямска държава\") е засилила партизанските атаки срещу подкрепяните от САЩ бойци в Източна Сирия, което показва заплахата, която терористите ще представляват, дори и след като загубят последния си анклав там. Това предупредиха Сирийските демократични сили (СДС), цитирани от \"Ройтерс\".Подкрепяните от американците СДС са на ръба да разгромят ДАЕШ в последния им джоб в Източна Сирия, село Багуз, където според техните оценки са обсадени няколкостотин терористи и около 2000 цивилни.ДАЕШ засилиха атаките си далеч от последната фронтова линия през последните дни, уточни Мустафа Бали, който е говорител на СДС.ДАЕШ са предприели две от атаките преди три дни в село Дибан, което се намира на 90 км северно от Багуз.При първата атака във вид на засада двама бойци на СДС и терорист са били убити. При втората, проведена от група чуждестранни бойци, СДС са ликвидирали трима терористи и са пленили двама.\"Спящи клетки се придвижват ежедневно\", отбеляза Бали.\"ДАЕШ работи по операции за сигурност по интензивен начин... Тя все още е силна, като слагането на край на военното ѝ присъствие изобщо не означава ликвидиране на ДАЕШ\", допълниха от СДС.ДАЕШ преначерта картата на Близкия изток през 2014 г., когато провъзгласи халифат в големи територии от Сирия и Ирак. Но терористите постепенно губеха територии, достигайки до сегашното положение да контролират само няколко декара територия.Оглавявани от \"Отрядите за народна защита\" на сирийските кюрди, СДС е основният партньор на САЩ в Сирия и изтласка ДАЕШ от север и от изток през последните четири години.След като превзеха Ракка, СДС напреднаха на юг в провинция Дейр ез Зор, атакувайки терористите в територия на източния бряг на река Ефрат.ДАЕШ все още владеят малка територия западно от Ефрат в затънтен район, иначе контролиран от сирийското правителство и неговите съюзници.Командирът на СДС Мазлум Кобани призова част от международните сили да останат в Сирия, за да помогнат в борбата срещу ДАЕШ, и изрази надежда, че САЩ ще преустановят плановете за пълно изтегляне.Заповедта за изтегляне на американския президент Доналд Тръмп беше разкритикувана от негови съюзници в САЩ и чужбина.", "date": "2019.02.19", "title": "ДАЕШ засилват партизанските атаки в Сирия"}
{"url": "https://news.bg/regions/betonen-kas-smaza-kola-v-stolichniya-geo-milev.html", "text": "Бетонен къс  смаза кола в столичния квартал \"Гео Милев\", съобщават във фейсбук страницата \"Забелязано в София\".Инцидентът е станал на улица \"Алфред Нобел\" в непосредствена близост до МВнР и Първо РПУ.Автомобилът е бил паркиран до оградата на строежa, от който се е откъснал бетонният къс.Няма информация за пострадали хора.", "date": "2019.02.19", "title": "Бетонен къс смаза кола в столичния \"Гео Милев\""}
{"url": "https://news.bg/politics/atlanticheskiyat-savet-iska-ostavkite-na-tsatsarov-i-rakovodstvata-na-mvr-i-dans.html", "text": "Атлантическият съвет на България настоява за оставките на главния прокурор Сотир Цацаров, както и на ръководствата на МВР и ДАНС, информира БНР.Исканите оставки са заради случаите \"Гебрев\" и трансферите на големи суми от Венецуела до родна банка.Съветът поиска и да бъдат изгонени поне трима руски дипломати като предупреждение, че България няма да търпи руски намеси.Съпредседателят на Атлантическия съвет Димитрин Вичев заяви пред общественото радио, че съветът е излязъл с декларация, в която се обясняват причините за исканите оставки.\"В нашата декларация констатираме с много голяма тревога, че на практика се доказва, че по тези случаи българските специални служби, които, забележете, са имунната система на държавата, практически досега не са направили нищо съществено. За трансфера на огромни суми от държавната петролна компания на Венецуела отново научаваме благодарение на сигнали от САЩ, от нашите съюзнически служби. Къде в това нещо, в това уравнение, са нашите специални служби? Къде е нашата прокуратура? Къде е МВР\", попита Вучев.Той продължи - през двете години, откакто Атлантическият съвет съществува, българските власти многократно са били информирани за подривната дейност на руските служби в България.\"В наши статии и публикации, в конференции и в доклади сме алармирали, че България е обект на тежка хибридна атака, че България в момента е във война, необявена, хибридна... Ние в нашата декларация казваме, че от две години съобщаваме, че в България има паравоенни проруски организации, които са обучавани от руски инструктори. Нищо до този момент няма\", отсече той.", "date": "2019.02.19", "title": "Атлантическият съвет иска оставките на Цацаров и ръководствата на МВР и ДАНС"}
{"url": "https://news.bg/politics/demokratichna-balgariya-e-protiv-iziskvaniyata-za-elektronna-targoviya-v-novata-naredba.html", "text": "Новата Наредба Н-18 в частта, свързана с функционирането на електронните магазини поставя българските компании в по-неблагоприятно положение в сравнение с традиционните физически магазини и с международните компании, до които българските потребители имат достъп, пишат в своя позиция Демократична България.Изискването всеки електронен магазин да бъде записан в специален регистър е странно и несъобразено с пазара. Нито една друга държава членка на ЕС не поддържа подобен регистър.Друго изискване, което не кореспондира с пазарната логика, е всяка продажба през виртуален POS (Point of sale) да се отчита и на фискално устройство. Това на практика означава във всеки електронен магазин да има по един служител, който при постъпила продажба да я въвежда ръчно в касов апарат. Алтернативата е да има касов апарат интегриран със сървъра, но много малко такива интеграции са реализирани към момента и това би бил допълнителен разход за бизнеса.Най-същественият проблем е тълкуванието от страна на НАП на текст от наредбата, според който всеки електронен магазин се приравнява към СУПТО (Софтуер за управление на продажбите в търговски обект), обясняват от Демократична България.Това ще затрудни сериозно използването на онлайн магазини на базата на платформи с отворен код, каквито са много от световно популярните системи за онлайн търговия.От друга страна, всички компании, които са инвестирали десетки хиляди за разработка на собствени системи, ще трябва да инвестират още хиляди за промени на вече работещ софтуер.Изискването софтуерите за електронна търговия да са одобрени от НАП ще донесе допълнителни затруднения и неизвестни, тъй като повечето са с отворен код и няма как търговците да посочат разработчик на платформата, който да застане и гарантира за изработката си. Търговецът ще е принуден или да намери разработчик, който да се обяви като такъв пред НАП, или да направи нов магазин при разработчик, който вече е деклариран като такъв пред НАП.Вместо да се постигне търсеният ефект на отчетност, почти всички онлайн търговци ще преминат на плащания само с \"пощенски паричен превод\" и ще премахнат възможността за проследяване на поръчката от страна на клиента, за да избегнат дефиницията СУПТО, обясняват Демократична България.Демократична България предлага картовите плащания да не изискват фискален бон, а НАП да разграничи плащанията с карта на:CP- Card Present (плащане през физически POS терминал, например в магазин или ресторант).CNP - Card Not Present (Случаите, когато картата не присъства физически в момента на самото плащане, например виртуален POS на електронен магазин).Предлагаме също за CP да останат текущите разпоредби на Наредба Н-18 - да са приравнени към плащане в брой, да се изисква издаване на фискален бон и СУПТО.За CNP предлагаме да се приравнят към плащанията по банков път, а търговците да регистрират оператора на виртуалния си POS и НАП да получи достъп до извлеченията по сметката, предоставяни от банка или лицензирани финансови институции за електронни пари.С оглед на изброените по-горе аргументи, Демократична България настоява предложенията относно електронната търговия да бъдат премахнати от Наредба Н-18, тъй като ще поставят в неблагоприятно положение българските дружества, осъществяващи електронна търговия в сравнение както с традиционните търговци, така и с международните електронни магазини. Убедени са, че целите на новата Наредба Н-18 могат да бъдат постигнати чрез действащото законодателство, както се случва за традиционните търговци.", "date": "2019.02.19", "title": "Демократична България е против изискванията за електронна търговия в новата наредба"}
{"url": "https://news.bg/regions/asenovgradchani-alarmirat-za-nekachestven-remont-na-tsentralniya-ploshtad.html", "text": "Жителите на Асеновград алармират за некачествен ремонт на централния площад \"Акад. Николай Хайтов\", информира БНР.Те отбелязват, че новите плочки са поставени преди 6 месеца и вече са разместени, а на места настилката е пропаднала и са се образували неравности.По думите им това затруднява минувачите и е причина за инциденти.Хората посочват, че ремонтът е извършен некачествено и настояват да се вземат мерки и настилката върху пешеходната зона спешно да бъде поправена.За проблема са подадени сигнали в община Асеновград.От градската управа заявяват, че обектът е в гаранция и затова официално с писмо е сезирана строителната фирма-изпълнител.Очаква се до дни екип от специалисти ще извърши оглед на състоянието на градския площад.Припомняме, че над 3 хил.кв.м настилка е изцяло подменена през лятото на миналата година, а реконструкцията се наложи заради мащабния проект за Водния цикъл на града.", "date": "2019.02.19", "title": "Асеновградчани алармират за некачествен ремонт на централния площад"}
{"url": "https://news.bg/politics/dbg-iska-silno-dalgosrochno-i-ravnopostaveno-dyasno-obedinenie.html", "text": "Движение България на гражданите - ДБГ се стреми към широко дясно обединение не само за евроизборите, а за пълен цикъл от избори.За нас няма значение дали един или друг ще взима голямата евродепутатска заплата, а дали ще решим най-дълбоките проблеми на хората през силно присъствие на десницата в парламента и местната власт, коментира председателят на ДБГ Димитър Делчев.Само три месеца остават до евровота, време е да спрем да наблягаме на приказките и срещите, а вместо това да започнем с конкретните действия, допълни Делчев.Защото ГЕРБ всеки ден нещо разрушават или отменят. Вдигането на прага на преференциите, с което отнеха основно демократично право на избирателя да гласува за личности, е само един от примерите за това, каза председателят на ДБГ.Миналата седмица имаше 2 протеста срещу поправки в изборните правила, на които участваха голяма част от демократичните партии. Според Делчев това е само една крачка в правилната посока, защото горчивият опит показва, че за да има работещо обединение то трябва да заработи на принципа на равнопоставеност между партиите в него.Пред нас са множество важни въпроси за решаване, а времето до изборите е фатално кратко, заяви той. По думите му, ДБГ е готова и за отделно явяване на евровота, тъй като има вече 40 номинации за лита и изготвя план за кампания на изборите.ДБГ изпрати писмо до Президента с предложение да свика КСНС на тема изборните манипулации. Делчев подчерта, че са налице множество доказателства за стремежа на управляващите към служебна изборна победа, като част от тях са отказът им да изчистят избирателните списъци от \"мъртви души\", да въведат машини във всички секции, както и да осигурят електронно гласуване заради българите в чужбина.Никой политически проблем не трябва да бъде подминаван в предстоящите месеци, включително и некачествените ремонти, фактът, че дишаме най-мръсния въздух в Европа, и манипулациите в цената на тока на Енергийната борса, обяснява Димитър Делчев.", "date": "2019.02.19", "title": "ДБГ иска силно, дългосрочно и равнопоставено дясно обединение"}
{"url": "https://news.bg/world/nova-karta-na-vselenata-razkri-oshte-300-000-galaktiki.html", "text": "Нова карта на Вселената разкрива стотици хиляди неизвестни до момента галактики, които са открити с използването на телескоп, който може да намира източници на светлина, които не се засичат от оптични инструменти, информира АФП.Международният екип зад безпрецедентното космическо изследване обяви, че откритието им буквално хвърля нова светлина върху едни от най-големите тайни на Вселената, включително физиката на черните дупки и как групи от галактики се развиват.\"Това е нов прозорец към Вселената\", каза Сюрил Тас, астроном от Парижката обсерватория, която е участвала в проекта.\"Когато видяхме първите изображения, ние се запитахме: \"Какво е това?\". Не изглеждаше като това, което сме свикнали да виждаме\", отбеляза френският астроном.Повече от 200 астрономи от 18 държави са участвали в изследването, в което е използвана радиоастрономия. Те са открили 300 000 невиждани до момента източници на светлина, като се вярва, че са далечни галактики.Екипът използва телескопа Low Frequency Array (LOFAR) в Холандия.Откритието на новите източници на светлина може също да помогне на учените по-добре да разберат поведението на един от най-тайнствените космически феномени - черните дупки. Тас коментира, че новата техника за наблюдение ще позволи на астрономите да сравнят черните дупки през времето, за да видят как те се образуват и развиват.Телескопът Hubble излезе с изображения, които накараха водещите учени да вярват, че има повече от 100 милиарда галактики във Вселената, въпреки че много от тях са твърде стари и на голямо разстояние, за да бъдат наблюдавани с традиционна техника.Картата е създадена с помощта на LOFAR. Част от нея е публикувана в журнала Astronomy & Astrophysics. Тя съдържа данни в количество, което е еквивалентно на десет милиона DVD-та и е само 2% от Северното небе.Телескопът е европейска мрежа от радиоантени в седем държави, която е равносилно на сателитна чиния с диаметър 1 300 километра.Екипът планира да създаде снимки с висока резолюция на цялото Северно небе.Според Тас най-старите обекти във Вселената са на около 11-12 милиарда светлинни години.", "date": "2019.02.19", "title": "Нова карта на Вселената разкри още 300 000 галактики"}
{"url": "https://news.bg/regions/ot-wwf-iskat-chistotata-na-rekite-da-se-kontrolira-sas-zakon.html", "text": "От международната екоорганизация Световен фонд на дивата природа - WWF настояват да бъде гласуван закон за засилване контрола върху замърсяването на реките. В следващите месеци предстои преразглеждане на Рамковата директива за водите на Европа, т. нар. европейски закон за водите.Това се случва за първи път в последните 19 години и сега ЕК дава право на всеки европейски гражданин да участва в нейното обсъждане. В тази връзка всеки от нас може да гласува за закон, упражняващ по-силен контрол върху човешката намеса на сайта sosrivers.bg до 4 март, призовават от WWF.Според проучване на Световния фонд на дивата природа (WWF) в България няма нито една жива река. На практика това означава, че няма река, която да не страда, поотделно или с притоците си, от замърсяване, от пресъхване, от прегради, които да спират миграцията на видовете в нея, от копаене за инертни материали или от канализиране.Тяхната теза се потвърждава и от воблер - примамка за хищни риби, който реагира на промените във водната среда като истинска риба. Температурата на водата, течението, степента на замърсяване - всички тези фактори могат да влияят на поведението на примамката. Този 3D-принтиран воблер показва бъдещето на риболова, твърдят производителите.В замърсената и променена заради дейността на хората вода, изкуствената примамка се разтваря се и от него остава само кост.Първият \"напълно адаптивен към средата\" воблер е част от кампанията на WWF \"Спаси реките\". Целта е да се обърне внимание върху проблемите на сладководните басейни в България.Замърсяването на подпочвените води, бетонирането на коритата на реките, ускоряването на течението им, големият брой водно-електрически централи, които пречат на миграцията на рибата вече имат реални последици върху живота в българските реки, информират от международната екоорганизация.Според информация от кампанията \"Спаси реките\", има 60% по-малко риба в Дунав и притоците му за последните 20 години.В българските реки има 4 изчезнали и 46 застрашени вида риби. Част от причините са увеличения брой на водно-електрическите централи - при съществуващи 270 ВЕЦ-а на общо 325 реки, са издадени разрешителни за още 200.Изходът, според организацията е да се гласува закон за засилване контрола върху човешката намеса в реките.Воблерът се състои от две части - неразтворима кост и разтворимо \"тяло\" на рибката. Произведен е от поливинил алкохол (PVA) и Polylactide (PLA). PVA е нетоксичен и разтворим във вода материал. PLА или Polylactide е здрава органична пластмаса, която не се рони и е известна като най-екологичния материал за 3D прототипиране. PLА е произведен от царевица и е напълно биоразградим.", "date": "2019.02.19", "title": "От WWF искат чистотата на реките да се контролира със закон"}
{"url": "https://news.bg/world/sasht-iskat-da-raztsepyat-siriya-i-da-sazdadat-kvazidarzhava-predupredi-moskva.html", "text": "Министърът на външните работи на Русия Сергей Лавров предупреди, че САЩ искат да разделят Сирия и да създадат квазидържава като част от интересите им, съобщават местни медии.Според топ дипломата на Русия влиянието на Запада и моделите, които се опитва да наложи в региона, водят до подкопаване на баланса и предизвикват конфликт в Близкия изток.\"Методите за геополитическо инженерство, опитите за налагане на чужди модели на развитие и ценности на хората в Близкия изток и Северна Африка, особено чрез използване на сила, водят до отслабване или рухване на държави и безпрецедентно надигане на международния тероризъм в редица държави\", подчерта Сергей Лавров.Дипломатът поясни, че Москва многократно е призовавала за мирни усилия чрез политически диалог и в съответствие с международното право. По думите му решението на  ще даде възможност за положителна атмосфера за уреждане на конфликта.САЩ, под предлог, че съвместно с кюрдски въоръжени формирования се борят срещу джихадистите от ДАЕШ (\"Ислямска държава\"), се опитват да създадат квазидържава на източния бряг на река Ефрат, алармира Лавров.Той коментира информацията, че сирийските кюрди са поискали от Европа да създаде международни сили в североизточната част на страната, докато Вашингтон не желае сирийското правителство да поеме контрол над територията.По думите му ситуацията в Североизточна Сирия е създадена в резултат на незаконния престой на САЩ.", "date": "2019.02.19", "title": "САЩ искат да разцепят Сирия и да създадат квазидържава, предупреди Москва"}
{"url": "https://news.bg/finance/goranov-naredbata-za-kasovite-aparati-se-otlaga-no-ne-za-vsichki.html", "text": "Прилагането на наредбата за касовите апарати ще бъде отменена, но това няма да важи всички икономически оператори. Това заяви пред bTV министърът на финансите Владислав Горанов.По думите на Горанов тези, които използват обикновен касов апарат, който не е свързан с компютърна система за управление на продажбите и са регистрирани по ДДС, срокът за нови касови апарати остава до 31 март.\"Има достатъчен брой одобрен тип касови апарати и голяма част от тези малки икономически оператори вече са изпълнили наредбата\", посочи министърът.\"Срокът по отношение на тези икономически оператори, които използват компютърни системи за управление на продажбите - системи, за които се иска подмяна на софтуера, съобразен с наредбата, ще го удължим до края на септември, коментирахме го с колеги от НАП\", заяви Горанов.Той посочи, че наредбата, която толкова изведнъж изненадала българския бизнес всъщност била от месец август 2018 година. Бизнесът имал няколко месеца за дебати по темата.Министърът си пожела отсрочката за бизнеса да бъде достатъчна. \"Дано бизнесът успее да се справи, защото ние винаги в последния момент започваме да се опитваме да спазваме правилата и се оплакваме от държавата\", отсече той.", "date": "2019.02.19", "title": "Горанов: Наредбата за касовите апарати се отлага, но не за всички"}
{"url": "https://news.bg/crime/35-godishna-zhena-zagina-pri-intsident-na-most-v-sofiya.html", "text": "35-годишна жена почина на място след като е скочила от мост на столичния булевард \"България\", информира БНР.Инцидентът е станал около 12 часа. На място има екипи на полицията.Движението в района е затруднено. ", "date": "2019.02.19", "title": "35-годишна жена загина при инцидент на мост в София"}
{"url": "https://news.bg/society/borisov-karakachanov-i-siderov-podnesoha-tsvetya-pred-pametnika-na-apostola-v-sofiya.html", "text": "Премиерът Бойко Борисов поднесе цветя пред паметника на Васил Левски в столицата по повод 146 години от смъртта на Апостола на свободата.Заедно с него, почит към делото и паметта на великия български революционер отдадоха и вицепремиерът Красимир Каракачанов и Волен Сидеров.Днес в цялата страна ще бъде почетена 146-та годишнина от гибелта на Апостола на свободата Васил Левски.Българската държава организира възпоменателната церемония за обесването на Васил Левски всяка година на 19 февруари. Обесването на Апостола от османците се случва на 6 февруари 1873 г., време, в което е бил в сила и се е датирало по Юлианския календар.През 1916 г. в България е въведен Григорианският календар. Така датирането преди неговото въвеждане се променя по следния начин: към датите (събитията) през XX век (от 1900 до 1916 г.) се прибавят 13 дни, а към датите (събитията) през XIX век и назад във времето се прибавят 12 дни. Следователно датата 6 февруари 1873 г. по Юлианския календар (т.нар. стар стил) се трансформира в 18 февруари 1873 г. по Григорианския календар.През лятото и есента на 1872 г. цяла България започва да живее в предреволюционен подем. Вътрешната революционна организация (ВРО), чийто основен организатор, идеолог и водач е тъкмо Васил Левски, обхващаща в мрежата си почти цялата страна и насочва към непосредствена подготовка на общонационалното българско въстание.Но в условията на този подем се проявили някои признаци на разложение. Първият помощник на Апостола - Димитър Общи, започнал да оспорва неговата власт, да интригантства, да сее раздори между комитетите. Д. Общи успял да настрои срещу Левски някои организации. Така единството на ВРО било заплашено. Апостола поискал от БРЦК да отстрани Д. Общи от поста пръв пълномощник, но неговите думи не били послушани от Букурещ.В тази обстановка на 22 септември 1872 г., въпреки забраната на Васил Левски, Д. Общи организирал обир на турската поща в прохода Арабаконак. Османската полиция попада в следите на групата и арестува Общи и неговите другари. И за да представят пред света своето дело като политически акт на една революционна организация, а не като разбойнически обир, Д. Общи и съратниците му започнали да разкриват комитетите и дейците, които познавали.Турското правителство, незнаещо дотогава за огромния размах на движението, засилва полицейско-разузнавателните органи, разкрива много комитети, унищожава или неутрализира първокласни революционни дейци. ВРО, като всяка конспиративна организация, ударена в центъра, започва да се разпада.Ударът заварил Левски в Южна България. Той веднага предупредил комитетите за опасността и тръгнал за Букурещ, за да обсъди заедно с другите членове на БРЦК създалото се положение. В Сливен до него пристига писмо от Любен Каравелов, писано на 2 ноември 1872 г., в което се препоръчва незабавно \"повдигане на революцията\".\"Трябва да се върви на бой, настоявал Каравелов, без да губим минутка. На сичките тадявашни юнаци са писа и щат да заминат отсреща и надяваме се на помощ от Сърбия и Черна гора.\"Васил Левски обаче отказва да изпълни заповедта на БРЦК, защото за него революцията трябвало да доведе до освобождението на България, а не до ненужно проливане на българска кръв. Разбиранията на Левски, че не може да се прави въстание, преди да се подготви народът за победоносна борба, и че не бива да се разчита на чужда помощ, \"преди самички да изтъчем платното\", са споделяни и от много вътрешни дейци и комитети.Далновидността на Апостола в този критичен момент става още по-очевидна, като се вземе предвид, че след разкриването на ВРО посланиците на западните държави побързали да предложат на Високата порта военна помощ, ако конспиративната българска организация започне въстание.Часът е съдбоносен и Левски решава бързо да се придвижи до Букурещ, за да защити своите разбирания. На 25 декември 1872 г. на път към Дунава той пристигнал в Ловеч, но поради полицейските предохранителни мерки не можел да се срещне с председателя на местния комитет поп Кръстю, а се задоволил само да прибере архива на комитета, книжата, които, ако попаднели в турски ръце, можели да разкрият напълно народната организация. През следващата нощ Левски останал в село Къкрина, за да пренощува в ханчето на доверения комитетски човек Христо Цонев - Латинеца.Но тук, на 27 декември, бил заловен от турската полиция. Тя разполага с негова фотография и с точно описание на особените му белези.Васил Левски е жертва на дълга верига от полицейски разкрития. Съществуват предположения, че причината за неговото залавяне е предателство от съмишленик. Спори се за името на предателя - Поп Кръстю или Марин Поплуканов. Според други проучвания предателство спрямо Левски не е имало.До последно османците не знаят кого са заловили и Левски е откаран в Търново, за да бъде разпознат. Чак там става ясно кой е той. При Къкрина отиват едва няколко заптиета, а в случай, че са знаели кого залавят, подобна малочисленост не би била логична. Левски, който е охраняван само от 20 заптиета по време на пътя си от Търново до София, се е надявал напразно до последно, че ще бъде освободен от съмишленици.В София Левски е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Той подчертал няколко пъти, че е търсил законни пътища за изменение на живота в Османската империя. Левски се разграничава от дейността на Димитър Общи, за да избегне криминални обвинения.Очаквало се Великото везирство да освободи всички освен обирачите на пощата, защото политически процес не е в интерес на Турция и вреди на авторитета ѝ пред Европа. Комисията за процеса е: Али Саид паша, Шакир бей и Иванчо Хаджипенчович. В инструкциите към съдиите е записано да се накажат строго само ръководителите.Смъртната присъда на Апостола е издадена на 14-ти и е потвърдена на 21 януари 1873 г. Процесът завършва, а комисията е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама да бъдат обесени - Димитър Общи и Васил Левски.На 18 февруари 1873 г. присъдата е изпълнена в околностите на София.В последните си мигове Левски се изповядва пред архиерейския наместник на София - отец Тодор Митов. В изповедта си казва: \"Каквото съм правил, в полза народу е. Моли се, отче, не за мене, а за отечеството България.\"Свещеник Тодор Митов свидетелства: \"След като свърших обреда, Левски беше вдигнат върху едно буре и окачен на въжето. Преди да бъде избутано бурето изпод краката му, той извика: Боже, избави България!\"Така завършва своя живот най-великият син на България - гениалният организатор, политик и идеолог на българската национална революция.Левски е останал в българската история преди всичко с безсмъртието на своите прозрения. Когато се изгражда неговият образ, традиционно се акцентира върху човешките му добродетели. Те безспорно правят Левски истински обичан син на народа. Но главното не е в това, че той е бил безумно смел, че е държал сметка за всеки похарчен лев на организацията, че е бил фанатично обречен на делото на революцията. Този сантиментален образ на Левски закрива действителното величие на неговото дело.Преди всичко Апостола е велик народен водач - организатор. Като никой друг в българската история, и то в условията на робски страх, униние и тотална диктатура, той успява да създаде мощна народна организация.Левски е гениален политик на революционна България. Неговите прозрения за независимост и самостоятелност на българското движение, развиващо се сред хаоса на Източния въпрос, добре разбрани и осмислени, имат почти непреходно значение в българската история. Дръзкото отхвърляне на политическата опека на чуждите сили е изстрадан исторически урок, дълбоко анализиран и осмислен в политическата идеология и революционната практика на Васил Левски.Левски е велик и със своите идеи за бъдещия свят - свят на народното равноправие и на човешката свобода. Макар и да е заел своите идеи от европейската демократична мисъл, той ги преработва, за да създаде от тях платформа и знаме на народната пробуда, на националното движение.Със своята политическа идеология, със своите качества на гражданин на новия свят, със своята гениалност на организатор и политик Левски изпреварва българското развитие с цели десетилетия. И може би са прави онези познавачи на неговото дело, които смятат, че ако беше живял в някоя по-голяма страна и ако беше писал на някой по-популярен език, той щеше да бъде известен на света като един от най-големите мъже на XIX век.", "date": "2019.02.19", "title": "Борисов, Каракачанов и Сидеров поднесоха цветя пред паметника на Апостола в София"}
{"url": "https://news.bg/int-politics/zaharova-zakleymi-kato-shantazh-priziva-na-tramp-kam-voennite-vav-venetsuela.html", "text": "Говорителката на руското външно министерство Мария Захарова определи като \"шантаж\" обръщението на президента на САЩ Доналд Тръмп към венецуелските военни, съобщават руските медии.Вчера американският държавен глава \"изпрати най-категоричното си предупреждение към военните на Боливарската република\". Той ги призова да спрат да подкрепят президента Николас Мадуро и да приемат предложението за амнистия на председателя на парламента и лидер на опозицията Хуан Гуайдо.Тръмп също така каза, че САЩ се стремят да \"осигурят мирно предаване на властта\", но разглеждат и \"други варианти\", намеквайки за военна намеса.\"Шантажът като начин за връщане на \"демокрацията\" на венецуелския народ\", коментира Захарова във \"Фейсбук\".През януари премина вълна от протести в цялата страна срещу сегашния президент Николас Мадуро, преизбран през март миналата година на избори, които бяха белязани от фалшификации.На 23 януари председателят на парламента Хуан . Тази стъпка беше подкрепена от САЩ, повечето страни от Европейския съюз и Латинска Америка и други страни.Мадуро беше подкрепен от Русия, Китай, Турция, Мексико и няколко други страни.", "date": "2019.02.19", "title": "Захарова заклейми като \"шантаж\" призива на Тръмп към военните във Венецуела"}
{"url": "https://news.bg/regions/semeystvo-ot-burgas-opita-da-prodade-deteto-si-v-chuzhbina.html", "text": "Ромско семейство от квартал \"Акациите\" опита да продаде дъщеря си зад граница, съобщиха от община Бургас. Родителите отишли в общината, за да ѝ бъде изваден нов акт за раждане, тъй като оригиналният документ бил изгубен. Поведението на фамилията обаче се сторило подозрително на служителите на отдела за административно обслужване на гражданите.Те използвали момент, когато 14-годишното дете останало само за кратко, за да разговарят с него. Тогава момичето споделило, че ще бъде изведено в чужбина против волята му и поискало помощ.След това директорът на ЦАУ \"Възраждане\" Магдалена Манолова подала сигнал в полицията, като пояснила, че трябва да се действа бързо преди участниците в схемата да са разбрали за разкриването на случая.При последвалата акция са задържани няколко души.", "date": "2019.02.19", "title": "Семейство от Бургас опита да продаде детето си в чужбина"}
{"url": "https://news.bg/crime/banka-otnese-parvata-globa-po-gdpr-u-nas.html", "text": "Комисията за защита на личните данни наложи първа глоба по Европейския регламент за защита на личните данни GDPR, става ясно от публикация на В съобщението се посочва, че е била наложена санкция от 1000 лева на банка, която е звъняла на клиент за неуредени сметки на негова съседка.Клиентът, подал жалбата по случая, поискал от банката да заличи личните му данни. След като обаче така и не получил отговор на искането си, той подал второ заявление, по което банката вече се произнесла в законоустановения срок. Въпреки това бившият клиент подал жалба до Комисията за защита на личните данни, която е била уважена.Нарушението, заради което е била глобена банката, е, че обработването на личните данни на жалбоподателя не е било свързано със сключения договор за отпускане на потребителски кредит. Тъй като целта, за която са обработвани данните, е била различна от съобщените при сключването на договора, банката е трябвало да поиска допълнително съгласие от своя клиент. Това обаче не е било направено.КЗЛД е счела, че банката е извършила и второ нарушение, свързано с отговора й относно искането на клиента данните му да бъдат заличени. Тя така и не го е уведомила пред кого са разкрити данните му. По това нарушение обаче банката не е получила глоба, а само е била задължена да допълни отговора си.В съобщението на адвокатското дружество се определя като интересно решението на КЗЛД относно въпроса дали е редно клиентът да получава SMS-и или имейли за целите на директния маркетинг, въпреки че той самият не желае.При сключването на договор за кредит с банката клиентът е посочил, че се съгласява данните му да бъдат обработвани за \"директен маркетинг по смисъла на ЗЗЛД, включително да му бъдат изпращани писма с рекламно и промоционално съдържание, рекламни SMS-и и e-mail-и, включително и такива, свързани с предлагането на други финансови или комбинирани продукти\". Въпреки че има право по всяко време да възрази срещу обработване на данните му за целите на директния маркетинг, той не го е направил изрично в заявлението си до банката. По тази причина КЗЛД е счела, че в случая няма нарушение от нейна страна.Решението на КЗЛД подлежи на обжалване пред Административен съд- София-град.", "date": "2019.02.19", "title": "Банка отнесе първата глоба по GDPR у нас"}
{"url": "https://news.bg/crime/arestuvaha-trafikant-pomognal-na-13-afganistantsi-da-vlyazat-v-balgariya.html", "text": "Арестуваха трафикант, помагал на 13 афганистанци да пресекат нелегално българската граница, съобщиха от прокуратурата.Арестът на Станислав Щ. е по искане на Районна прокуратура - Елхово.Станислав Щ. е обвинен за това, че на 13 февруари 2019 г. в землището на ямболското село Лалково транспортирал към вътрешността на страната 13 граждани на Република Афганистан.Обвиняемият е задържан от полицаите от Ямбол и Бургас, които съвместно са работили по случая.Според прокурора, налице е обосновано предположение за това, че Станислав Щ. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление.Определението на Районен съд - Елхово може да бъде обжалвано пред Окръжен съд - Ямбол.", "date": "2019.02.19", "title": "Арестуваха трафикант, помогнал на 13 афганистанци да влязат в България"}
{"url": "https://news.bg/regions/razkriha-nezakonna-sech-na-36-darveta-ot-byal-bor-v-tran.html", "text": "Горски инспектори от Регионална дирекция по горите - Смолян установиха незаконна сеч на 36 дървета от бял бор в землището на с. Търън, в района на Държавно горско стопанство - Смолян.Нарушението е констатирано при извършване на рутинна проверка на 18 февруари. Дърветата са били без писмено позволително за сеч и немаркирани с контролна горска марка.Проверяващите не са установили на терен налични дървени строителни материали или дърва за огрев.За констатираното нарушение е съставен констативен протокол и са уведомени органите на МВР.", "date": "2019.02.19", "title": "Разкриха незаконна сеч на 36 дървета от бял бор в Трън"}
{"url": "https://news.bg/world/barni-sandars-otnovo-se-kandidatira-za-prezident-na-sasht.html", "text": "Американският сенатор от Върмонт Бърни Сандърс обяви, че ще участва на президентските избори през 2020 г., съобщават \"Ройтерс\" и Националното обществено радио на САЩ.Социологическо проучване от август 2018 г. показва, че сенаторът ще победи президента Доналд Тръмп на изборите през 2020 г. Анкетата на Politico/Morning Consult разкрива още, че Тръмп изостава с 12% от бившия вицепрезидент Джо Байдън и Сандърс. Американският лидер също така е на 4% зад сенатора от Масачузетс Елизабет Уорън. Проучването, в което са участвали 1 974 души, е от 16-18 август.77-годишният Бърни Сандърс изненада демократите с много силна предизборна кампания през 2016 г. Той  на първичните избори в Демократическата партия на САЩ.\"Започнахме политическата революция с кампанията през 2016 г. и сега е време да придвижим революцията напред\", каза независимият сенатор в интервю за Vermont Public Radio.Но тази предизборна кампания несъмнено ще е много различна от тази през 2016 г. Сандърс влиза като основен кандидат с бившия вицепрезидент Джо Байдън, който все още не е обявил официално, че ще участва на изборите.В годините след загубата на Клинтън Сандърс остана национален лидер на Демократическата партия, макар че все още отказва да се присъедини.Сандърс подчерта, че причината да се кандидатира е свързана с това, че Демократическата партия е станала по-лява.", "date": "2019.02.19", "title": "Бърни Сандърс отново се кандидатира за президент на САЩ"}
{"url": "https://news.bg/int-politics/aneksiraneto-na-krim-krah-na-polovinvekovna-sistema-na-mezhdunarodni-otnosheniya.html", "text": "\"Преди пет години Русия започва предварително планирана военна агресия срещу Украйна, резултат на която е временна незаконна окупация на Автономна република Крим, гр. Севастопол, опит за тяхното анексиране и разпространяване от Руската федерация на международен въоръжен конфликт в Донецка и Луганска области. Тези престъпни действия взеха живота на над 10 хиляди души, доведоха до огромни разрушения в региона, превърнаха около 1.8 милиона украинци във вътрешно разселени лица по принуда.\"Това пишат от посолството на Украйна у нас в прессъобщение, озаглавено \"5-та годишнина от началото на въоръжената агресия на Русия срещу Украйна\".Руските окупационни власти с пълно незачитане на нормите на международното право прибегнали до широкомащабни и сериозни нарушения на правата на човека в окупираните територии, опитвайки се да сломят и да завладеят всички несъгласни с агресивната политика на Кремъл. Руснаците демонстративно игнорирали решението на Международния съд на ООН по този повод, а също така пряко организирали и насърчавали своите пратеници за подобни действия в някои райони на Донецка и Луганска обдаст.В писмото се посочва още, че от Кремъл прибягвали до това да вземат украински граждани за заложници. Става въпрос за десетки лица, които били незаконно задържани в Русия в резултат на фалшифицирани документи.\"Тяхното освобождаване остава един от основните приоритети на Украйна и на международната общност\", пишат от посолството на Украйна.Според дипломатическата мисия тези събития в страната окончателно са засвидетелствали краха на над половинвековна система на международни отношения.От посолството са категорични и че анексирането на Крим задвижва процеси с огромни мащаби, последствията от които все още не се осъзнават напълно. Крим се превърнала в много ценна придобивка за Русия. \"Щатните пропагандисти на Кремъл създават за жителите на Крим и Русия цял набор от разнообразни митове, които трябва да обосноват \"правото\" на Москва да владее полуострова. Задвижват се абсолютно всички средства - и изкривяването на древната кримска история, и откровени измислици, и, разбира се, опорочаване и клевета на целия кримско-татарски народ.\"В писмото украинските дипломати допълват, че международната общност е единодушна в осъждането на противоправните действия на агресора Русия. Доказателство за това били многобройните решения на партньорите на Украйна - ООН, Съвета на Европа, ЕС, НАТО, Организацията за сигурност и сътрудничество в Европа и други международни организации.\"Украйна е благодарна на международните партньори за ясната позиция в защита и възстановяване на суверенитета и териториалната цялост на Украйна в рамките на международно признатите граници\", допълват от посолството на Украйна у нас.", "date": "2019.02.19", "title": "Анексирането на Крим - крах на половинвековна система на международни отношения"}
{"url": "https://news.bg/crime/sadat-otkaza-za-vtori-pat-da-pusne-evgeniya-baneva-ot-aresta.html", "text": "Апелативният специализиран съд отхвърли жалбата на Евгения Банева за промяна на мярката ѝ за неотклонение, съобщи БНР. Според магистратите срещу нея са събрани достатъчно доказателства, че тя заедно със съпруга си Николай Банев и майка му - Мария Банева, от 2009 до 2018 година е била част от организирана престъпна група за данъчни и длъжностни престъпления и заедно са изпрали над 1 милион лева.В мотивите си те посочват още, ако бъде пусната на свобода, Банева може да се укрие или да извърши друго престъпление.Със същите аргументи отказ за по-лека мярка да неотклонение получи и Николай Банев - и от първоинстанционния Наказателен съд, и от Апелативния спецсъд.Припомняме, че миналата седмица тя беше оставена в ареста заради опасност от извършване на друго престъпление и повлияване на свидетели.Преди заседанието тя заяви, че в условията в ареста на на \"Г.М. Димитров\" са потресаващи и по думите ѝ няколко пъти е Припомняме, че 26 октомври Те са обвинени в пране на пари.Зам.-главният прокурор Гешев обяви престъпленията на Баневи . От МВР разпространиха при претърсването на името на Баневи снимков материал, който впечатли обществеността, но се зададоха и въпроси защо службите правят това.На 21 ноември стана ясно, че  и те могат да бъдат върнати в България.На 6 декември двамата бяха , след което стана ясно, че ще им бъде търсена наказателна отговорност по На 7 януари 2019 г. зам.-главният прокурор Иван Гешев заяви, че  е имал телефон в килията си. По закон той няма право на телефон. Апаратът бил открит от служители на Министерството на правосъдието в кутия от натурален сок.С телефона срещу България, както и медийна атака срещу прокуратурата, каза тогава Гешев.От прокуратурата обявиха, че . Такива опити са засечени от разговори по мобилни телефони и приложения.Уговаряне на срещи и опити да се склонят свидетелите да им се променят показанията в съдебна зала на принципа \"или добро, или нищо\", били засечените разговори.На 31 януари,  в столичния квартал \"Бояна\", за да опишат тяхното имущество.Малко по-късно стана ясно, че през май.", "date": "2019.02.19", "title": "Съдът отказа за втори път да пусне Евгения Банева от ареста"}
{"url": "https://news.bg/world/brekzit-vodi-do-osezaem-upadak-na-britanskoto-vliyanie-v-oon.html", "text": "Брекзит вече води до \"осезаем упадък\" на британското влияние в ООН, показва проучване, цитирано от \"Гардиън\".Докладът е на Дружеството за ООН във Великобритания. За изготвянето на доклада са направени повече от 40 интервюта с настоящи и бивши дипломати в ООН.В него се алармира, че Обединеното кралство ще изгуби политически капитал в 15-членния Съвет за сигурност на ООН и в Общото събрание на организацията, тъй като кампаниите на Лондон повече няма да бъдат автоматично свързвани с тези на ЕС. Отбелязва се, че външният министър на Великобритания Джереми Хънт ще трябва да работи по-здраво, за да запази позициите на страната.Дипломатите разглеждат използваната на Острова фраза \"Глобална Великобритания\" като нищо повече от лозунг, насочен към самите британци.Британската академия е финансирала доклада - едно от многото предупреждения, че Обединеното кралство ще изгуби дипломатическите си позиции след Брекзит, въпреки че постоянното място на Обединеното кралство в Съвета за сигурност не е застрашено.Франция ще остане единственият член на ЕС в Съвета за сигурност, което повдига въпроси дали Париж ще бъде притиснат да представлява позициите не само на страната, но и на държавите членки на Общността.", "date": "2019.02.19", "title": "Брекзит води до „осезаем упадък” на британското влияние в ООН"}
{"url": "https://news.bg/crime/razkriha-laboratoriya-za-narkotitsi-v-maze-v-burgas.html", "text": "Разкриха мобилна лаборатория за наркотици в Бургас, съобщават от Областната дирекция на МВР.При проверка в апартамент на ул. \"Александър Велики\" са били задържани двама криминално проявени бургазлии на 21 и 29 години, както и 29-годишен мъж от Сливен. При претърсване на жилището били открити метамфетамини, канабис, а също и голям брой прекурсори за производство на синтетични наркотици /хапчета, фосфор, киселина, разредители и други/. В мазето на апартамента била открита мобилна лаборатория за производство на синтетични наркотици, пълна с колби, хапчета, червен фосфор, киселини, разредители, тулол, солна киселина и други.За случая е уведомена районната прокуратура в Бургас. Образувано е досъдебно производство.", "date": "2019.02.19", "title": "Разкриха лаборатория за наркотици в мазе в Бургас"}
{"url": "https://news.bg/int-politics/v-es-se-razbraha-kamionite-seriozno-da-namalyat-co2-emisiite.html", "text": "Европейският съюз се договори да намали емисиите на въглероден диоксид (CO2) от нови камиони и автобуси с 30 процента до 2030 г., което е част от ангажимента на Общността да намали производството си на парникови газове, съобщава \"Ройтерс\".Европейският парламент и Европейският съвет, който представлява 28-те страни членки на ЕС, постигнаха компромис, съгласно който ще бъдат намалени средните емисии на СО2 в сравнение с нивата от 2019 г., се уточнява в изявление на Европейската комисия.\"За първи път имаме обвързващи цели за намаляване на емисиите на СО2 за камиони на равнище Европейски съюз, включително ясен стимул за камиони с нулеви и ниски емисии\", коментира евродепутатът от зелените Бас Айкхаут в \"Туитър\".Понастоящем ЕС няма ограничения за емисиите от тежкотоварните превозни средства, за разлика от други държави като САЩ, Китай, Япония и Канада. Камионите отделят почти една четвърт от емисиите, свързани с транспорта.Ограниченията в транспортния сектор, единственият, в който емисиите все още се увеличават, имат за цел да помогнат на Общността да изпълни цялостната си цел за намаляване на парниковите газове с най-малко 40 процента под равнищата от 1990 г. до 2030 г. съгласно договореностите от Парижкото споразумение, което беше сключено през 2015 г.Европейският съюз също така има амбицията да се превърне в неутрален по отношение на климата от 2050 г., което означава практически да не отделя емисии с парников ефект.През декември ЕС постигна разбирателство по цели за намаляване на емисиите от автомобили и микробуси.Асоциацията на европейските автомобилни производители (ACEA) лобира за далеч по-ниски цели за намаляване на емисиите за камиони, изтъквайки, че техният потенциал за електрификация е далеч по-нисък, отколкото за автомобили, особено за камиони за превози на дълги разстояния.", "date": "2019.02.19", "title": "В ЕС се разбраха камионите сериозно да намалят CO2 емисиите"}
{"url": "https://news.bg/regions/pristanishtata-v-burgas-sa-zatvoreni-zaradi-magla.html", "text": "Всички бургаски пристанища са затворени заради гъстата мъгла, съобщиха от Държавно предприятие \"Пристанищна инфраструктура\", цитирани от БНР.Видимостта е намалена до 50 метра и по пътя за Поморие, Бургас и Созопол, съобщиха от Областно пътно управление.Пътищата в областта са предимно сухи, няма обледявания, температурите са с положителни стойности.", "date": "2019.02.19", "title": "Пристанищата в Бургас са затворени заради мъгла"}
{"url": "https://news.bg/regions/uvolniha-shefa-na-gorskoto-v-kresna.html", "text": "Уволниха директора на горското стопанство в Кресна. Това стана след разследването на bTV, което показва, че по новото трасе на магистрала \"Струма\" са проправени временни пътища зад гърба на държавата.Югозападното държавно предприятие наложи и наказание на фирмата нарушител.Проверката на ЮЗДП потвърди, че са направени 7 километра временни пътища, от които повече от половината са нови, а друга част - незаконно разчистени стари.Нито една институция не е знаела кой работи по трасето, преди да е избран изпълнител на проекта.Фирмата, изготвила идейния проект за трасето, е поела отговорност за временните трасета и сондажи по бъдещия участък от магистралата.Припомняме, че преди седмица фондация \"Антикорупционен фонд\" (АКФ) След това от Агенция \"Пътна инфраструктура\" заявиха, че на никакви дейности по трасето на лот 3.2 от АМ \"Струма\" - между Крупник и Кресна, свързани с извършването на сондажи, прокарването на временни пътища или на каквото и да било друго.", "date": "2019.02.19", "title": "Уволниха шефа на горското в Кресна"}
{"url": "https://news.bg/world/chlenovete-na-dvizhenie-pet-zvezdi-podkrepiha-zapazvane-na-imuniteta-na-salvini.html", "text": "Членовете на антисистемното Движение \"Пет звезди\" гласуваха онлайн в защита на вътрешния министър Матео Салвини, съобщава ДПА.Управляващата партия в Италия, която е в коалиция с \"Лигата\" на Салвини, се обяви против отнемане на имунитета на министъра. Прокуратурата иска да съди Салвини по обвинения в отвличане във връзка с мигрантската му политика.59% срещу 41 на сто гласуваха в защита на силовия министър, което е голямо облекчение за лидера на Движение \"Пет звезди\" Луиджи ди Майо и партията му, тъй като противоположно решение можеше да предизвика правителствена криза. Резултатите са публикувани на страницата на \"Пет звезди\".Повече от 52 000 членове на партията взеха участие в онлайн допитването.Салвини коментира, че коалицията им с Движение \"Пет звезди\" \"не е била и не е под въпрос\", информира италианската агенция ANSA.Правителството продължава да работи, край на историята, отбеляза той.Вътрешният министър, който също е вицепремиер като Ди Майо, беше пред риск да бъде изправен пред съда заради решение от август 2018 г. Тогава Салвини задържа повече от 150 мигранти на кораб на италианската брегова охрана за няколко дни въпреки опасните условия.Но срещу него не може да започне процес, докато не му бъде свален имунитетът в Сената. Резултатът от вчера означава, че депутатите от \"Пет звезди\" се очаква да гласуват против подобно решение. Днес сенатска комисия ще гласува за имунитета на Салвини, който благодари на Ди Майо.", "date": "2019.02.19", "title": "Членовете на Движение „Пет звезди” подкрепиха запазване на имунитета на Салвини"}
{"url": "https://news.bg/entertainment/nasa-podgotvya-pilotirana-misiya-do-mars-v-sredata-na-2030-te-godini.html", "text": "Пилотирана експедиция до Марс може да се осъществи в средата на 30-те години, а технологията, необходима за такъв полет, ще бъде тествана с полети до Луната, съобщава директорът на НАСА Джим Брайденщайн в интервю за MSNBC.Ръководителят на НАСА подчертава, че има какво да се направи преди да се лети до Марс и преди всичко да се осигури стабилно присъствие на Луната.\"Няма да поставим там флаг и да оставим отпечатъци от обувки, а след това да забравим този проект в продължение на половин век. Ще привлечем международни и търговски партньори към тази програма, ще отидем там, ще вземем роботи и лунни роувъри с нас\", коментира той, цитиран от ТАСС.Основните цели: да се намали рискът от космически полети, да се провери надеждността на технологиите и да се разработят технологии за повторно използване на оборудването на Марс.\"Полетът до Луната продължава три дни, а Земята и Марс се намират в изгодно положение за полет на всеки 26 месеца. Така че ние говорим за двугодишен престой на повърхността на Марс\", отбелязва Брайденщайн.Той коментира, че изучаването на Марс, използвайки марсоходи и станцията Mars InSite, е дало на специалистите много нова информация за историята и геоложката структура на планетата.Последните изследвания показват, че   на Марс.\"Това не означава, че има живот, но \", заяви директорът на НАСА.Към 2020 г. НАСА планира да достави на повърхността на Марс нов апарат.Той ще трябва да събере информация, въз основа на която учените ще оценят вероятността за живот на Марс в миналото, както и да проучат възможността хората да населят планетата в бъдеще.", "date": "2019.02.19", "title": "НАСА подготвя пилотирана мисия до Марс в средата на 2030-те години"}
{"url": "https://news.bg/world/shte-otvarnem-ako-indiya-ni-napadne-zaplashi-pakistan.html", "text": "Премиерът на Пакистан Имран Хан заяви, че правителството му няма нищо общо с извършения през миналата седмица самоубийствен атентат срещу индийски войници в част от Кашмир, контролирана от съседната държава, съобщават местни медии.Хан предложи подкрепа за провеждане на разследване и се закани да подведе под отговорност извършителите на нападението в съответствие с доказателствата. Но министър-председателят предупреждава, че Пакистан със \"сигурност ще отвърне\" в случай на атака и нарушаване на суверенитета на страната.Лесно е да се започне война, но е трудно да се прекрати. Спорът трябва да се разреши с диалог, подчерта министър-председателят и поясни, че индийците скоро ще гласуват на национални избори.Според него обвиненията на Ню Делхи към Исламабад не са подплатени с доказателства и Пакистан няма интерес от подобно развитие на ситуацията.\"Пакистан се е насочил към мир и стабилност. Това е нов Пакистан и ново мислене, който не подкрепя тероризъм\", увери той. Базираната в Пакистан екстремистка групировка \"Джаиш-и-Мохамед\" пое отговорност за атаката. Премиерът припомни, че организацията е забранена от 2002 г.При атаката в Кашмир загинаха повече от 40 индийски войници.", "date": "2019.02.19", "title": "Ще отвърнем, ако Индия ни нападне, заплаши Пакистан"}
{"url": "https://news.bg/regions/remontirat-ul-6-ti-septemvri-mezhdu-ul-aksakov-i-ul-slavyanska-v-sofiya.html", "text": "От 20 февруари във връзка с обновяването на Зона 2 от центъра на София, започва работа по ул. \"6-ти септември\" в участъка между ул. \"Аксаков\" и ул. \"Славянска\".Ще бъдат подсилени основите на уличното платно и тротоарите, ще бъдат обновени и настилките.Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци.След това ще бъде подменена настилката и на тротоарите, която ще от бетонови павета.Предвижда се ремонтът да продължи до 15 април, ако времето позволи.За този период се въвежда временна организация на движението на моторни превозни средства и се закриват местата в \"синя зона\" в този участък.Кръстовището на ул. \"Славянска\" и \"Шести септември\" ще е отворено за автомобили.Столична община се извинява за причинените временни затруднения.", "date": "2019.02.19", "title": "Ремонтират ул. \"6-ти септември\" между ул. \"Аксаков\" и ул. \"Славянска\" в София"}
{"url": "https://news.bg/politics/nfsb-s-tvarda-nominatsiya-simeonov-da-vodi-evrolista.html", "text": "Бившият вицепремиер Валери Симеонов е номиран за водач на листата на евроизборите. Това стана ясно на пресконференция на НФСБ в централата на партията.В името на коалиционното партньорство до настоящия етап не са провеждани разговори с други политически партии, различни от коалиционния формат, обясни заместник-председателят на НФСБ Борис Ячев. До този момент обаче разговорите не са дали резултат и така за НФСБ остава вариант явяването на избори самостоятелно.Валери Симеонов би бил и предложението за водач на листата при един евентуален коалиционен формат, стана ясно от думите на Ячев. Той не отхвърли вариант да бъде сформирана такава коалиция. \"Имаме желание да се явим самостоятелно, но ако бъдем поканени, ще се отзовем, защото не сме високомерни\", заяви Ячев и обясни, че това в момента е част от подготовката на една партия за изборите, които наближават. Той е на мнение, че Симеонов има много качества на човек, който работи в областта на външната политика.Валери Симеонов за водач на листата е издигнат от структурите в София, област и град Пловдив, Бургас, Варна, Перник, Благоевград и Враца.По думите на Борис Ячев всяка една от трите партии в коалицията трябва да продължи да си изпълнява ангажиментите към общото управление с ГЕРБ.От НФСБ считат, че  би било препъни-камък за коалиционните и политическите взаимоотношения и няма да подкрепят последващи промени в Изборния кодекс. НФСБ искат да видят дали президентът ще наложи вето върху Изборния кодекс.Хората на Симеонов нямат драма с избора на  \"Нямаме кандидатура за ЦИК, защото мислехме, че тя може да продължи в този си състав. Чисто политически егоисточно, ние имаме полза да бъде сменен състава на ЦИК, защото по този начин ще имаме наши представилите там\", посочи Борис Ячев.Припомняме, малко по-рано се проведе коалиционен съвет на управляващата коалиция, на който Валери Симеонов не присъстваше.  за обща листа на патриотите за евровота.Предложението  за евровота бе направено в Бургас на 10 февруари.Преди това - на 22 януари общественици издигнаха кандидатурата на зам.-председателя на ВМРО Ден преди това - на 21 януари, лидерът на \"Атака\" . Атакистите наричат \"откровени лъжи\" информацията, че са водени разговори за участие в евролистите.\"До момента разговори за предстоящите евроизбори не са водени в коалицията \"Обединени патриоти - НФСБ, АТАКА и ВМРО\" и съответно въпросът за водаческото място на евролистата не е поставян\", пише на социалния профил на Сидеров.Седмици след това лидерът на \"Воля\" \" на евровота.По-рано днес, 10 февруари, вицепремиерът и лидер на ВМРО Красимир Каракачанов заяви, че иска .", "date": "2019.02.19", "title": "НФСБ с твърда номинация Симеонов да води евролиста"}
{"url": "https://news.bg/regions/pensionerka-dari-10-hil-lv-za-pametnik-na-levski-v-mezdra.html", "text": "Пенсионерка дари спестяванията си от 10 хил. лв за паметник на Васил Левски в Мездра, съобщи bTV.Най-голямото удовлетворение на Пенка Георгиева е, че паметника на Апостола на свободата днес се покланят много деца.Възрастната жена си е поставила и нова задача, да помогне за поставянето на паметна плоча в Мездра на Николай Хайтов.По думите на Георгиева църква, на 5 км от града, свързана с историята на революционните комитети и делото на Левски, тъне в разруха.В средновековната църква в село Долна Кремена, през 1872 г. Апостола е основал един от тайните си революционни комитети.Според жената, храмът е на път да изчезне, тъй като е поруган от търсачи на съкровища.", "date": "2019.02.19", "title": "Пенсионерка дари 10 хил. лв за паметник на Левски в Мездра"}
{"url": "https://news.bg/world/honda-zatvarya-zavoda-si-vav-velikobritaniya.html", "text": "Японският производител на автомобили Honda Motor обяви, че ще затвори завода си за коли в Суиндън във Великобритания през 2021 г., информира ДПА.Осведомителната агенция отбелязва, че това е още един удар върху британската икономика, докато Обединеното кралство се подготвя за Брекзит.3 500 работни места ще бъдат изложени на риск със затварянето на единствената фабрика за автомобили на Honda в Европа. Заводът произвежда по повече от 150 000 автомобила на година.По-рано този месец Nissan Motor обяви, че ще премести производството си на нов модел SUV от Великобритания в Япония. Nissan, вторият най-голям производител на коли в Япония, поясни, че отменя плановете си за производство на модела X-Trail в завода си в североизточния английски град Съндърланд, където работят около 7 000 души.Двата японски производителя ще се възползват от споразумението за свободна търговия между Япония и ЕС, което Според договореностите ЕС ще премахне 10-процентовите мита върху внос на автомобили от Япония до 2027 г.През 1989 г. Honda започва производство на двигатели в завода си в Суиндън, 110 километра западно от Лондон, а през 1992 г. премина към производство на коли.Междувременно Toyota Motor Corp. обяви, че в случай на Брекзит без споразумение производството ще бъде замразено за няколко дни и дори седмици заради забавяне доставката на авточасти за завода в Бърнастоун.", "date": "2019.02.19", "title": "Honda затваря завода си във Великобритания"}
{"url": "https://news.bg/disasters/dva-voenni-samoleta-se-sblaskaha-v-indiya.html", "text": "Два самолета на военновъздушните сили на Индия са се сблъскали във въздуха в южния щат Карнатака, докато са репетирали за авиошоу, при което е загинал един пилот и са били ранени двама други, съобщиха от местната полиция, цитирани от \"Ройтерс\".\"Един пилот на индийските военновъздушни сили за съжаление загуби живота си. Двама други бяха ранени и бяха откарани в болница, но не са с опасност за живота\", уточни началникът на полицията в Карнатака.Министерството на отбраната потвърди, че два самолета Hawk са се сблъскали до военновъздушната база Йелаханка.Аеробатическият екип е трябвало да участва в авиошоуто Aero India 2019, което продължава пет дни, и което се очаква да привлече близо 500 индийски и чуждестранни авиационни компании.Това е втория инцидент през този месец със самолети на индийските военновъздушни сили, завършил със смъртен случай. Тренировъчен самолет \"Мираж 2000\" се разби в южния град Бенгалуру на 1 февруари, при което загинаха двама пилоти.", "date": "2019.02.19", "title": "Два военни самолета се сблъскаха в Индия"}
{"url": "https://news.bg/regions/vaksinirat-sreshtu-morbili-stolichani-v-mobilen-kabinet-v-kv-hristo-botev.html", "text": "Ваксинират столичани срещу морбили в мобилен кабинет в кв. \"Христо Ботев\", съобщиха от Министерството на здравеопазването.Заради последните съобщения на Столичната здравна инспекция за нови случаи на заболели от морбили на територията на софийския квартал, днес се проведе среща за координиране на действията на здравните и общинските власти за ограничаване разпространението на заболяването в града.От утре в кв. \"Христо Ботев\" ще бъде разположен мобилен кабинет с екип, където ще бъдат поставяни ваксини срещу морбили на всички деца от 13-месечна до 18-годишна възраст, които са без данни за имунизация или с пропуск в имунизационния статус.Министерството на здравеопазването е изпратило указания до всички Регионални здравни инспекции за предприемане на мерки за ограничаване на разпространението на заболяването. Една от тях е всички общопрактикуващи лекари в страната да установят неимунизираните лица от 13-месечна до 18-годишна възраст и незабавно да бъдат ваксинирани срещу морбили.От здравното министерство призовават родителите сами да потърсят общопрактикуващия си лекар при пропуск в имунизационния статус на детето си.Инкубационният период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.19", "title": "Ваксинират срещу морбили столичани в мобилен кабинет в кв. \"Христо Ботев\""}
{"url": "https://news.bg/politics/karakachanov-iska-obshta-lista-na-patriotite-za-evrovota.html", "text": "\"За мен е по-добре коалиция Обединени патриоти да се яви заедно на евроизборите.\" Това заяви лидерът на ВМРО Красимир Каракачанов преди брифинга на лидера на НФСБ Валери Симеонов. По думите му, ако някоя от партиите реши да участва самостоятелно или в коалиция с някой друг, това е нейно право.Вицепремиерът изтъкна обаче, че това не отменя ангажимента и на трите партии в ОП към програмата за управление на правителството, мнозинството в парламента и подкрепата към самото правителство. Припомняме, че още в началото на февруари По-рано на пресконфереция на НФСБ стана ясно, че бившият вицепремиерът . Предложението  за евровота бе направено в Бургас на 10 февруари.Преди това - на 22 януари общественици издигнаха кандидатурата на зам.-председателя на ВМРО Ден преди това - на 21 януари лидерът на \"Атака\" .В профила си във \"фейсбук\" Сидеров написа, че до момента разговори за предстоящите евроизбори не са водени в коалицията \"Обединени патриоти - НФСБ, АТАКА и ВМРО\". ", "date": "2019.02.19", "title": "Каракачанов иска обща листа на патриотите за евровота"}
{"url": "https://news.bg/politics/tsvetanov-dovolen-che-borisov-ne-e-totalitaren-lider-kato-ninova.html", "text": "Хубаво е, че ГЕРБ нямат такъв авторитарен лидерът, какъвто е Корнелия Нинова. Това заяви заместник-председателят на ГЕРБ Цветан Цветанов след заседанието на коалиционния съвет в МС.Имаме един демократичен лидер, отсече той.Премиерът Борисов винаги е готов да направи отстъпка, обясни Цветанов.Той разкри каква е болката на столетната партия и защо червените напуснаха ултимативно парламента. В средите на БСП се говорело, че Корнелия Нинова иска да сменя ЦИК, защото настоящите членове на червените в нея са хора на Михаил Миков. Соцводачът искала да сложи свои кадри в ЦИК. Затова смяната била толкова жизнено важна за нея.Тя принудила депутатите си да не участват в заседанията на парламента. Тя стягала дисциплината с авторитарен метод.Заместник-председателят на ГЕРБ е притеснен още, че Нинова ограничавала депутатите да осъществяват парламентарната си дейност. Налагало се да се орежат международните командировки по линия на НАТО, ПАСЕ, ОССЕ.А промените в позицията на властта била заради обществения интерес, а не заради задоволяване на капризите и ултиматумите на Корнелия Нинова и БСП. Левицата се дистанцирала от реалния парламентаризъм. Цветанов е изумен, че опозицията се отказва от най-силното си оръжие - парламентарния контрол.Не зная дали БСП ще участват в следващи парламентарни избори, защото по този начин няма как да се прави политика, няма как защитаваш обществото и твоите бъдещи политически решения, подчерта той.Нямало договорка с ДПС. А ГЕРБ не разчитали на изборните технологии, а на кадри и политики.Иначе Цветанов отчете още завишените проходи в хазната. За догодина са предвидени 1 милиард лева за ръст на заплатите в бюджетната сфера с 10%.Ще надминем и икономическият растеж на ЕС.Цветанов благодари на коалиционните си партньори и на ДПС за добрия диалог. Той винаги разговарял с опозицията и търсел консенсус.Това е част от политическата култура, смята герберът.Ще продължа да водя разговори и с БСП, и с ДПС, закани се той, изумен, че не било нормално омразата и противопоставянето да носят политически дивиденти. Не трябвало ултимативно да се защитават позиции.", "date": "2019.02.19", "title": "Цветанов доволен, че Борисов не е тоталитарен лидер като Нинова"}
{"url": "https://news.bg/world/zhoze-manuel-barozu-predvizhda-otlagane-na-brekzit.html", "text": "Великобритания най-вероятно ще отложи Брекзит и няма да напусне ЕС през март. Това мнение споделя бившият председател на Европейската комисия Жозе Мануел Барозу, цитиран от \"Ройтерс\".Той подчерта, че Общността най-вероятно ще одобри евентуална молба на Лондон за отлагане на Брекзит.\"Мисля, че най-вероятният сценарий е да не стане през март тази година...Нуждаем се от повече...подготовка\", отбеляза Барозу, който сега заема пост в \"Голдман сакс\". Той отговори на въпрос на Sky News дали Брекзит ще се осъществи по план на 29 март.\"Дори и сега да има положително споразумение, от практична гледна точка, очевидно е, че не всичко е готово. Мисля, че правилното нещо е да има някакво удължаване, и аз вярвам, че ако Великобритания поиска удължаване на Член 50, страните членки на ЕС естествено ще приемат\", смята бившият председател на Европейската комисия.Председателят на Европейската комисия Жан-Клод ", "date": "2019.02.19", "title": "Жозе Мануел Барозу предвижда отлагане на Брекзит"}
{"url": "https://news.bg/economics/shefat-na-kfn-otiva-v-evropeyskata-banka-za-vazstanovyavane-i-razvitie.html", "text": "Председателят на Комисията за финансов надзор Карина Караиванова ще депозира оставката си по-късно днес в Народното събрание. От 1 март Караиванова става представител на България в Съвета на директорите на Европейската банка за възстановяване и развитие (ЕБВР).В публичния си отчет тя обясни, че оттеглянето й няма да повлияе на процедурата за влизане в чакалнята към Еврозоната.Някои от резултатите на проверките на застрахователния сектор са предадени на разследващи органи, включително и на ДАНС.По думите на Караиванова пропуските по казуса с фалиралата застрахователна компания \"Олимпик\" не били само български.Припомняме, в мандата на Караиванова стана фалита на кипърската застрахователна компания  \"Гражданска отговорност\".. Българските шофьори трябваше да сключат застраховка с друго застрахователно дружество. В разгара на скандала зам.-председателят на КФН Ралица Агайн подаде оставка.От .Караиванова е била експерт в Министерство на финансите. Тя е била заместник-министър в два кабинета.През 2016 г. тя е избрана за председател на КФН през 2016 г. и при назначаването си представи концепция с ясно разписани ангажименти, които трябваше да изпълни в шестгодишен мандат. Караиванова заяви, че след 2 години и половина може да отчете наличието на всички предпоставки за изпълнена концепция в цялост.Според отчета й през този период е направена реформа за подобряване на надзора на небанковия финансов сектор. Тя установи процедури, включващи риск базиран надзор; начина на финансирането на дейността на КФН; определяне на отговорностите на председател, заместник-председатели и член на комисията.Реформа стана след споразумение с Европейския орган за застраховане и професионално пенсионно осигуряване (EIOPA) като резултат на преглед и препоръки от Международния валутен фонд и Световната банка и е наблюдавана от Европейската комисия.Промяната в начина на функциониране на КФН е условие за допускането на България в механизма ERM II.Караиванова отчете и одобрение на Закона за КФН, чиито основни промени са свързани с европейските правни норми, касаещи нефинансовия пазар и регулациите му. С промените в пленарна зала в Закона се прие философията за колективен ръководен орган като метод за ефективно и прозрачно управление на регулатора.\"Беше променен стила на работа на КФН и беше приложена политика на абсолютна равнопоставеност по отношение на поднадзорните лица. Това, което изисквахме от бизнеса беше едно-единствено нещо - спазване на законите и изпълняване на финансовите изисквания. Така бизнесът, който уважава законите и се държи европейски, се чувстваше стимулиран\", заяви Караиванова.Според отчета й е постигнато нормативно обновяване на всички сектори, за които отговаря КФН:-в областта на капиталовите пазари бяха одобрени значими промени в Закона за публично предлагане на ценни книжа и Закона за пазарите на финансови инструменти;-в областта на допълнителното пенсионно осигуряване беше усъвършенстван Кодекса за социално осигуряване, като беше прецизирана дефиницията за инвестиции в свързани лица;-беше приет нов Кодекс за застраховането.\"Това, което осъществих като преобразуване на КФН, беше оценено изключително позитивно както от двата регулатора на европейско ниво -ESMA и EIOPA, които отговарят за застраховане, пенсионно осигуряване и капиталов пазар, а също така и от Европейската комисия\", допълни Карина Караиванова.", "date": "2019.02.19", "title": "Шефът на КФН отива в Европейската банка за възстановяване и развитие"}
{"url": "https://news.bg/world/rusiya-zabrani-na-voennosluzheshtite-da-izpolzvat-smartfoni.html", "text": "Депутатите в Държавната дума на Русия приеха закон, който забранява на военнослужещите да публикуват в интернет информация за себе си и за свои колеги, включително и информация, която разкрива мястото, където служат, информира ТАСС.След като проектозаконът влезе в сила, ще засяга и граждани, които са призовани на военен сбор. Съгласно промените в текста на военнослужещите се забранява да използват смартфони, електрически прибори и технически средства с битово предназначение, които позволяват с помощта на интернет разпространение на аудио-, фото- и видеоматериали и данни за местоположението.Ограниченията се отнасят при ситуации, свързани с изпълнение на военни задължения, включително при водене на бойни действия, изпълнение на бойно дежурство и при престой на територията на бойно поделение и други.Телефоните без камера няма да се забраняват, потвърди Андрей Красов, заместник-председател на Комисията по отбрана към Държавната дума.", "date": "2019.02.19", "title": "Русия забрани на военнослужещите да използват смартфони"}
{"url": "https://news.bg/politics/danail-kirilov-izborniyat-kodeks-e-kato-kutiyata-na-pandora.html", "text": "Обществената реакция е в основата на промените в Изборния кодекс. Затова на заседание на изпълнителната комисия на ГЕРБ са анализирали аргументите за ремонт на изборните правила. Това заяви пред БНТ председателят на Правната комисия в парламента и депутат от ГЕРБ Данаил Кирилов.Преференцията трябва да покрие мандата за съответната позиция, но спорът според него вече не е актуален. Законодателното предложение на ГЕРБ е да се върне действащия ред, който да остане и за в бъдеще. Според Кирилов не се отнемат изборните права на гражданите.\"Ние защитаваме абсолютния мажоритарен вот\", категоричен беше той.ГЕРБ не преследват политически цели, а яснота, защото по думите на Кирилов политическата ситуация е наситена с манипулации.Промените целят стабилност и отговор и на най-крайното обединение, което се противопоставя на интегритета на Избирателната комисия. Кирилов посочи, че възможностите на БСП за оправдания на загубите в бъдеще включват твърдения, че изборният процес е опорочен. Според Кирилов ако социалистите са искали промяна, са можели да я изискат още през декември 2018 година.\"Очевидно е,че сегашното ръководство на БСП няма доверие в част от състава на ЦИК, това са вътрешнопартийни проблеми\", допълни той.", "date": "2019.02.19", "title": "Данаил Кирилов: Изборният кодекс е като кутията на Пандора"}
{"url": "https://news.bg/politics/gerb-varnali-preferentsiite-zashtoto-se-otdalechili-ot-horata.html", "text": "Промяната с връщане на преференциите е, защото отдалечихме от хората, а не толкова, че ни е страх от БСП. Не е имало предварителна договорка с ДПС за преференциите.Това коментира пред bTV финансовият министър Владислав Горанов във връзка с промените в Изборния кодекс.От ГЕРБ нямали причина да са против преференциалния вот, защото им помага и активира допълнителен електорален вот.Доброто преференциално гласуване дава възможност на хората да участват по-активно в изборите и да преценят кой им е по-симпатичен от включените хора в отделната листа, поясни Горанов.\"Мотивът за промените, свързани с преференциалното гласуване са вътрешнопартийната реакция, че по този начин създаваме грешно впечатление, че искаме да променим изборните правила\", обясни финансовият министър.Търсихме максимален баланс в исканията на отделнтие партии, посочи Горанов и допълни, че ГЕРБ не са се съобразили с ДПС, а изцяло с гласуването в пленарна зала.Премиерът Бойко Борисов не е подведен от парламентарната група, увери Горанов и допълни, че премиерът казал на герберите \"усещам с кожата си, че ние бъркаме\".Той обяви, че при гласуването и при дебатите за Изборния кодекс от ГЕРБ са търсили позициите на всички партии.\"Ние имаме проблеми с възможността да поддържаме кворума в пленарна зала и днес това ще бъде обсъдено на коалиционния съвет\", подчерта Горанов.По думите му от БСП още страдат от техния период на управление - \"или гласувате за ръководителя на ДАНС или се разпада правителството\", както беше заявил Сергей Станишев навремето.", "date": "2019.02.19", "title": "ГЕРБ върнали преференциите, защото се отдалечили от хората"}
{"url": "https://news.bg/politics/parichnite-pototsi-ot-venetsuela-kam-balgariya-ne-bili-chak-tolkova-nezakonni.html", "text": "Сделките не са толкова незаконни дотолкова, доколкото са извършвани от упълномощените за това хора.Това заяви пред bTV финансовият министър Владислав Горанов във връзка с паричните потоци, идвали от Венецуела у нас.Паричните потоци, които са стигали в българската банка от Венецуела, са през кореспондентски банки, които са европейски и не само, поясни Горанов.\"Ние разполагаме с цялата информация за транзакциите и те не са стигнали до България с пощенски записи, а са минавали през кореспондентски банки на държави, които са доста по-богати от България\", акцентира той.Финансовият министър призова да не се самобичуваме прибързано, но със сигурност сделките и транзакциите изглеждат със съмнителна икономическа логика.", "date": "2019.02.19", "title": "Паричните потоци от Венецуела към България не били чак толкова незаконни "}
{"url": "https://news.bg/crime/semeystvoto-ot-tragediyata-v-novi-iskar-veroyatno-imalo-mnogo-problemi.html", "text": "Вероятно семейството от трагедията в Нови Искър имало много сериозни проблеми. Възможно било четворното убийство да бъде предотвратено. Това заяви пред Нова директорът на държавната психиатрия \"Св. Иван Рилски\" д-р Цветеслава Гълъбова.На Гълъбова ѝ направило впечатление, че момчето е било болно от туберколоза. Това била болестта на крайната нищета.\"Явно са имали много проблеми, щом и майката е търсила помощ в социалните мрежи. За мен това е големият проблем - когато има болни членове на семейството и семейството иска да се грижи и помага, не получава истинска подкрепа. Като общество не подкрепяме нашите болни\", коментира психиатърът, като добави, че тежката хроничната болест в едно семейство често е голям проблем, тежко болен човек се гледал много трудно.Според събеседника единствената болница за хора с психични заболявания и туберколоза е в село Карвуна. В случай, че болният от туберколоза човек отказва да постъпи за лечения в заведението, това можело да стане и принудително през съда.Припомняме, вчера, 18 февруари, 25-годишен мъж извърши четворно убийство в Нови Искър. Той уби родителите се, брат си и баба си.По предварителна информация извършителят имал психично заболяване. Той бил воден на преглед при психиатър през 2015, през 2018 и през 2019 години.Мъжът е задържан.Засега се предполага, че мъжът е извършил убийствата с брадва. Първоначалната информация, че извършителят е военен се опровергаха. Оказа, че бащата на 25-годишния е бил военнослужещ.Разследването по случая продължава, криминалисти изясняват обстоятелствата.", "date": "2019.02.19", "title": "Семейството от трагедията в Нови Искър вероятно имало много проблеми"}
{"url": "https://news.bg/politics/gebrev-vizhda-voyna-sreshtu-sebe-si-za-fizicheskoto-i-ikonomicheskoto-mu-unishtozhenie.html", "text": "\"Връщайки се назад в годините и дните се налага един жесток извод - всичко това, което се случи тогава, може да се случи днес и утре и е вследствие на една добре обмислена, планирана атака и война срещу мен за физическо, юридическо и икономическо унижощаване.\" Това заяви пред bTV бизнесменът Емилиян Гебрев по повод отравянето му през 2015 г.Той заяви, че е крайно неприятно да си спомня за тези мигове от неговия живот, на неговия син и на негов колега и приятел, но припомни, че отравянето е станало на 27 април 2015 г.Той не знаел как е бил отровен, но ако знаел, щял да помогне за разследването. По думите му, това са детайли, които са следствието трябва да разнищи.Гебрев усетил, че се случва нещо необичайно, щом го откарали в болница, но по по думите му било грозна гледка да се гледа как един човек повръща.\"Не е имало преки заплахи от февруари до април 2015 г.\", увери Гебрев.Относно  Сотир Цацаров по случая с отряването, Гебрев заяви, че изказванията са несериозни за такъв сериозен случай.\"Не съм ял рукола и никога не съм пил кафе\", подчерта Гебрев и повтори, че отравянето му било планирана операция за физическо и икономическо унищожение.Всички отровени сме били на различни места и по различно време, посочи бизнесменът. По отношение на пътуването на \"Сергей Федотов\" в България, Гебрев призова, че трябва да се направят дълбоки анализи, за да се стигне до реалното положение, в което се намират отбранителните фирми на територията на България.Той заяви, че през 2016 и 2017 г. е искал да продължи разследването за отравянето му. \"Ако нашата страна погледне на въпроса сериозно, би могло да се стигне до правилна развръзка и изясняване на случая\", посочи Гебрев.Вместо нашата държава да поиска съдействие от Организацията за забрана на химическите оръжия (ОЗХО), Великобритания се обърнала към нея, а ние все още чакаме, негодува Гебрев.През целия период от време се появила една странна фирма, която всички неща се въртели около нея. Според Гебрев във фирмата \"Виафот\" било цялото разковниче какво и как се случило по отношение на неговото отстраняване.Той не може да каже дали някой е поръчал неговото отравяне, защото следствието трябва да се занимава по този въпрос.От всички информации, които излизат в медиите и симптомите, които Гебрев изпитал, изследванията за новичок досега не били известни.", "date": "2019.02.19", "title": "Гебрев вижда война срещу себе си за физическото и икономическото му унищожение"}
{"url": "https://news.bg/regions/promeni-v-trafika-v-stolitsata-zaradi-tseremoniyata-pred-pametnika-na-apostola.html", "text": "Във връзка с провеждането на възпоменателната церемония пред паметника на Васил Левски по повод 146-та годишнина от гибелта на Апостола на свободата в столицата се въвежда временно организация на движението.Забранява престоят и паркирането на пътни превозни средства както следва:- От 08.00 до 18.00 часа, с изключение на местата в режим на платено паркиране \"служебен абонамент\" на:От 08.00 до 19.15 часа на:От 14.00 до 19.15 часа на:От 14.00 до 20.30 часа се забранява влизането на пътни превозни средства в двете посоки по:От 14.00 до 20.30 часа се забранява влизането на пътни превозни средства по:От 14.00 до 20.30 часа на 19.02.2019 г. се променят маршрутите на следните линии на градския транспорт:- тролейбусни линии № 1 и 2 в посока съответно ж.к. \"Левски Г\" и ж.к. \"Хаджи Димитър\": от Пета градска болница и ж.к.\"Бъкстон\" по маршрутите до кръстовище бул. \"Васил Левски\" - бул. \"Цар Освободител\", по бул. \"Цар Освободител\", по бул. \"Евлоги и Христо Георгиеви\", надясно по ул. \"Ген. Гурко\" и наляво по бул. \"Васил Левски\" по маршрутите;- тролейбусни линии № 4 и 11 в посока съответно ж.к. \"Хаджи Димитър\" и площад \"Сточна гара\": от бул. \"Цар Освободител\"наляво по бул. \"Васил Левски\", наляво по ул. \"Ген. Гурко\", по бул. \"Евлоги и Христо Георгиеви\" и по бул. \"Цариградско шосе\" по маршрутите;- тролейбусите от линия № 1, преминали преди затваряне на участъка към ж.к. \"Левски Г\", ще се движат по маршрут: от бул.\"Владимир Вазов\" надясно по ул. \"Острово\", по маршрута на тролейбусни линии № 2 и 4, продължават по ул. \"Васил Петлешков\" до ул.\"Ильо войвода\", по ул. \"Ильо войвода\" и по бул. \"Владимир Вазов\" по маршрута до ж.к. \"Левски Г\" двупосочно;- тролейбусите от линии № 2 и 4, преминали преди затваряне на участъка към ж.к. \"Левски Г\", да се движат по същия маршрут: от крайната станция продължават по ул. \"Васил Петлешков\" до ул. \"Ильо войвода\", наляво по ул. \"Ильо войвода\" и наляво по бул.\"Владимир Вазов\" по маршрута на тролейбусна линия № 1 до ж.к. \"Левски Г\" двупосочно;- тролейбусите от линия № 11, преминали в участъка между площад \"Васил Левски\" и площад \"Сточна гара\" преди затварянето, изчакват на площад \"Сточна гара\".От 17.00 часа на 19.02.2019 г. се забранява достъпа на граждани в района около паметника на Васил Левски.Закриват се местата в режим на платено паркиране.", "date": "2019.02.19", "title": "Промени в трафика в столицата заради церемонията пред паметника на Апостола"}
{"url": "https://news.bg/politics/siderov-iska-da-zadalzhi-evrodeputatite-da-daryavat-chast-ot-zaplatite-si.html", "text": "Лидерът на \"Атака\" и председател на ПГ на \"Обединени патриоти\" Волен Сидеров влезе в сградата на Министерски съвет, където днес ще се проведе коалиционен съвет на управляващата коалиция.На влизане в МС Сидеров обаче каза, че предвидената за обсъждане тема - проблемите с кворума в Народното събрание - не била от значение. Важно било да се намери начин евродепутатите да се задължат да даряват част от заплатата си за благотворителни каузи, по думите на Сидеров.", "date": "2019.02.19", "title": "Сидеров иска да задължи евродепутатите да даряват част от заплатите си"}
{"url": "https://news.bg/politics/dzhambazki-izrigna-sreshtu-podmyanata-na-mayka-i-bashta-s-roditel-1-i-roditel-2-vav-frantsiya.html", "text": "Евродепутатът Ангел Джамбазки от ВМРО разкритикува остро инициаторите на \"поредната джендър инициатива\", този път с адрес Франция.Той уточнява, че според промените, които предстоят там, във формулярите в училищата няма да фигурират традиционните \"майка\" и \"баща\" като родители на детето. Те ще бъдат заменени с термините \"Родител 1\" и \"Родител 2\", без да се уточнява обаче, кой кой трябва да е и се очаква да бъде.Джамбазки тълкува, че даже превес в предпочитанието се давало на детето, което според него е де юре и де факто недееспособен юридически субект в различна степен до 14, 16 и 18 г.Той припомня, че мярката е била приета на първо четене във френския парламент и разбуни духовете не само в държавата, но и в целия ЕС.\"Родител 1\" и \"Родител 2\" не Ви ли приличат много на комунистическите, лишени от персонификация обръщения \"другар\" и \"другарка\"? Драги марксисти, пардон евролиберали, в желанието си да бъдете полово неутрални започнахте сами да се дискриминирате. Сигурно сте го учили в училище, ако не сте били в някакво безполово, безцифрово и безбиологично такова, но в математиката има градация на числата. 1 е по-малко от 2 и 2 е по-голямо от 1. Доказаните медицински полове са \"мъжки\" и \"женски\", тук не броим медицинските аномалии, които са под 2% от населението на планетата. Сега как ще се разпределите, без да има засегнати? Притеснен съм за Вас. Ще настанат семейни скандали между мъжете, пиещи женски хормони и жените, пиещи тестостерон, и това аз и моите съпартийци - Патриотите от ВМРО, няма как да предвидим как ще приключи. То май и медицината няма. А ако има и \"Родител 3\", или повече? Или детето посочи нещо 8-о\", пита иронично Джамбазки. Ето защо според него било време да се \"сложи край на джендър изстъпленията Ви\" и да се въведе един термин от Световната здравна организация и той да е пол \"+ безкрайност\".\"Това ще сложи точка на драмите, на хормоналните терзания, водещи до душевни такива, на дългите списъци с някаква странни същества в тях, които дори и Жул Верн, Джон Роналд Руел Толкин и Джоан Роулинг не са успели да измислят, но които претендират да са нещо повече от природните закони и от националните такива. То даже и сюжетите на Джордж Р. Р. Мартин бледнеят в момента пред Вашите безумия\", убеден е представителят на ВМРО.\"Спрете се - това вече е престъпно! След като премахнахте свинското от менюто от кафенетата в държавните учреждения и носенето на християнските кръстове в училищата, защото е \"религиозно некоректно\", Рождество и Възкресение Христово в училищата са \"Зимна\" и \"Пролетна\" ваканция, както другарите от БКП/ (днешно БСП) ги наричаха преди 89-а година у нас, сега посегнахте и на стожерите на семейството, определени от Бог и написани в Светото писание - бащата и майката\", изтъква той.По думите му, недопустимо е да се погазват основите на Стария континент, основите на ЕС, които са здраво стъпили на християнските ценности и на достиженията на демокрацията \"такава, каквато ние тук, в Европа, си я направихме преди да бъде изкривена от Меркел, Макрон, Мей и т.н. Кризата на реално лидерство в Европа е факт и ние всички днес ставаме жертва на това\".\"Аз, а и моята Организация - ВМРО, разбираме, че да имате президент, който предявява странни предпочитания в личен план не е лесно, но за нас това не е и не би трябвало да е основополагащо за вземането на кардинални решения. А Франция се води лидер в ЕС, нали\", напада Джамбазки френския президент Макрон за това, че спътницата му в живота е с около 25 години по-възрастна от него.  \"Аз, като представител в ЕП и заместник-председател на ВМРО, както и моите съпартийци в парламента в България, многократно обяснихме, че е дошло времето на нова ера в управлението на Съюза - ерата на Европа на Отечествата, на Европа на нациите. Резултатите от мултикултурализма и непремерената толерантност вече са факт. Атентати, убийства, милиони мигранти, които са неитегрируеми и задръстват социалната система на страните-бенефициенти. Те реално лишават от права и заради тях се вменяват допълнителни задължения на гражданите - данъкоплатци на страните членки. Да не продължавам с примерите, защото са много\", коментира още той.Според него резултатът от това бил опит за прокарване на джендър практики отново от левите в Европа, в лицето на ПЕС, чрез Истанбулската конвенция, опит за прокарване на легализирането на мигрантския поток през Глобалния пакт, неадекватна Стратегия за детето, написана от ДАЗД в България, и опитите от Европа да бъдат заличени изконните \"баща\" и \"майка\" - \"мама\" и \"тати\" от речниците на децата ни.\"Какво следва - безполово възпитание в детските градини? Недопустимо, престъпно безумие, срещу което аз и колегите ми - Патриотите от ВМРО, се противопоставяме и ще направим необходимото тези вредни практики да не бъдат прокарани в България\", зарече се евродепутатът. ", "date": "2019.02.19", "title": "Джамбазки изригна срещу подмяната на \"майка\" и \"баща\" с \"родител 1\" и \"родител 2\" във Франция"}
{"url": "https://news.bg/politics/donchev-gotov-da-se-bori-za-preferentsiya-na-evrovota.html", "text": "Вицепремиерът Томислав Дончев е готов да стане евродепутат. Той бил склонен да влезе в листата на ГЕРБ на някое от последните места и да е бори за преференциален вот. Дончев лично заяви това пред Нова.По думите му взетото в петък решение за налагане на прагове на преференциалния вот е било грешка.\"Взетото решение в петък за прага на преференциите беше грешка. Винаги се случват грешки, няма някой, който да не греши\", заяви Дончев и допълни, че с промените сред гласоподавателите се създавало чувството, че парламентът им отнел правото да пренареждат кандидатите в изборните листи на партиите.На последните избори в страната наложеният праг бил прескачан, но с много това ставало много трудно.Вицепремиерът коментира и затрудненията при събирането на кворум в пленарна зала на законодателния орган. По думите му в последно време осигуряването на кворума и нормалната работа на парламента не била лека задача.\"В името на това вероятно се правят различни компромиси. Но трябва да напомним, че в компромиса има граница\", тълкува Дончев.News.bg припомня, че през последните месец в Народното събрание редовно има проблеми със събирането на кворум. Социалистите често напускат пленарна зала в знак на протест срещу управляващото мнозинство. В крайна сметка и в повечето случаи гербери и патриоти събират кворум.В неделя, 17 февруари, пленумът на БСП гласува , което допълнително ще спъне работата на парламента.Относно това Дончев заяви: \"И ние сме го правили, но от това не произтече нищо добро.\"Томислав Дончев коментира и нападките на лидера на БСП Корнелия Нинова, която заяви, че ГЕРБ безусловно се готвят да фалшифицират вота през месец май. Това било нелепо, обясни събеседникът.\"Г-жа Нинова говори работи, в която сама едва ли вярва. Който познава малко изборната технология, знае, че това, което говори, няма как да се случи\", заяви вицепремиерът, като допълни, че чрез оспорването на честността на вота БСП си оставят вратичка за измъкване от еветуална загуба - това било вид застраховка.\"Ако резултатът на левицата не е толкова добър, колкото искат, ще кажат - ето, ние ви казахме, че ще бъдат фалшифицирани изборите\", сигурен е вицепремиерът.Относно машинното гласуване той тълкува: \"Темата \"сигурност\" е голямо препятствие, когато говорим за машинно гласуване. Две европейски държави се отказаха последните години заради сигурността... Темата сигурност по време на избори е най-големият риск. Това би значело Конституционна криза. Сигурността винаги трябва да е на първо място.\"", "date": "2019.02.19", "title": "Дончев готов да се бори за преференция на евровота"}
{"url": "https://news.bg/crime/mazh-zagina-pri-katastrofa-kray-haskovo.html", "text": "Мъж почина на място при катастрофа край Хасково, съобщи bTV.Инцидентът е станал около 19 чaса снощи на пътя Хасково - Пловдив.Мъжът е блъснат от тир с турска регистрация. От МВР са потвърдили информацията. Починалият мъж е около 65-годишен и е с неустановена самоличност.", "date": "2019.02.19", "title": "Мъж загина при катастрофа край Хасково"}
{"url": "https://news.bg/int-politics/sasht-i-rusiya-destabilizirat-sveta-smyatat-masovo-horata-po-sveta.html", "text": "Почти еднакъв дял - съответно 56% и 52% - от 52 494 интервюирани граждани по целия свят имат негативно мнение по отношение на ролята на двете военни сили САЩ и Русия, като само един от четирима вярва, че външната им политика има стабилизиращo въздействие върху международните отношения.Това показва новото социологическо проучване на \"Галъп интернешънъл\", наречено \"Край на годината\", в което са участвали техни партньори в 57 страни по света, представляващи населението на всички страни от Г-20 (с изключение на Китай) и около 57% от световното население.Около 2/3 трети от руснаците са убедени, че външната политика на тяхната държава има стабилизиращ ефект. Процентът сред американските граждани по отношение на външната политика на САЩ обаче е значително по-нисък - това отразява дълбоките вътрешни разделения в общество им.Глобално, Европейският съюз се възприема като най-стабилизиращата сила в света и има положителни нетни стойности (разлика между дяловете на положителни и дяловете на отрицателни отговори) във всички изследвани региони, с изключение на Русия и Западна Азия.Външната политика на Китай се възприема отрицателно, но не в такава степен, в каквато тази на САЩ и Русия.Данните от България сочат сериозно одобрение за международната политика на Европейския съюз. 60% смятат, че тя е стабилизираща, а 16% са на обратната позиция. Останалите нямат мнение. Нетната стойност (+44) е осезаемо по-висока от глобалната (+14).Противоположно, с ниска нетна стойност (-36), е отношението на българите към външната политика на САЩ. По отношение на руската външна политика, 43% от българските граждани са отговорили положително срещу 27% отрицателно, т.е. нетната стойност е +16. Останалите нямат мнение.Въпреки, че външната политика на Китай получава също положителна нетна стойност (+4), твърде големият процент (52%) отговорили \"Не знам\" сочи по-скоро липса на знание по темата.Поради политически, културни или религиозни особености, някои въпроси от проучването не се задават във всички страни.Въпросът за международната политика на четирите суперсили е зададен в 54 държави сред общо 52 494 души. Във всяка изследвана страна е реализирана представителна извадка от около 1000 мъже и жени, интервюирани по метода \"лице в лице\", по телефона или онлайн.", "date": "2019.02.19", "title": "САЩ и Русия дестабилизират света, смятат масово хората по света "}
{"url": "https://news.bg/int-politics/lavrov-chuzhdata-politika-v-blizkiya-iztok-dovede-do-sriv-na-balansa.html", "text": "Опитите да се наложат на страните от Близкия изток чужди на тях модели на развитие доведоха до разпадането на многовековния баланс. Това заяви руският външен министър Сергей Лавров на участниците в конференция за Близкия изток, съобщава ТАСС.Текстът на съобщението е прочетен от специалния представител на президента на Руската федерация за Близкия изток и Африка, заместник-министър на външните работи Михаил Богданов.\"Близкият изток, преживявайки трудни времена, все още заема централно място в глобалния дневен ред. Не само бъдещето на неговите държави, но и международната сигурност и стабилност зависят от това как се развива ситуацията в региона\", обяснява той.\"Методите на геополитическото инженерство, опитите за налагане на народите от Близкия изток и Северна Африка, включително със сила, чужди за тях модели на развитие и ценности, доведоха до отслабването или разпадането на държавите и в редица страни безпрецедентен прилив на международен тероризъм, мащабна миграционна криза, нарушение на баланса, който се поддържа от векове\", заяви Лавров и добави, че ситуацията се усложнява от факта, че палестино-израелският конфликт не е преодолян.Според руския външен министър, Русия последователно подкрепя преодоляването на проблемите в региона чрез политически и дипломатически средства при стриктно спазване на международното право.Осмата конференция за Близкия изток на Валдайския международен дискусионен клуб започна във вторник в руската столица. По време на двудневните дискусии участниците обсъждат борбата с тероризма, възстановяването на Сирия, системата за колективна сигурност в Близкия изток, както и перспективите за световните пазари на въглеводороди.", "date": "2019.02.19", "title": "Лавров: Чуждата политика в Близкия изток доведе до срив на баланса"}
{"url": "https://news.bg/politics/mashtabnite-remonti-vav-varna-priklyuchvat-do-kraya-na-april.html", "text": "Мащабните ремонти във Варна приключват до края на април. Това увери кметът на града Иван Портних в район \"Одесос\". По думите му целта е по-големите ремонти да се завършват преди летния сезон.Той припомни, че в централната градска част се работи по обновяването на ключови трасета като бул. \"Васил Левски\" и бул. \"Съборни\" и улиците \"Георги Бенковски\", \"Цар Симеон\", \"Михаил Колони\".\"Ремонтни дейности се извършват и в Морската градина\", отбеляза още кметът и допълни, че щом приключат мащабните проекти, фокусът на общината ще е върху ремонта на малките улици и обновяването на междублоковите пространства.По думите му ще се обособяват и нови паркоместа, където е възможно.Портних подчерта, че общината ще насърчава и етажните собственици да участват в облагородяването на зоните край жилищните блокове в кварталите.По повод предстоящи евроизбори той изтъкна успехите на външната политика, която провеждат правителството на премиера Бойко Борисов и представителите на ГЕРБ в европейските институции, както и резултатите, постигнати по време на българското председателство на Съвета на ЕС.Според него интеграцията на Западните Балкани е влязла трайно в дневния ред на ЕС. Той бе категоричен, че европейският път на България генерира стабилност и растеж.", "date": "2019.02.19", "title": "Мащабните ремонти във Варна приключват до края на април"}
{"url": "https://news.bg/crime/zadarzhaha-54-godishen-kurier-na-alo-izmami-v-gabrovo.html", "text": "Задържаха 54-годишен куриер на ало-измами в Габрово, съобщи МВР.В полицията са получени сигнали за 20 телефонни измами извършени в периода 20 юли 2018 г.- 3 януари 2019 г.Жертви на престъпленията са жители на Габрово, Севлиево и Трявна. Те са ощетени с общо 107 320 лв., 22 425 евро, 265 щатски долар , 400 турски лири, юбилейни монети.На посредника в престъпната схема е наложена мярка \"подписка\".Работата по изясняване и документиране на цялостната престъпна дейност продължава.", "date": "2019.02.19", "title": "Задържаха 54-годишен куриер на ало-измами в Габрово"}
{"url": "https://news.bg/int-politics/rusiya-preduprezhdava-che-daesh-nabira-hora-v-stranite-kadeto-se-vrashtat-boytsi.html", "text": "Терористичната група ДАЕШ (Ислямска държава) се превърна в \"подземна\" терористична мрежа и засилва дейностите по набиране на хора в страни, в които се връщат бойци, съобщава зам.-министърът на външните работи на Русия Михаил Богданов, цитиран от ТАСС.\"Ситуацията се усложнява от превръщането на ДАЕШ след загубата на територия в \"подземна\" терористична мрежа, съсредоточаването й върху разгръщането на дейности за саботаж и набиране, включително в страните, в които се връщат бойците\", обяснява той.По-специално, според дипломата, групата се е преместила в Ирак за диверсионна война, разчитайки на подстрекаването на сунитско-шиитския конфликт.\"В Ирак, въпреки завършването на военната операция срещу ДАЕШ, предпоставките за дестабилизация, за съжаление, остават\", обяснява той.В допълнение, както отбеляза Богданов, ДАЕШ увеличава дейността си в Либия, укрепвайки връзките си с Ал Кайда. \"В Либия, включително в Триполи, ДАЕШ увеличава дейността си. Групата укрепва връзките си с Ал Кайда.\"Бойните операции на терористи в Афганистан стават все по-активни, отбеляза заместник-министърът на външните работи на Русия.\"Зоните за контрол на ДАЕШ в Афганистан се разширяват и военните операции се засилват\", допълва той.\"Рискът от преливане на тероризъм от Близкия изток в постсъветското пространство през територията на Афганистан нараства\", коментира Богданов.", "date": "2019.02.19", "title": "Русия предупреждава, че ДАЕШ набира хора в страните където се връщат бойци"}
{"url": "https://news.bg/politics/vlastta-shte-raboti-po-dobre-bez-bsp-v-parlamenta-ubeden-siderov.html", "text": "Коалиционният съвет реши да защити парламентаризма. Това стана ясно от изявлението на Волен Сидеров.Да си извън парламента не било продуктивно, според него. Атакистът е оптимист, че без БСП парламентът щял да работи по-добре.Според него има важни закони, които без опозицията ще минат бързо, защото столетницата често пречела.\"Парламентаризмът няма алтернатива\", отсече лидерът на националистите.Сидеров отбеляза, че отсъствието от парламента не е решение, дори когато си опозиция.По думите му управляващото мнозинство дава стъпка назад в името на обществения интерес. \"Ще докажем, че сме коалиция, която ще изкара пълния си мандат\", подчерта лидерът на \"Атака\".Той е категоричен, че има много неща да се довършат по отношение на доходите на хората.\"С кворума и присъствието в зала няма да има проблем\", увери още лидерът на Атака.Виждаме сложен период за българския парламент, допълни той.Вицепремиерът Красимир Каракачанов обясни, че дисциплината в коалицията е стегната, а поведението на БСП било \"иди ми -дойде ми\". Той ги критикува, че през парламентаризма левицата се опитвала да си прави предизборната кампания. Министърът подчерта, че народът е изпратил политиците в парламента да работят.Припомняме, че по-рано днес лидерът на \"Атака\" Волен Сидеров заяви, че На пленума на БСП в неделя, . 33-ма пък бяха против. 3-ма се въздържаха.Червените обявиха, че ще се върнат само избор на нов състав на ЦИК, връщане на преференциите и ново обсъждане на машинното гласуване.В понеделник Изпълнителната комисия на ГЕРБ От партията обявиха и че откриват нова процедура по избор на ЦИК. Въпреки това обаче, от столетницата заявиха, че ГЕРБ подчертаха, че не се страхуват от БСП, а решението за връщането на преференциите било защото ", "date": "2019.02.19", "title": "Властта ще работи по-добре без БСП в парламента, убеден Сидеров"}
{"url": "https://news.bg/world/osnovatelyat-na-huawei-sasht-nyama-da-ni-slomyat.html", "text": "Основателят на Huawei Рен Женгфей заяви, че \"няма начин САЩ да сломят\" компанията.В интервю за Би Би Си той определи като политически мотивиран , която е финансов директор на Huawei. В САЩ тя е заподозряна в пране на пари, банкови измами и кражба на търговски тайни. От компанията отричат всички обвинения.Рен Женгфей коментира, че компанията ще издържи на натиска от страна на САЩ и че дори повече страни да решат временно да не използват нейните продукти, тя ще издържи на свиването на пазара.Същевременно той признава, че това би се отразило на бизнеса му.", "date": "2019.02.19", "title": "Основателят на Huawei: САЩ няма да ни сломят "}
{"url": "https://news.bg/weather/slanchevo-toplo-pochti-tiho-vreme-1.html", "text": "Денят ще бъде слънчев, без валежи, с топло за сезона време, почти тихо.В някои северни райони и по Черноморието в сутрешните часове видимостта ще е намалена, а през деня се очакват временни увеличения на облачността.В източната част на страната ще има слаб вятър, ориентиран от югоизток.Минималните температури са предимно между -2 и 2 градуса.Максималните са в интервала 11-16 градуса. По Черноморието ще бъдат малко по-ниски.", "date": "2019.02.19", "title": "Слънчево, топло, почти тихо време"}
{"url": "https://news.bg/press/gerb-vazstanovyavat-preferentsiite-bsp-ostavat-van-ot-parlamenta-tsonev-i-karakachanov-v-spor.html", "text": "Наближаващите избори и свързаните с тях маневри на политическите сили са сред водещите теми на вестниците във вторник.\"ГЕРБ ще възстанови преференциите такива, каквито бяха. Това стана ясно след спешно заседание на Изпълнителната комисия на управляващата партия, свикано извънредно от лидера Бойко Борисов.Преференцията остава, въпреки че не сме преглътнали Костинбродската афера. Започва и процедура за избор на нова ЦИК, съобщи депутатът от ГЕРБ Георги Марков на брифинг с участието на Борисов. Говорих с колегата Цветанов, каза Борисов в началото на изявлението си. Издебват ме когато съм в чужбина и тогава създават напрежение, каза по адрес на опозицията Борисов. И продължи: \"Никога не съм казал, че има нещо скрито - покрито, но да излиза, че ни извиват ръце - не\", отсече премиерът. Според него Цветанов е действал \"на момента правилно, но резултатите от това тежко удрят по репутацията на ГЕРБ\". \"Пак не беше обяснено. Не е отпаднала преференцията, а просто е вдигнат прагът. За да няма спекулации - или чрез ветото на президента, или, ако не го наложи ветото, спешно ще се внесе от депутатите промяна в Закона за преференциите да се върне това, което беше досега. Имаме депутати избрани с преференциите\", каза още премиерът Бойко Борисов. На заседание, продължило до 0,30 ч. в нощта срещу петък депутатите приеха промените в изборния кодекс като вдигнаха прага за преференциите. Така на практика за разместването на листата за евроизборите ще са нужни над 100 000 глава. Това предизвика гнева на БСП, вчера социалистите решиха на пленум да напуснат парламента. Борисов обясни, че връщането на преференциите в досегашния им вариант преди вдигането на високия праг може да стане по два начина - или като се подкрепи президентското вето, или чрез поправки в закона, внесени от Данаил Кирилов и депутатите. Премиерът изрази негодувание за коментарите, че става въпрос за сделка с ДПС. \"Никъде не се отбелязва, че НФСБ е главен инициатор да се вземе това решение. ДПС са го подкрепили. Точно обратното се цитира\", коментира Борисов. \"Не искам по никакъв начин да оставим какъвто и да е оттенък, че на нас изборните правила ни влияят\", категоричен беше Борисов. Той обаче напомни, че тази ЦИК и този Изборен кодекс са били избрани и приети по време на мандата на БСП и ДПС. \"Що за нахалство е това?! В какво имат право - ами щом е изтекъл мандатът, да се отпочне процедура, да се избере нова Централна избирателна комисия\", атакува Борисов социалистите и критиките за поправките в Изборния кодекс. Не подмина и факта, че е имало бурна реакция на преференциите, но не, например, по въпроса за уседналостта, която лишава 2 млн. граждани в чужбина от право на глас. Бойко Борисов събира утре и Коалиционния съвет. Защото, \"ако сме управляваща коалиция, всички трябва да ходят на работа\", отправи критики към коалиционните партньори Борисов. Веднага след извънредната пресконференция на ръководството на ГЕРБ шефът на правната комисия Данаил Кирилов отиде да подготвя новите стари текстове в проектозакон.\" - в. \"Стандарт\".\"Не се връщаме в Народното събрание. Това заяви на пресконференция лидерът на БСП. Тя допълни, че въпреки промяната в позицията на ГЕРБ относно промените в изборните правила, условията на левицата не са изпълнени в пълнота, например не е въведено пълно машинно гласуване. От БСП искат пълно въвеждане на машинно гласуване още на европейските избори. Корнелия Нинова определи промяната в позицията на ГЕРБ и лидера Бойко Борисов като \"сценка, на която вече и децата не вярват\". Случилото се днес е победа за БСП, каза Нинова. Според нея от ГЕРБ не са реагирали заради позицията на гражданите, а са реагирали от страх - страх от реакцията на хората, страх от напускане на БСП, страх от истината, че ДПС спасява управлението. \"ДПС спасяват правителството и живота на Народното събрание\", коментира още Нинова, визирайки осигурения от движението кворум на парламентарното заседание в петък, когато промените бяха гласувани в зала. От БСП ще изчакат и реакцията на президента - дали и на кои текстове ще наложи вето. Левицата е изпратила сигнал до Венецианската комисия във връзка с промените в изборните правила. Организираме среща с всички европейски посланици, каза още Нинова. Започваме срещи с други партии и организации за общ фронт за честни избори, посочи тя. Няма значение от политическите интереси, защото става въпрос за надпартийни неща, допълни Нинова. Опасността да фалшифицират изборите не е отминала, каза Нинова и призова гражданите към бдителност.\" - в. \"Сега\".\"Лидерът на НФСБ Валери Симеонов не скри, че не одобрява отстъплението на ГЕРБ от гласуваните вече промени в Изборния кодекс. Той отхвърли обвинението, че неговата партия е натискала за промените в Изборния кодекс. \"Няма да коментирам всички глупости, които говори Борисов\", изригна Симеонов пред Канал 3. Той опонира, че поправките за вдигането на прага на преференциите си имат вносител и това е ДПС. \"Явно за Борисов основният девиз е \"Рейтингът над всичко\", а не \"България над всичко\", не се сдържа лидерът на НФСБ. По-рано днес на брифинг в централата на ГЕРБ лидерът на управляващата партия Бойко Борисов обяви, че НФСБ са настояли за промените в Изборния кодекс, а от ДПС само подкрепили предложението. Според източници от мнозинството от партията на Симеонов са настоявали пред Цветан Цветанов за вдигането на прага. Те бяха единствените от Обединените патриоти, които гласуваха заедно с ГЕРБ и ДПС \"за\" вдигането на прага до степен, че преференциите стават неприложими. Третият партньор малката коалиция - \"Атака\", отсъстваха от залата за гласуването на текстовете. Във вторник сутринта лидерите на управляващата коалиция ще се съберат на Коалиционен съвет, за да изгладят и стиковат позициите си. Сам Борисов каза, че насрочил заседанието. И намекна, че всички от управляващата коалиция трябва да ходят на работа. Запознати разчетоха като забележка към депутатите на Волен Сидеров, понеже техните редици били най-рехави напоследък при гласуването на закони.\" - в. \"Стандарт\".\"Ще има нова Централна избирателна комисия, като ПГ на ГЕРБ ще входира законопроект за изменение на Изборния кодекс, където преференциите се връщат в същия диапазон, в който бяха в предишния Изборен кодекс. В рамките на тази седмица ще се проведе и заседание на Правната комисия, която ще излезе с правила и начин за избиране на ЦИК. Това заяви в Петрич председателят на Народното събрание Цвета Караянчева, цитирана от БТА... \"Няма да чакаме президентско вето. Вече подписах мотивите, заедно с колеги от парламентарната група на ГЕРБ\", посочи Караянчева. По думите й БСП търсят във всеки един момент скандали, за да могат да напускат Народното събрание и да извиват ръце... Караянчева посочи, че разбира притесненията на колегите й от ПГ на ГЕРБ, които не подкрепиха смяната на настоящата ЦИК, защото два месеца преди изборите е рисковано. Нямаме притеснения да правим избори и със стара, и с нова ЦИК. Настоящата ЦИК беше формирана през 2014 г. от нашите опоненти и ние на няколко поредни избора победихме. На президентските избори победи господин Радев, но ние нито за момент не сме казали, че тя е манипулирала изборите. Поздравихме го за победата и така се прави в цивилизованите страни. А когато на БСП им замирише на загуба, те търсят начин да я оправдаят, като казват, че изборите ще бъдат манипулирани, подчерта Караянчева...\" - в. \"24 часа\".\"Депутатът от \"БСП за България\" Александър Симов заяви пред БНТ, че националното съвещание на БСП, проведено в неделя, е взело решение да не се сключва предизборна коалиция с АБВ, които предложиха съвместно участие на европейските и на местните избори. \"Няма да има коалиция с АБВ. На първо място, защото те не са доказали принадлежността си към лявото пространство\", поясни депутатът. БСП няма да се връща в парламента засега въпреки заявлението на ГЕРБ, че ще оттегли спорните промени в Избирателния кодекс, каза още Симов. Вместо това партията ще започне диалог с неправителствени организации и с партии за обсъждане на избирателния процес. \"Сега имаме по-голяма кауза. Каузата сега е демокрацията в България да не бъде доубита\", заяви Симов. Симов каза, че ГЕРБ не отговарят на всички искания на БСП, а именно машинното гласуване, обжалваемостта на изборните актове пред Върховния административен съд и мнозинството за вземането на решения в избирателните комисии.\" - в. \"Труд\".\"Дясноцентристите ще останат най-голямата група в Европейския парламент след изборите през май, на които обаче се очаква увеличаване на местата на крайнодесните. Това показа проучване, цитирано от \"Ройтерс\" и от пресслужбата на институцията (резултатите за България можете да видите тук). Данните се основават на селекция от проучвания, проведени от национални социологически институти в държавите членки и събрани от Kantar publiс. Партиите са разпределени към съществуващите политически групи или към европейска политическа партия, с която са свързани. Всички нови политически партии и движения, които още не са обявили намеренията си, са категоризирани като \"други\", а категорията е разпределена поравно в ляво и дясно на политическия спектър. За тази категория се уточнява, че след последните евроизбори през 2014 г. в държавите членки са се появили нови политически формации, които се стремят към места в Европейския парламент. Тъй като те не са част от никоя политическа група в ЕП в момента и ако в същото време не са член на някоя европейска политическа група, очакваните за тях места са включени в категорията \"други\". Сборът от броя на евродепутатите на Европейската народна партия (ЕНП) и на социалистите засега се очертава под половината от общия брой на мандатите в следващия Европейски парламент. Съюзът на германския канцлер Ангела Меркел (Християндемократически съюз/Християнсоциален съюз) ще остане най-голямата отделна партия с 29 места, но с много малка преднина спрямо италианската \"Лига\", крайнодясната партия, участваща в коалицията в Италия, която се очаква да има 27 места. Европейската народна партия (ЕНП), от която е част съюзът на Меркел, ще спечели 183 от общо 705 места, или 26%. В момента тя разполага с 29 на сто от местата. Лявоцентристкият Прогресивен алианс на социалистите и демократите (С&Д) ще получи 135 места, което представлява намаление с 6 на сто до 19% и от части се дължи на загубата на британските места след Брекзит. Оттеглянето на управляващата във Великобритания Консервативна партия ще засегне силно групата на Европейските консерватори и реформисти, която ще отстъпи третото място и ще стане четвърта по големина в европарламента. Очакванията обаче са да има големи промени в коалициите след евроизборите, което затруднява прогнозите. Според данните Европейските консерватори и реформисти биха получили с 2.5 на сто по-малко гласове, а Зелените - с 0.5 на сто по-малко. Европейската обединена левица би запазила досегашните си резултати, либералите (АЛДЕ) биха отчели ръст от 1.5 на сто (достигайки 75 от сегашните 68 места), групата \"Европа на свободата и пряката демокрация\" би нараснала с половин процент, групата \"Европа на народите и свободата\" - с 3.5 на сто. Двете крайнодесни евроскептични групи сред общо осемте в сегашния парламент ще увеличат дела си от 10 до 14 процента въпреки загубата на активистите за Брекзит от Партията за независимост на Обединеното кралство. Това отразява успехите на италианската \"Лига\", добавяща 21 места, германската \"Алтернатива за Германия\" (11 места) и френския \"Национален сбор\" на Марин льо Пен, която ще добави шест места. Промени в съществуващите групи вероятно ще има след края на гласуването на 26 май и преди новият парламент да проведе първото си заседание на 2 юли... Тъй като предстои Великобритания да напусне ЕС, местата в ЕП от 751 днес ще бъдат намалени на 705 след изборите тази година. Засега европарламентът не знае каква избирателна активност да очаква, но отбелязва, че по официални данни под половината от избирателите в ЕС (41 на сто) знаят на коя дата са поканени да гласуват.\" - в. \"Дневник\".Подновените спорове за ромската престъпност след убийството в Кюстендил също са сред тематичните акценти.\"Никой не трябва да етнизира престъпността. Това каза заместник-председателят на ПГ н ДПС Йордан Цонев в ефира на \"Здравей, България\" по повод на вчерашния масов бой в Кюстендил, който завърши с убийството на 35-годишен мъж. \"Не може да говориш за цяла една общност като автор на престъпни деяния. Отдели членове, които са хванати, трябва да бъдат наказвани. В много от случаите ние виждаме как ВМРО се възползва от това и етнизира проблема и се питаме дали цената да вкарат един евродепутат няма да подпали етническата черга на България\", коментира депутатът.По думите му за решаването на проблема с гетата са необходими комплексни мерки и политика на държавата.\"Но не е добре при минус10 градуса да изкараш багерите и да оставиш деца на улицата. Не смятам, че това е решаване на ромския проблем\", каза още той.\" - в. \"Стандарт\".\"Вицепремиерът и лидер на ВМРО Красимир Каракачанов разкритикува думите на Йордан Цонев, че ВМРО се възползва и етнизира проблема. Изказването на Цонев бе свързано със случилото се вчера убийство в Кюстендил, при което след свада между българи и роми почина 35-годишен мъж.Позицията на Каракачанов:Днес депутатът от ДПС г-н Йордан Цонев след поредното шокиращо и дръзко убийство в Кюстендил на невинен българин, станал жертва на циганската престъпност, си позволи да говори, че \"ВМРО се възползва и етнизира проблема\".ВМРО повече от 10 години предупреждава, че ДПС са тези, които превръщат едно огромно мнозинство от българските цигани като заложници на своята партия, само за да се възползват от гласовете им. ВМРО повече от 10 години предупреждава, че ДПС системно насърчават усещането за безнаказаност на престъпниците в циганските кланове и с това спомогнаха и спомагат да се развие такава дръзка престъпност в циганските гета. Тази престъпност тормози и превръща в жертви и много от циганите, като ги кара да просят, да проституират, да продават дрога, да раждат и да продават децата си... В последните месеци въпреки всичките не предупреждения и опит ида предотвратим такова развитие се стигна до серия от дръзки престъпления... ДПС се изгради като комбинация между деспотичен ориенталски пашалък и \"розов\" европейски либерализъм. Тази ориенталско-либерална комбинация и днес продължава да прехвърля проблема от болната глава на здравата. ДПС заедно с цялата кохорта от уж правозащитни организации като Българския хелзинкски комитет и други подобни са сред преките виновници за окаяното състояние на циганския етнос у нас и за етническото напрежение...\" - в. \"24 часа\".Покушението срещу оръжейника Емилиян Гебрев остава във фокуса на всекидневниците.\"Дали агент на ГРУ е бил тук или не, не знам. Но едва не умрях.\" Това казва в интервю за \"Гардиън\" бизнесменът Емилиян Гебрев седмица след информацията на българските власти, че се разследва участието на руския гражданин Сергей Федотов в отравянето му през 2015 г. Мъжът, когото сайтът Bellingcat идентифицира като Денис Сергеев, предполагаем агент на руското военно разузнаване (известно като ГРУ), е посетил България през април 2015 г. и е бил в страната по времето, когато Гебрев бе в кома. Британският вестник разказва, че негов екип е осъществил серия срещи с 65-годишния Гебрев в София. Той е убеден, че е бил отровен, но няма идея как е възможно да е на прицел на ГРУ. \"В това няма смисъл. Дали агент на ГРУ е бил тук или не, не знам. Но едва не умрях.\" Твърди, че не забелязал нищо подозрително в часовете и дните преди момента, в който усетил симптомите. Така или иначе не обръщал много внимание на каквото и да било, тъй като жена му починала месец по-рано. На 27 април, след като \"работил като хлебарка\" в офиса си, без да е закусвал или обядвал, отишъл на вечеря с двама дългогодишни бизнес контакти от Полша в ресторант в София и си поръчал риба. Когато се прибрал, започнали да го сърбят очите. Следващата сутрин шофьорът му му купил капки, но положението се влошило. Той настоявал да отиде на предстояща вечеря по работа с други контакти от Полша и с двама руски граждани (чиято самоличност не е споменал и пред \"Гардиън\", уверявайки, че имената са известни на прокуратурата). По време на вечерята обаче със зрението му започнали да се случват странни неща, после започнало повръщането и състоянието му рязко се влошило, продължава вестникът. След като дошъл в съзнание, му било казано, че синът му и директор на една от компаниите му също са били отровени и са изпаднали в кома. Тъй като нямало големи възможности за тестове в болницата, където бил приет (става дума за Военна болница), поръчал да ги направи финландска лаборатория, която е едва от двете лицензирани за тази дейност в Европа и установила наличие на органофосфати. (В първия текст на Bellingcat по темата се обясняваше, че лабораторията \"Верифин\" на Университета на Хелзинки е открила в урината на Гебрев \"следи от два различни фосфата... Единият е силен пестицид, а другият е неразпознаваем със стандартните средства за тестване на химически оръжия\".)... За Гебрев се оказва предизвикателство да си спомни подробностите около предполагаемото отравяне, пише \"Гардиън\". Когато вижда снимка на човека, идентифициран от Bellingcat като Сергеев, Гебрев казва, че не го разпознава. Изданието цитира и експерта по химически оръжия и бивш офицер от британската армия Хамиш де Бретън-Гордън с думите, че макар заключенията на финландската лаборатория да не са били категорични, Гебрев вероятно е бил отровен с пестицид, а не с химическо оръжие. \"Токсичността на пестицидите, сравнени с нервнопаралитично вещество, е минимална, но все пак е достатъчно лесно да причини смърт.\" Странно е и твърдението на Гебрев, че той, синът му и бизнес партньорът му не са се срещали в дните преди отравянето, отбелязва накрая \"Гардиън\". Двамата мъже се разболели три дни след него. \"Седнахме заедно и опитахме да разберем как е могло да ни се случи, но не можахме.\" ...\" - в. \"Дневник\".\"Бившият министър на отбраната Бойко Ноев, близък приятел на Гебрев, е скептичен, че той може да е бил отровен от ГРУ. Пред \"Гардиън\" обаче обяснява, че Русия от години се опитва да придобие контрол върху разрешителни в българската оръжейна индустрия: \"Русия иска да сключи сделки за оръжия в Африка и Азия, където Гебрев винаги ги побеждава.\" Според Ноев липсата на интерес на властите към отравянето (случаят е приключен, без да се установи покушение) е била резултат от \"умишлен\" опит да се прикрие случилото се. Самият бизнесмен твърди, че опитът да бъде отстранен може да е свързан с плановете му да придобие дял в оръжейния завод \"Дунарит\" в Русе. \"Тогава започнаха проблемите. Някой не беше особено доволен\", смята той. \"Гардиън\" допълва, че други събеседници обясняват случая като \"вътрешнобългарски\" спор, в който враговете на Гебрев са потърсили помощ от Русия. Гебрев обаче твърди, че не е работил с Русия, нито с руски партньори или посредници - имал е договори са с Украйна, но \"незначителни, за малки суми, но нискотехнологични\". Припомня се и че Гебрев е потърсил прокуратурата няколко месеца след атаката в Солсбъри, защото се чудел дали има сходство между неговия случай и отравянето на Сергей и Юлия Скрипал. \"Когато стана, не си го и помислих, но през октомври говорех за това с приятел и изведнъж се зачудих.\" За британския вестник премиерът Бойко Борисов е казал, че българските власти \"веднага са влезли в контакт с британските партньори по всички законови канали\". След това единственият контакт на Гебрев с властите миналата седмица е била среща с прокурор за \"15 или 20 минути\", казва самият Гебрев...\" - в. \"Сега\".", "date": "2019.02.19", "title": "ГЕРБ възстановяват преференциите, БСП остават вън от парламента, Цонев и Каракачанов в спор…"}
{"url": "https://news.bg/int-politics/albanskite-demokrati-napuskat-parlamenta.html", "text": "Дясноцентристката опозиционна Демократическа партия в Албания обяви, че напуска парламента заради отказа на премиера-социалист Еди Рама да подаде оставка, предаде БНР.По-рано срещу Рама бяха отправени обвения в политическа корупция.\"Това правителство манипулира резултатите от парламентарните избори през 2017 година и е сраснато с престъпността\", заяви лидерът на демократите Люлзим Баша.Опозицията се опитва да принуди Рама, който управлява от 2013 година, да свика предсрочни избори.В събота при масови протести в Тирана се стигна до сблъсъци между демонстрантите и полицията. За днес е планирана нова протестна акция.Демократическата партия има 44 депутати в 120-местния парламент, а управляващите социалисти - 78.", "date": "2019.02.19", "title": "Албанските демократи напускат парламента"}
{"url": "https://news.bg/world/makkeyb-tramp-me-uvolni-zashtoto-go-razsledvah.html", "text": "Бившият изпълняващ длъжността директор на ФБР Андрю Маккейб заяви, че е уволнен от президента Доналд Тръмп, защото е започнал разследване срещу него.\"Смятам, че бях уволнен, защото започнах дело срещу президента на Съединените щати\", посочи Маккейб в интервю за телевизионния канал CBS News.Припомняме, той беше уволнен през март 2018 година.Андрю Маккейб потвърди, че  е било предприето с цел да се установи дали Тръмп е бил компрометиран от Русия.Той заяви също, че заместник-главният прокурор Род Розенстийн е обсъждал отстраняване на Тръмп от длъжност въз основа на 25-ата поправка в американската конституция.Тя гласи, че при неспособност на президента да изпълнява задълженията си, те се поемат от вицепрезидента до края на мандата.Маккейб каза още, че обмисля възможността да заведе дело срещу правителството заради уволнението си.Припомняме, заради разследването на руската намеса в американския политически живот Тръмп .", "date": "2019.02.19", "title": "Маккейб: Тръмп ме уволни, защото го разследвах"}
{"url": "https://news.bg/world/facebook-blokira-proekt-na-ruskata-rt-narushavasht-pravilata-za-prozrachnost.html", "text": "Facebook блокира един от основните проекти на руския държавен канал Russia Today (RT), насочен към англоезичната аудитория на Запад - \"In the Now\".От социалната мрежа посочват, че страницата може да бъде разблокирана, само ако на нея бъде посочено, че е свързана с Русия.Припомняме, във връзка с противодействието срещу дезинформацията, социалните мрежи изискват прозрачност по отношение на администрирането на страниците и финансирането на политическата реклама.До момента за потребителите на социалната мрежа произходът на англоезичната страница \"In the Now\" оставаше неясен.Главната редакторка на RT Маргарита Симонян се възмути в личния си профил във Facebook от това, че проектът е блокиран. По думите й, той е натрупал 2.5 милиарда гледания и 4 милиона последователи само във Facebook.RT е основен рупор на Кремъл в западните страни наред с агенция Sputnik. Във Великобритания руският телевизионен канал стана обект на санкции заради изопачаване на истината по случая \"Скрипал\".Партията на френския президент Еманюел Макрон \"Република, напред\" обяви, че няма да даде на журналисти от RT и Sputnik акредитация за избирателната кампания на евроизборите.Шефът на кампанията Стефан Сежурне заяви, че двата руски информационни канала не са медии, а органи на пропагандата на Кремъл и не трябва да се приравняват към медиите, които проверяват и сравняват информацията си.", "date": "2019.02.19", "title": "Facebook блокира проект на руската RT, нарушаващ правилата за прозрачност"}
{"url": "https://news.bg/bulgaria/poklon-pred-apostola-na-balgarskata-svoboda-146-godini-bezsmartie.html", "text": "Преди 146 години Апостолът на българската свобода Васил Левски прекрачи в безсмъртието с мечтата за чиста и свята република, и достойно бъдеще за своя народ.Във време, когато повечето държави в Европа са управлявани от монарси, той буди в българските земи съзнание за демокрация - за законност и равенство пред закона. Уставът на Вътрешната революционна организация е приет с допитване - така Левски организира първия референдум във възраждащата се българска държавност. С мрежата си от комитети той гради бъдещи органи на управление и бъдеща армия.Документалното му наследството говори не само за революционен дух, но за държавник с европейски мащаби, политическа проницателност и далновидност.Левски е категоричен, че българите трябва сами да извоюват свободата си, защото чуждата намеса ще носи на народа ни заплаха от ново заробване.\"Никому не се надявайте. Ако ние не сме способни да се освободим сами то значи, че не сме достойни да имаме свобода; а който ни освободи, той ще да направи това, за да ни подчини отново в робство.\" - гласи посланието на Апостола.Много страници са изписани за живота и делото му, но и много от истината за паметните и трагични събития през 1873 г. остава непозната за голяма част от българското общество.Десетилетия наред на народа ни се вменява чувство за вина с внушението, че българите не са опитали да освободят своя най-достоен син.В обширното си изследване \"Убийството на Васил Левски. Виновниците\" историкът Янко Гочев доказва с документи, че са правени шест опита за освобождаването на Апостола, единият от тях - по дипломатически път.Опитите да бъде освободен с оръжие се провалят поради краткото време, липсата на информация за движението на конвоя, мерките, предприети от османската власт.За провалянето на усилията по дипломатически път основна роля изиграва руският посланик в Цариград граф Н. Игнатиев. Той категорично забранява на своя подчинен Найден Геров да използва служебното си положение за освобождаването на Левски, макар вече да има прецедент - задържаният по същото дело Христо Стоянов е освободен като руски поданик, пише Янко Гочев.Граф Игнатиев не само блокира усилията за спасяването на Левски, но и изразява задоволство, че той е екзекутиран. Той заявява, че \"щастливият изход от Софийската афера се дължи на умереността на Великия везир, който този път изглежда е последвал нашите (на руската дипломация - б.р.) съвети\".Делото на Васил Левски се оказва пречка за плановете на руския император да постави под свой контрол българските земи - те са подстъпите към Константинопол и Проливите, които Русия от векове се стреми да завладее.Истината за гибелта на Апостола дълги години е премълчавана заради господстващия русофилски прочит на историята ни. Българската публичност и днес в дълг пред паметта на Левски, към която може да бъде отдадена истинска почит единствено с уважение към фактите, делото и заветите му.", "date": "2019.02.19", "title": "Поклон пред Апостола на българската свобода – 146 години безсмъртие!"}
{"url": "https://news.bg/world/16-shtata-podadoha-isk-sreshtu-izvanrednoto-polozhenie-vavedeno-ot-tramp.html", "text": "Шестнадесет американски щата днес подадоха иск, с който оспорват въведеното от президента Доналд Тръмп национално извънредно положение, предаде CNN.Искът беше внесен в Окръжния съд на Северния окръг в щата Калифорния от юридически екип, начело с главния прокурор на Калифорния Ксавие Бесера,Ние ще се опитаме да спрем опита на президента да наруши конституцията, разделението на властите, да открадне пари от американците и от щатите\", коментира Бесера.Към иска на щата Калифорния се присъединиха и щатите Колорадо, Кънектикът, Делауер, Хавай, Илинойс, Мейн, Мериленд, Мичиган, Минесота, Невада, Ню Джърси, Ню Мексико, Ню Йорк, Орегон и Вирджиния.От своя страна Камарата на представителите на американския Конгрес обяви, чедали въведеното от президента извънредно положение е законно.", "date": "2019.02.19", "title": "16 щата подадоха иск срещу извънредното положение, въведено от Тръмп "}
{"url": "https://news.bg/world/pochina-dzhordzh-mendonsa-moryakat-ot-snimkata-tseluvka-na-tayms-skuear.html", "text": "В САЩ почина Джордж Мендонса - героят от снимката \"Целувка на \"Таймс скуеър\", която се превърна в един от символите на края на Втората световна война.Телевизия CBS съобщи, че Мендонса починал от инсулт два дни преди да навърши 96 години.На снимката \"Целувка на \"Таймс скуеър\" е зъпечатан мигът, в който морякът Меноднса целува непознато момиче в порив на радост, след президентът Хари Труман съобщава за капитулацията на Япония.Красивата девойка е Грета Фридман - по-късно тя става негова жена. Тя почина през 2016 г., на 92-годишна възраст. Двамата живеят заедно в продължение на 70 години.Легендарната снимка е направена на 14 август 1945 година.В продължение на близо половин век над 30 души претендират, че са герои на знаменития кадър. Окончателно Фридман и Мендонса са идентифицирани като морякът и момичето от снимката преди няколко години - чрез технология за лицево разпознаване.", "date": "2019.02.19", "title": "Почина Джордж Мендонса - морякът от снимката „Целувка на „Таймс скуеър“"}
{"url": "https://news.bg/int-politics/tramp-pogreba-sotsializma-vav-venetsuela.html", "text": "САЩ се стремят към мирен преход във Венецуела, но всички варианти остават на масата. Това предупреди за пореден път американският президент Доналд Тръмп, цитиран от \"Ройтерс\".В реч в Маями пред свои привърженици, сред които основно са били венецуелски и кубински имигранти, Тръмп призова висшите венецуелски военни да приемат амнистията, предложена им от признатия от САЩ за временен президент председател на парламента Хуан Гуайдо.\"В противен случай ще загубите всичко\", предупреди ги той.Тръмп призова още венецуелската армия да не блокира изпращането на хуманитарна помощ в страната.По думите на американския държавен глава, социализмът във Венецуела \"умира\", докато свободата се е преродила.Тръмп уверил също, че САЩ подкрепят усилията на венецуелците в борбата им за \"свобода и демокрация\".Коментирайки набързо търговските преговори с Китай, той отбелязал, че двете страни \"постигат голям напредък\" и че \"милиарди и милиарди долари\" сега се стичат в американското финансово министерство след наложените от него мита върху китайския внос.", "date": "2019.02.19", "title": "Тръмп \"погреба\" социализма във Венецуела"}
{"url": "https://news.bg/world/chetirima-dushi-vklyuchitelno-tri-detsa-otkriti-zastrelyani-v-sasht.html", "text": "Три деца и жена са били намерени застреляни в имот в Гранд Рапидс в американския щат Мичиган, съобщават американските медии.Местният шериф уточни, че децата са под 10-годишна възраст, като най-малкото е на 2 годинки.Все още не се оповестява връзката между жертвите. Властите няма да съобщят самоличностите на жертвите до приключване на аутопсиите.\"Много тъжно, много, много тъжно. Винаги е тежко, когато в общността има смърт, но най-тежко е, когато сред загиналите има деца\", заяви шерифът Мишел ЛаДжойе-Йънг, допълвайки: \"Много е трудно за нашите разследващи и съм сигурен, че това е така и за общността.\"От кабинета на шерифа на окръг Кент успокоиха, че няма никаква заплаха за обществеността, като разследващите не смятат, че стрелецът е на свобода.След претърсването на имота, където са намерени телата, е станало ясно, че е имало и второ място на престъпление, въпреки че полицията все още не знае къде може да е то.", "date": "2019.02.19", "title": "Четирима души, включително три деца, открити застреляни в САЩ"}
{"url": "https://news.bg/politics/hristo-prodanov-pri-silen-otzvuk-v-obshtestvoto-borisov-vinagi-se-plashi-i-otstapva.html", "text": "\"Вчерашните действия на управляващите показват страх от острата обществена реакция, която последва промените в Изборния кодекс, приети през нощта\". Това заяви пред медията на социалистите зам.-председателят на ПГ на БСП Христо Проданов, пишат в прессъобщение от партията.Проданов е категоричен - управляващите направили тези изменения, както те си знаели при прокарването на спорни промени - набързо и на тъмно.\"Това явно не се хареса на Борисов. Той, видите ли, не знаел за това, въпреки че преди две седмици ние предупредихме за опасностите, които крият техните предложения. След като премиерът видя обществената реакция, промени позицията на своята партия, както прави винаги при силен обществен отзвук\", тълкува Проданов. В ГЕРБ позицията на партията била позицията на Борисов.По думите на социалиста Борисов за пореден път заявил, че няма да се бърка в работата на законодателния орган, а на следващия ден свикал пресконференция и казал, че всичко трябва да се промени.Проданов е любопитен - как се чувствали всички тези 90 депутати от ГЕРБ, както и председателят на парламента Цвета Караянчева, която по принцип седи на по-високо ниво от премиера Борисов.\"Когато обаче говорим за режима \"Борисов\" в България, през последните 10 години, имаме предвид точно това - един човек решава сам всичко в държавата, другото е за декорация. Депутатите от ГЕРБ често рискуват да станат смешни - защитават някаква теза, борят се за нея и след това, една сутрин, премиерът се е наспал и е решил, че не това е правилното, кара ги да отменят това решение и те трябва да започнат да говорят съвсем друго\", обосновава се червеният депутат, добавяйки: \"Това е унизително!\"В една парламентарна държава било недопустимо премиерът да нарежда на Народното събрание, защото както той, така и неговите министри се назначават от законодателния орган.Според Проданов социалистите ще се върнат в парламента само тогава, когато техните условия бъдат изпълнени. Припомняме условията на БСП - избор на нов състав на ЦИК; връщане на преференциите; ново обсъждане за машинното гласуване.Социалистът Александър Симов, който гостува в Нова, пък отново натърти притесненията на левицата, че .Нямало по-важен въпрос за българската демокрация от провеждането на честни избори.Той обясни, че по време на дебатите по Изборния кодекс, продължили 16 часа в пленарна зала, освен битката за преференциите, левицата е изтъкнала още няколко важни условия за честността на вота - машинното гласуване; в комисиите да се гласува с 2/3 мнозинство, както досега, а не с обикновено 50+1; възможността за касационна жалба до Върховния касационен съд.\"Спечелихме битката за преференциите, но има още много неща, които трябва да се направят, ако искаме да успокоим гражданското общество. То не случайно реагира на цирковете, които разиграват ГЕРБ и Борисов\", отсече Симов.БСП не влизали в договорки и циркове като \"днес сме с ДПС, утре вече не.\"", "date": "2019.02.19", "title": "Христо Проданов: При силен отзвук в обществото Борисов винаги се плаши и отстъпва"}
{"url": "https://news.bg/your-voice/kazhi-mi-kato-chovek-a-ne-kato-portret-te-li-iskaha-svobodata.html", "text": "От ученик не съм ти писал. Тогава ни караха, а сега аз искам.Кажи ми като човек, а не като портрет, те ли искаха свободата? Народът ли? Или ти я искаше за себе си? Всички ли я искаха или само малцина одързостени?Как наричахте помежду си тези, на които им бе все едно?Отчайвахте ли се, като гледахте робското им чело, ниско приведено към софрата, на която властта им хвърляше резенче хляб?Имаше ли между вас такива, които брояха народа за прост и казваха да изчакаш, за да узрее?Колко пъти си мислил, че международното положение сега е сложно и не бива да се бориш за свобода?Не те ли беше страх, че ще те убият?Каква бе цената на свободата, че днес инфлацията я вдигна много?Сигурно душата ти днес ще мине някъде отгоре. Ако не ти се слушат речите на паметника, ми кажи тези отговори, че ще ми се пръсне главата.И накрая, Василе, наистина ли \"Достойно есть\" е било любимото ти песнопение?", "date": "2019.02.19", "title": "Кажи ми като човек, а не като портрет, те ли искаха свободата?"}
{"url": "https://news.bg/world/es-namekna-che-e-gotov-da-otlozhi-brekzit.html", "text": "Европейският съюз даде един от най-силните си сигнали до момента, че ще позволи на Великобритания да отложи излизането си от Общността, информира ДПА.Изпадналите в безизходица преговори за Брекзит между Лондон и Брюксел доведоха до спекулации, че напускането на Обединеното кралство може да бъде отложено за след 29 март.Председателят на Европейската комисия Жан-Клод Юнкер заяви, че ако британското правителство поиска отсрочка, най-вероятно Брюксел ще я одобри.\"Всяко решение за искане на повече време зависи от Великобритания. Ако това искане бъде отправено, никой в Европа няма да се противопостави\", увери той.Ако попитате за какъв период може да бъде отложен Брекзит, на този етап нямам идея, отбеляза Юнкер в интервю за германския вестник \"Щутгартер цайтунг\", което ще бъде публикувано днес.\"Що се отнася до Брекзит, това е като да бъдете пред съд или в открито море; в ръцете на Бог сме\", смята той.Британският парламент не подкрепи договореното от премиера на страната Тереза Мей споразумение, докато ЕС заявява, че няма да го предоговаря. Основната спорна точка е предпазният механизъм за избягване на \"твърда\" граница между Ирландия и Северна Ирландия.В понеделник няколко британски депутати се срещнаха с главния преговарящ на ЕС за Брекзит Мишел Барние.Британският премиер Тереза Мей ще се , за да обсъдят последното развитие около Брекзит.", "date": "2019.02.19", "title": "ЕС намекна, че е готов да отложи Брекзит"}
{"url": "https://news.bg/int-politics/maduro-napadna-tramp-zvuchal-kato-natsist.html", "text": "Президентът на Венецуела Николас Мадуро отхвърля призива на американския президент Доналд Тръмп за нова епоха във Венецуела и сравни тона на речта му в Маями с този на нацистите, съобщава \"Асошиейтед прес\".Тръмп заяви снощи по време на реч пред свои привърженици в Маями, сред които преобладаваха венецуелски имигранти, че САЩ стоят зад лидера на опозицията и председател на парламента Хуан Гуайдо и осъди Мадуро за социалистическата политика на неговото правителство.Тръмп призова военните във Венецуела да подкрепят Гуайдо и предупреди с тежки последици при подкрепа за Мадуро.Мадуро отговори на Тръмп в коментари, излъчени по венецуелската държавна телевизия. Той обвини американския президент, че говори в \"почти нацистки стил\" и го разкритикува остро, че смята, че може да издава заповеди на военните във Венецуела.\"Кой е командирът на въоръжените сили, Доналд Тръмп от Маями\", запита той и добави: \"Те смятат, че са собствениците на страната.\"Мадуро съобщи също така, че Русия ще достави 300 тона хуманитарна помощ на Каракас в сряда.\"Ние получаваме хуманитарна подкрепа всеки ден. В сряда 300 тона руска хуманитарна помощ ще бъде законно доставена на международното летище в Каракас\", уточни той.Мадуро също така се зарече да блокира \"неоторизираната\" хуманитарна помощ от САЩ, която пристигна в Колумбия, близо до границата с Венецуела преди няколко дни.Помощта трябва да бъде предоставена в събота, като Гуайдо обяви, че мобилизира доброволци, за да помогнат за внасянето на помощта в страната.", "date": "2019.02.19", "title": "Мадуро нападна Тръмп, звучал като нацист"}
{"url": "https://news.bg/health/bezplatni-pregledi-za-glaukoma-vav-vma-prez-mart.html", "text": "Клиниката по очни болести във ВМА организира кампания за безплатни прегледи за глаукома във връзка със Световния ден за борба с болестта.Специалистите ще консултират пациенти всеки работен ден в периода 5 - 29 март, от 14 до 17 часа. Прегледите ще се извършват в кабинет № 207 в поликлиниката на ВМА.Прегледите ще стават с предварително записване. Кампанията по записване започва след 20 февруари. Всеки желаещ може да се запише на телефон 02 92 26 190 от 11 до 13 часа.След изчерпване на часовете повече няма да се записват пациенти.За прегледите не се изисква направление от личен лекар.", "date": "2019.02.19", "title": "Безплатни прегледи за глаукома във ВМА през март"}
{"url": "https://news.bg/politics/koalitsionnite-partnyori-se-sblizhiha-i-za-romskata-integratsiya.html", "text": "Оптимизират циганската стратегия на Красимир Каракачанов. Това стана ясно след заседанието на коалиционния съвет в МС.Над 40 000 деца са върнати в училище. Някои текстове щели да се коригират. След това и коалицията щяла да се произнесе. Запознал коалиционните партньори с концепцията си. Още преди да я оповести публично тя е била раздадена на министрите да се запознаят с нея.Очаквам от тях, най-вече от ресорните - образование, социална политика , вътрешни работи, конкретни предложения по тезите, които са изложени, обясни Красимир Каракачанов.След това те ще бъдат обсъдени на коалиционен съвет. Това е идея за политическа държавна програма, която да води до реални резултати, подчерта лидерът на ВМРО.Досегашната практика в ромската интеграция показвала, че резултатът е негативен, по думите му. А интеграция можело да има с образование и труд, е мнението на вицепремиера.Малолетните майки през 2013 са 834, а 2017 са 3200, недоволен е той. Според него трябва да има кръгла маса по темата.Припомняме, че изказването на Каракачанов по повод предложената  предизвика Той категорично отрече концепцията му да е свързана с предстоящите избори. Той обясни, че се е решил на подобна стъпка след Според негостава все по-сериозен и скоро ще ескалира. По думи на Каракачанов за 25 години процентът на несоциализираните представители на ромите се е увеличил многократно.", "date": "2019.02.19", "title": "Коалиционните партньори се сближиха и за ромската интеграция"}
{"url": "https://news.bg/crime/spryaha-pratka-s-200-kg-zastrasheni-zmiorki-na-letishte-sofiya.html", "text": "200 кг бебета змиорки от застрашен вид задържаха на Летище София, съобщиха от Агенция \"Митници\".На 15 февруари митническите служители са спрели за проверка авиопратка за Малайзия с тегло 1010 кг. Тя съдържала 90 контейнера от стиропор с милиони екземпляри от застрашения вид, които били обявени като \"шаран и толстолоб за зарибяване\".При проверката е било установено, че контейнерите всъщност съдържат 200 кг. млади змиорки с дължина 7 - 8 см. Експерти на РИОСВ-София са потвърдили, че задържаните змиорки са от критично застрашения вид европейската змиорка (Anguilla Anguilla), защитен от Конвенцията за международната търговия със застрашени видове от дивата флора и фауна (CITES). Бебетата змиорки са били транспортирани спешно към Спасителния център на Аквариума във Варна в опит да бъдат спасени, тъй като при опита за износ са били опаковани в неблагоприятни условия.Змиорките Anguilla Anguilla са с голяма търговска стойност, тъй като цената на малките змиорки на азиатските пазари достига до 2000 долара за килограм. По първоначални данни пратката е пристигнала от друга европейска държава и е била изпратена от фирма с разрешение за улов. Въпреки това контейнерите са били обявени с друг вид стока, което е митническо нарушение.Случай със задържани змиорки от същия вид на Летище София имаше и в началото на 2015 г. Тогава митническите служители задържаха над 2 милиона екземпляра, пътуващи като чекиран багаж в осем контейнера от Мадрид за София.", "date": "2019.02.19", "title": "Спряха пратка с 200 кг застрашени змиорки на летище София"}
{"url": "https://news.bg/int-politics/i-yaponiya-prizna-huan-guaydo-za-vremenen-prezident-na-venetsuela.html", "text": "Правителството на Япония изрази подкрепата си за Хуан Гуайдо и го призна за временен президент на Венецуела. Това обяви японският външен министър Таро Коно, цитиран от японските медии.\"Изразяваме нашата ясна подкрепа за Гуайдо като временен президент\" на Венецуела, изтъкна министърът.Хуан Гуайдо, който се  на 23 януари, беше признат за такъв от повечето страни от ЕС и от Латинска Америка, както и от САЩ, докато Русия, Китай, Турция, Мексико и др. продължават да подкрепят Николас Мадуро като легитимен президент.Напрежението във Венецуела ескалира на 23 януари, когато Гуайдо, който е председател на контролирания от опозицията парламент на страната, се самопровъзгласи за временен президент, оспорвайки преизбирането на Мадуро през миналата година, изтъквайки, че изборите не са били честни.Мадуро от своя страна обвини Вашингтон в организирането на държавен преврат и нарече Гуайдо \"марионетка\" на САЩ и информира Вашингтон за решението си за прекъсването на дипломатическите отношения между двете страни.САЩ обаче отказаха да изтеглят дипломатическия си персонал от Венецуела. Венецуелските военни засега са лоялни на Мадуро, въпреки призивите на опозицията да подкрепят Гуайдо. ", "date": "2019.02.19", "title": "И Япония призна Хуан Гуайдо за временен президент на Венецуела"}
{"url": "https://news.bg/health/300-hil-lv-tryabvat-za-remont-na-dve-otdeleniya-v-psihiatrichnata-bolnitsa-v-radnevo.html", "text": "300 хил лв. са необходими за ремонт на две отделения в Държавната психиатрична болница \"Д-р Георги Кисьов\" в Раднево. Това стана ясно от думите на директорът на лечебното заведение Владимир Трънов пред БНР.Средствата ще бъдат осигурени от държавния бюджет в сектор здравеопазване, където общата сума, която трябва да бъде одобрена от Министерски съвет е 10 милиона лева.\"Сумата, за която радневската психиатрична болница кандидатства е част от средствата, които са необходими за доброто поддържане на материалната база\", допълва директорът.Тя е изготвена съвместно с Регионална здравна инспекция - Стара Загора в отговор на искането на Министерството на здравеопазването.", "date": "2019.02.19", "title": "300 хил. лв трябват за ремонт на две отделения в психиатричната болница в Раднево"}
{"url": "https://news.bg/crime/bankerka-ot-nova-zagora-iztochila-400-000-leva-ot-karti-na-klienti.html", "text": "Хванаха банкерка от Нова Загора, точила банкови карти на клиенти, съобщиха от Областната дирекция на МВР в Сливен.29-годишната жена, която е работела като управителка на банков клон, е задържана за това, че е теглила пари от сметките на свои клиенти без тяхно знание.Банкерката е извършвала престъпната дейност в продължение на много време. По предварителна информация присвоената сума е близо 400 000 лева.Служителката е задържана за 72 часа.Работата по случая продължава. Образувано е досъдебно производство.", "date": "2019.02.19", "title": "Банкерка от Нова Загора източила 400 000 лева от карти на клиенти"}
{"url": "https://news.bg/politics/bsp-vapreki-vsichko-tragva-sred-naroda.html", "text": "БСП остава твърдо на позицията си депутатите й да не влизат в законодателния орган.Българското общество е запазило съпротивителните си сили, констатира Крум Зарков в началото на пресконференцията на левицата в партийната централа.Депутатите на БСП си свършили работата да дадат урок на мнозинството за изборните правила.Панически бил внесен законопроектът, както каза социалистът.Една грешка не може да се поправи с друга грешка, изтъкна Зарков.Принизявала се ролята на парламента. Управляващата коалиция не е стабилна, според Зарков. Доказателство за това била , че ще се явява самостоятелно на евроизборите.За политическа стабилност и дума не може да става, категоричен е зам.-председателят на групата на социалистите.Той недоумява как парламентарният шеф Цвета Караянчева се е подписала шеста в законопроекта за промени в Изборния кодекс.\"Първият човек в държавата е подписан шести, след различните фурнаджийски лопати, които променят мнението си от днес до утре\", натърти Зарков, определяйки това като показателно за парламентаризма в страната.Левите въпреки всичко тръгват пак сред народа да решават проблемите. Стига празни приказки за стабилност, подчерта още социалистът. Страната се нуждае от предсрочни избори. Парламентът ще се саморазруши, убеден е червеният депутат.Припомняме, на пленума на БСП в неделя, . 33-ма пък бяха против. 3-ма се въздържаха.Червените обявиха, че ще се върнат само избор на нов състав на ЦИК, връщане на преференциите и ново обсъждане на машинното гласуване.В понеделник Изпълнителната комисия на ГЕРБ От партията обявиха и че откриват нова процедура по избор на ЦИК. Въпреки това обаче, от столетницата заявиха, че ГЕРБ подчертаха, че не се страхуват от БСП, а решението за връщането на преференциите било защото ", "date": "2019.02.19", "title": "БСП въпреки всичко тръгва сред народа"}
{"url": "https://news.bg/crime/trima-zam-predsedateli-na-sgs-podadoha-ostavki.html", "text": "Всички заместник-председатели на Софийския градски съд подадоха оставка, съобщи правният портал lex.bg.Това става седмица, след като Оставки са депозирали Десислава Попколева, Даниела Борисова и Албена Ботева.Попколева е и.ф. шеф на СГС от над една година. Тя е ръководител на Гражданското отделение - въззивни състави.Даниела Борисова пък ръководи Наказателното отделение и разглежда искания по Закона за специалните разузнавателните средства.Албена Ботева е шеф на Гражданското отделение.И трите оставки са депозирани във Висшия съдебен съвет и са предложени за включване като допълнителни точки в днешния дневен ред на Съдийската колегия.Мнозинството от колегията обаче е реши да отложи решаването на този въпрос. При гласуването четирима кадровици искаха оставките да бъдат обсъдени днес, а седем бяха против. Така решението на колегията по тях се отлага във времето.Драгомир Кояджиков призова колегите си да не обезкървяват СГС, както и да дадат шанс на новия председател Алексей Трифонов да формира свой екип.Припомняме, че през декември миналата година След като беше избран на поста с подкрепата на 13 гласа, 56 съдии от най-големия окръжен съд у нас поискаха свикване на общо събрание по темата.В края на месец ноември класираният на второ място за председател на СГС .Според Георгиев двама от съдебните кадровици са били предубедени при гласуването - единият е изнесъл невярна информация за негови акции във фалиралата КТБ, а вторият е убеждавал конкурента му да участва в конкурса. ", "date": "2019.02.19", "title": "Трима зам.-председатели на СГС подадоха оставки"}
{"url": "https://news.bg/crime/na-petiya-den-otkriha-71-godishen-prebit-i-zaklyuchen-v-doma-si.html", "text": "Полицаи откриха 71-годишен мъж пет дни след като е пребит в дома си. Пенсионерът от павликенското село Сломер е бил ограбен, пребит и заключен в дома си, съобщи БНР.Мъжът е в тежко състояние в реанимацията на областната болница във Велико Търново.Жертвата е в тежко състояние, но без опасност за живота, заявиха от реанимацията на болницата.Той е бил открит в понеделник от свои съседи в безпомощно състояние. Грабителите са заключили мъжа на втория етаж в дома му.През нощта на 14 февруари мъжът е бил нападнат от двама мъже, които го заплашили с убийство, пребили го и му взели 340 лева, след което го заключили в една от стаите в къщата.По случая има арестувани двама мъже от Сломер. Полицаите изясняват съпричастността им към престъплението.", "date": "2019.02.19", "title": "На петия ден откриха 71-годишен пребит и заключен в дома си"}
{"url": "https://news.bg/regions/do-mesets-ukrepvat-opasniya-most-nad-reka-maritsa-pri-selo-momina-klisura.html", "text": "В началото на месец март ще започне укрепването на опасния мост на река Марица при село Момина клисура, община Белово, област Пазарджик.Припомняме, в началото на февруари в селото беше обявено . Предстои бедственото положение да бъде удължено до 5 март.Мостът е повреден от 2005 година насам, а жителите на селото не веднъж са се оплаквали от състоянието му.По съоръжението е забранено движението на автомобили, като забраната важи дори и за коли със специален режим - линейки, пожарни, патрулки.По този начин 200 души на практика са поставени в изолация, пише БНР, тъй като мостът е единствената връзка с централната част на селото и общинския център.Очаква се новият проект на съоръжението да бъде готов до края на месеца, както е уверил кметът на община Белово Костадин Варев.Засега обаче не може да се прогнозира кога ще завършат укрепителните работи.", "date": "2019.02.19", "title": "До месец укрепват опасния мост над река Марица при село Момина клисура"}
{"url": "https://news.bg/crime/vklyuchiha-bankeri-v-shema-za-alo-izmami.html", "text": "От МВР предупреждават за нова схема за телефонни измами, в която се включват и банкери.Преди дни, 29-годишна жена от Нови пазар е била измамена от мъж, който се представил за финансов сътрудник към банкова институция.Той и предложил няколко услуги, между които съдействие за рефинансиране на банкови кредити или съдействие за теглене на заеми от банкови институции.Непознатият попитал жената дали има парични затруднения и след като получил положителен отговор обяснил, че ще съдейства.След още няколко обаждания разбрал в коя банка има кредит и какъв е размерът на задълженията на младата жена.Тя му дала ЕГН-то си, а мъжът обяснил, че е проучил кредитното й досие и че ще съдейства да се рефинансира кредита й, като за случая е необходимо да изтегли по-голяма сума.За услугата младата жена трябвало да преведе на името на една от служителките 280лв. След това обаче получила ново обаждане, в което ѝ било казано, че трябва да преведе още 900 лв., които ще бъдат гарант в случай на евентуално закъснение при погасяване на кредита.Така жертвата превела на името на същата \"служителка\" и тези пари.След като не получила документите за одобрение на рефинансирането, които очаквала, 29-годишната жена разбрала, че е била измамена и подала сигнал в полицията.Припомняме, че ", "date": "2019.02.19", "title": "Включиха банкери в схема за ало-измами"}
{"url": "https://news.bg/crime/hvanaha-dvama-alo-izmamnitsi-i-tyahnoto-mule.html", "text": "Органите на реда в Плевен и Добрич заловиха двама ало-измамници и тяхното муле.От МВР информират, че след подаден сигнал за телефонна измама е образувана спецакция за установяването и залавянето на извършителите.По първоначални данни 84-годишна жена от Добрич била измамена по позната схема \"помощ на полицията\". Тя се канела да хвърли през балкона си сумата от 7 500 евро. Тогава обаче се намесили униформените, които задържали \"куриера\" на измамниците, 37-годишен варненец.Паралелно на територията на град Левски полицаите работели по залавянето на самите измамници. Служителите от дирекцията в Плевен спрели лек автомобил, в който се придвижвали двама рецидивисти от Павликени - на 31 и 23 години.Те били установени като извършители на ало-схемата.Отделно, при направения на място обиск, полицаите намерили в джоба на единия пликче с бяло прахообразно вещество. Водачът на колата пък дал положителна проба за употреба на наркотични вещества.В рамките на извършените действия са открити веществени доказателства, доказващи вината на двамата за реализирането на ало-измамата.Тримата мъже са задържани за срок до 24 часа. По случая е образувано досъдебно производство, като работата по него продължава под наблюдението на прокуратурата. Разследващи работят по установяването на съпричастността на задържаните към други подобни престъпления, както и в посока установяване и други участници към ало-измамата в Добрич.", "date": "2019.02.19", "title": "Хванаха двама ало-измамници и тяхното муле"}
{"url": "https://news.bg/energy/prekratiha-kontsesiyata-na-mina-obrochishte.html", "text": "От Министерството на енергетиката прекратиха концесията на мина Оброчище през февруари 2019 г., съобщиха от ведомството на Теменужка Петкова.Последната проверка от министерството е била на 15 май 2018 г. Тогава е установено неизпълнение на концесионния договор. Към ръководството на мината е отправна покана за доброволно изпълнение в 30-дневен срок.От ръководството на рудника не са изпълнили искането за изплащане в срок на 130 хил. лв. Заради неизаплащане на концесионно възнаграждение на 07 февруари 2019 г. от енергийното министерство е  с предмет \"Особено право на ползване на подземни природни богатства - манганови руди чрез добив от находище \"Оброчище - Северозападен участък\".От ведомството на Петкова обясняват, че прекратяването на концесията не отменя задължението на концесионера да поддържа за своя сметка рудника в предексплоатационно състояние с необходимия водоотлив и вентилация.Работниците на \"Евроманган\" АД заявиха, че от юли 2018 г. не са им изплатени заплатите. Дължимите суми за електроенергията на рудника се заплащат със закъснение.В края на месец януари е проведена среща между представители на Министерството на енергетиката и Национален синдикат \"Защита\". Тогава от \"Евроманган\" увериха МЕ, че ще започне изплащането на дължимите суми.Припомняме,  на 23 ноември 2017 г.Тогава срещу него бе повдигнато обвинение, че в 30-дневен срок от спиране на плащанията на дружеството като негов управител и представляващ не е поискал от съда да открие производство по несъстоятелност.Обвинението дойде след като стана ясно, че  дължимото към държавата и към работниците.", "date": "2019.02.19", "title": "Прекратиха концесията на мина Оброчище"}
{"url": "https://news.bg/politics/karayancheva-zadalbochava-parlamentarnoto-satrudnichestvo-mezhdu-balgariya-i-rusiya.html", "text": "Председателят на Народното събрание Цвета Караянчева обсъди с Аркадий Климов - член на Съвета на Федерацията на Федералното събрание на Руската федерация, възможностите за задълбочаване на парламентарното сътрудничество между България и Руската федерация.Председателят на Народното събрание отбелязва, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог.Караянчева посочва, че навършването на 140 години от установяването на дипломатически отношения между България и Русия е важно събитие, което ще бъде отбелязано заедно със 140 години от Учредителното събрание и приемането на Търновската конституция.Председателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия. Караянчева подчертава, че възможности за задълбочаване на сътрудничеството има в областите на икономиката, образованието и културата.Важно е да положим усилия за развитие на отношенията в областите на енергетиката и туризма, добави председателят на Народното събрание. Караянчева посочва, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината.Депутатът от Съвета на Федерацията на Федералното събрание на Руската федерация Аркадий Климов отбеляза традиционно добрите отношения между България и Русия.Той изразява увереност, че парламентаристите от двете страни могат да си сътрудничат в редица области от взаимен интерес и подчертава, че групите за приятелство могат да играят голяма роля за активизиране на парламентарния диалог.", "date": "2019.02.19", "title": "Караянчева задълбочава парламентарното сътрудничество между България и Русия"}
{"url": "https://news.bg/regions/do-4-godini-ogranichavat-dostapa-na-turisti-do-rilskite-ezera.html", "text": "Проект предвижда ограничаване на достъпа на туристи до Седемте рилски езера, предаде БНТ.Проектът на Национален парк \"Рила\", който е на стойност близо 12 млн. лева, предстои да се изпълни в следващите четири години. Основната му цел е да бъде опазена природата.Въпреки че в района на Седемте рилски езера има регламентирани само три пътеки, туристите използват над двайсет маршрута. Това обаче причинява ерозия на почвата, която води до образуване на кал в езерата. По тази причина движението на туристите ще бъде ограничено по предварително маркирана тясна линия.Директорът на Националния парк Кирил Андонов посочи, че тинята ще бъде изсмукана от езерата, за да бъде насложена на местата, където са ерозирали пътеките.Предстои да бъде монтирана и нова модерна техника, с която да се следи за бракониери. Тя ще показва локацията там, откъдето произлиза изстрела, обясни Андонов и допълни, че по този начин парковата охрана ще бъде насочвана бързо към точното място.За последните десет години в парка са станали 12 големи пожара, заради което ще се изгради и противопожарно депо с техника за гасене.Заради нарастващия брой съхнещи гори в планината ще бъдат взети и мерки срещу вредителите.", "date": "2019.02.19", "title": "До 4 години ограничават достъпа на туристи до Рилските езера"}
{"url": "https://news.bg/regions/18-godishen-e-sas-schupen-nos-i-v-bezsaznanie-sled-sbivane-v-uchilishte.html", "text": "18-годишен ученик е със счупен нос и в безсъзнание след сбиване в училище в Перник, предаде БНР.Все още се изясняват причините за боя между двете момчета - на 16 и 18 години. Младежите са прегледани от лекар.16-годишният ученик е задържан за 24 часа.По случая е образувано е досъдебно производство.", "date": "2019.02.19", "title": "18-годишен е със счупен нос и в безсъзнание след сбиване в училище"}
{"url": "https://news.bg/world/frantsiya-i-germaniya-predlagat-pravo-na-veto-na-saveta-pri-antimonopolni-resheniya-na-ek.html", "text": "Франция и Германия предложиха да се реформират правилата за конкуренцията в Европейския съюз. Двете държави искат да се даде повече власт на Европейския съвет, включително да му се позволи да налага вето на някои антимонополни решения на Европейската комисия, съобщават медии.Предложението има за цел да помогне на европейските компании по-добре да се конкурират на международно ниво чрез установяване на \"по-справедливо и по-ефективно поле на световно ниво\".Това изисква промени в съществуващите европейски правила за конкуренцията. Франция и Германия предлагат да се проучат различни варианти. Да се обмисли дали право на обжалване от Съвета, който може в крайна сметка да отхвърли решения на Комисията, може да е подходящо при някои определени случаи, като има стриктни условия, обявява германското финансово министерство в манифест за европейската индустриална стратегия, публикуван след среща на финансовите министри на Германия Петер Алтмайер и на Франция Бруно льо Мер.Предложението идва две седмици след  за сливане между френската транспортна компания Alstom SA и германския технологичен конгломерат Siemens AG. Според Брюксел споразумението не отговаря на правилата за конкуренция в ЕС. След ветото Франция описа решението като \"икономическа грешка\", която обслужва интересите предимно на Китай. Париж смята, че правилата на ЕС са \"остарели\".", "date": "2019.02.19", "title": "Франция и Германия предлагат право на вето на Съвета при антимонополни решения на ЕК"}
{"url": "https://news.bg/int-politics/izraelski-ministar-kam-frenskite-evrei-elate-si-u-doma.html", "text": "Министър и членът на кабинета на Израел Йоав Галант осъди антисемитизма във Франция вследствие на вандализъм на еврейско гробище, призовавайки френските евреи да се върнат в Израел, съобщава \"Аруц Шева\".По-рано във вторник бяха открити свастики и осквернени около 80 гроба на еврейско гробище в село Куцанхайм, близо до границата с Германия в района на Елзас.Вандализмът е разкрит преди протестни митинги в Париж и други френски градове, с които се осъждат поредица от антисемитски инциденти в страната, като кулминацията е тормоз на еврейския философ Ален Финкилкраут на протест на \"жълтите жилетки\" в събота.Галант коментира, че вандализмът на еврейското гробище \"напомня за тъмните дни в историята на еврейския народ\".\"Миналата седмица посетих френската еврейска общност, която е изправена пред антисемитски атаки и процес на асимилация\", допълва той.\"Държавата Израел е защитеният национален дом за евреите по света. Аз категорично осъждам антисемитизма във Франция и призовавам нейните евреи да се приберат вкъщи, да имигрират в Израел\", допълва Йоав Галант.", "date": "2019.02.19", "title": "Израелски министър към френските евреи: Елате си у дома"}
{"url": "https://news.bg/regions/vremenno-ogranichavat-dvizhenieto-po-am-hemus-kray-yablanitsa.html", "text": "На 20 февруари от 9до 17 часа ограничават движението в участъка от 74-ти до 79-ти км на АМ \"Хемус\" край Ябланица, съобщиха от АПИ.Причина за временното ограничение е геодезично заснемане, свързано със строителството на новия участък от автомагистралата. Движението ще се пренасочва по път I-3 Ботевград - Ябланица.От пътната агенция препоръчват шофьорите да карат внимателно и да спазват стриктно въведената временна организация за движение.", "date": "2019.02.19", "title": "Временно ограничават движението по АМ „Хемус“ край Ябланица"}
{"url": "https://news.bg/int-politics/senatat-protiv-otnemaneto-na-imuniteta-na-salvini.html", "text": "Сенатът гласува против процеса срещу вътрешния министър Матео Салвини, предаде италианският вестник Libero.Днес Сенатската комисия подкрепи предложението на Маурицио Гаспари, а именно да не се отнема имунитета на Салвини заради случая с кораба \"Дичоти\".Предложението беше подкрепено от антисистемното Движение \"Пет звезди\", \"Лигата\", \"Форца Италия\", \"Италиански братя\" и Независимите.Против бяха Демократите, както и Пиетро Грасо и Грегорио де Фалко от Смесената група. Самият Гаспари също гласува в подкрепа на своето предложение.Сега предстои казусът да бъде разгледан в двореца \"Мадама\". Окончателното решение за или против гласуваното днес предложение на ще стане ясно на 24 март.Припомняме, по-рано днес стана ясно, че членовете на Движение \"Пет звезди\" са гУправляващата партия в Италия се обяви против отнемане на имунитета на министъра, който беше поискан от прокуратурата, за да се повдигнат обвинения в отвличане във връзка с мигрантската политика на Салвини.През август 2018 г. той задържа  на италианската брегова охрана за няколко дни въпреки опасните условия.", "date": "2019.02.19", "title": "Сенатът против отнемането на имунитета на Салвини"}
