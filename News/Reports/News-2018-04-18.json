{"url": "https://news.bg/bulgaria/patriarh-neofit-e-v-bolnitsa.html", "text": "Патриарх Неофит е приет в Аджъбадем Сити Клиник Болница Токуда този следобед със симптоми, свързани с хроничното му заболяване, предаде bTV.От здравното заведение съобщиха за медиите, че утре сутринта в 09.00ч утре ще бъде даден брифинг относно здравословното състояние на Негово Светейшество.Висши духовници са потвърдили, че патриархът е хоспитализиран, но също така няма причини за тревога относно здравословното му състояние.През последните дни патриарх Неофит е бил на рехабилитация в санаториум в Банкя заради планирани изследвания на сърдечно-съдовата система.Преди четири години той беше подложен на оперативна интервенция, свързана със сърдечни проблеми.Вероятно патриархът ще остане няколко дни за наблюдение в болницата, след което се очаква да бъде изписан.Към този момент православната ни църква и патриаршията не съобщават повече подробности, освен че състоянието на Негово светейшество е стабилно.", "date": "2018.04.18", "title": "Патриарх Неофит е в болница "}
{"url": "https://news.bg/int-politics/avstriya-konfiskuva-telefonite-iska-do-840-evro-kesh-ot-tarseshtite-ubezhishte.html", "text": "Търсещите убежище ще бъдат принудени да предават мобилните си телефони и до 840 евро в кеш на властите. Това предвиждат мерки, одобрени от правителството на Австрия, съобщава АФП.Парите ще бъдат използвани за покриване на разходите за молбите на мигрантите и бежанците, докато властите ще проучват дали данните от геолокацията от телефоните на бежанците съответстват на техните показания за това как са пристигнали в страната.Ако се установи, че кандидатът е влязъл първо в друга европейска страна, където е в сила т. нар. \"Дъблински регламент\" на ЕС, те могат да бъдат върнати там.Вътрешният министър на Австрия Херберт Кикл от крайнодясната Партия на свободата заяви, че целта му е \"ограничителен и приложим закон относно правата на чужденците\", за да се сложи край на \"злоупотребите\" в системата за предоставяне на убежище.Мерките трябва да бъдат гласувани от парламента през следващите няколко седмици.На миналогодишните парламентарни избори предприемането на крути мерки срещу имиграцията беше една от основните теми на Партията на свободата, като това беше възприето като политика и от канцлера Себастиан Курц и неговата дясноцентристка Народна партия.Австрия получи повече от 150 хил. молби за убежище - почти 2 процента от нейното население от 8,7 млн. души - след голямата криза с мигрантите през 2015 г.Мерките, обявени днес, също така означават, че мигрантите и бежанците ще могат да кандидатстват за австрийско гражданство чак след 10 години.Ще се ускорят също и депортациите на осъдените за престъпления кандидати за убежище.Правозащитни организации заклеймиха мерките на австрийското правителство.", "date": "2018.04.18", "title": "Австрия конфискува телефоните, иска до 840 евро кеш от търсещите убежище"}
{"url": "https://news.bg/int-politics/poreden-mnogohilyaden-protest-sreshtu-sarkisyan.html", "text": "Пореден многохиляден протест срещу експрезидента на Армения Серж Саркисян се проведе в столицата Ереван, предаде АФП. С познатия лозунг \"Армения без Серж\" те преминаха през центъра на града и за кратко блокираха и резиденцията му. Демонстрантите са водени от опозиционния политик Никол Пашинян, член на федералния парламент на Армения. Опозицията се закани да проведе революция. Пашинян призова недоволните да окупират сградите на прокуратурата и на Върховния съд.Опитите на управляващите и Саркисян да се задържат на власт чрез конституционни промени разгневиха арменците. Бившият президент бе назначен за премиер след избора на наследника му на поста Армен Саркисян, с когото нямат роднинска връзка. При предишен протест се стигна до сблъсъци с полицията, вследствие на което бяха ранени около 50 души. Около 70 души бяха задържани. От вътрешното министерство призоваха за прекратяване на незаконните протести. ", "date": "2018.04.18", "title": "Пореден многохиляден протест срещу Саркисян "}
{"url": "https://news.bg/comments/zashto-erdogan-barza-kam-predsrochni-izbori.html", "text": "Турският президент \"издърпа\" във времето парламентарните и президентски избори в страната, обявявайки предсрочното им провеждане през юни месец тази година. Налице са редица причини, поради които Реджеп Ердоган прави това. Набързо и конспективно ще спомена поне пет от тях.Първата е, за да може Реджеп Ердоган да бонифицира електорално от всеобщото одобрение сред турското население на инициираната операция спрямо Африн в Северна Сирия. Последната се подкрепя далеч не само от привържениците на турския президент. \"Маслинова клонка\" среща одобрението на етническите националисти (около Девлет Бахчели), на секуларните националисти (около Кемал Калъчдаролу) и сред микса от тях (около Мерал Акшенер).Т.е Ердоган иска да се яви на избори в атмосфера, която ще бъде доминирана от емоцията и разговора за националната сигурност на Турция. А ако изборите се бяха провели според предварителната дата, дистанцирана във времето, то тогава може би щеше да е възможен един разумен, но неудобен дебат: за обезценяването на турската лира, за дефицита по текущата сметка и за намаляването на чуждестранните инвестиции.Втората причина е, че това ще са избори, които ще се осъществят в режима на извънредното положение, наложено в страната (утре ще се гласува дали то да бъде продължено). По примера на организирания миналата година Конституционен референдум, опитът показва, че на изборите управляващите ще бъдат поставени в приоритетни позиции.Например, и в момента, особено в кюрдските региони на Турция, управляват кметове, които не са избрани, а назначени от централното правителство. В допълнение, като валидни бюлетини ще се приемат и тези, които нямат съответния печат от изборната комисия. Съставът на последните пък ще бъде назначаван от Върховния изборен съвет, а не от хората, избрани от съответните политически партии. А от съображение за сигурност кутиите с бюлетини ще могат да бъдат пренасяни и броени на място, различно от това, на което се е гласувало.Третата причина касае това, че ако изборите бяха оставени за края на следващата година, дотогава най-вероятно нямаше да е останало нищо от коалиционния партньор на Ердоган - Девлет Бахчели. С всеки изминал ден подкрепата за последния намалява, преливайки се или директно към АКП (което е добре за турския президент), или ориентирайки се към партията на Мерал Акшенер (сюжет, който Ердоган иска да пресече овреме). А макар и намаляваща, електоралната добавена стойност, която Бахчели придава на Ердоган, може да е с цената на президентския пост.Четвъртата причина: ако партиите на Реджеп Ердоган и Девлет Бахчели имат утвърдени и развити структури, това не е случаят на все още новата опозиционна партия на Мерал Акшенер (\"Добрата партия\"). Предсрочен вот означава по-малко време за партийна организация на Мерал Акшенер. Нещо повече, според турския изборен закон във вота може да участват само партии, чийто първи национален конгрес е бил проведен поне половин година преди датата на изборите. По този начин, Мерал Акшенер и Добрата партия остават извън борда (техният първи конгрес се състоя април месец тази година, но е възможно партията да посочи друго свое събрание за такъв).Петата причина е свързана с това, че турското правителство, под давлението на Реджеп Ердоган, \"ремонтира\" изборното законодателство в посока на това да могат да се сключват предизборни коалиции. Това бе направено, за да се постигнат две основни цели.Първата, в услуга на партията на Бахчели, тъй като последната, явявайки се самостоятелно, няма реален шанс да прескочи 10% бариера, което отваряше възможност за \"заобикалянето\" на АКП в Меджлиса. А посредством опцията за коалиция, Бахчели ще се яви заедно с Ердоган на избори, така че последният да не загуби етническо-националистическия вот на първия.Втората, явявайки се самостоятелно, кюрдската Демократична партия на народите да остане под бариерата. Възможността за коалиция на последната с другите основни опозиционни партии (НРП и Добрата партия) на практика е трудна, тъй като формациите на Кемал Калъчдаролу и Мерал Акшенер са турско-националистически. Ако изобщо е възможен, подобен съюз между кюрдите и опозиционните турски националисти би била лесна мишена за пропагандата на турския президент. Тогава Ердоган лесно ще се представи като носител на \"чистия\" турски национализъм, доколкото опозиционният такъв ще бъде \"изцапан\" с кюрдска колаборация. Т.е ремонтирайки изборното законодателство в посока, която да е полезна на Реджеп Ердоган и АКП, същият няма повод да чака до края на 2019-та година, за да спечели проведените избори.С други думи, Турция върви към избори по такъв начин, че не само датата, но по възможност и резултатите от тях да бъдат предварително ясни.", "date": "2018.04.18", "title": "Защо Ердоган бърза към предсрочни избори?"}
{"url": "https://news.bg/bulgaria/fandakova-otreche-che-se-e-sreshtala-sas-zadarzhaniya-kmet-na-mladost.html", "text": "Кметът на София Йорданка Фандъкова отрече, че се е срещала с Десислава Иванчева преди задържането й, информира БНР.Припомняме, вчера кметът на столичния район \"Младост\" Десислава Иванчева беше задържана заради изнудване на строителен предприемач, от когото е поискала сумата от 500 000 евро за получаване на разрешително за четири строежа. За първия строеж тя е поискала 250 000 евро, докато за другите три е била готова да направи отстъпка. Първите 250 000 евро е трябвало да бъдат изплатени на три вноски по 70 000 лева.Арестът беше извършен на бул. \"Васил Левски\" в центъра на София, точно срещу Спортната палата. Иванчева остана с белезници на мястото повече от 4 часа.Десислава Иванчева е била в сградата на Столична община и се е срещнала със заместник-кметове, но Фандъкова подчерта, че вчера не е имала планирана среща с кмета на \"Младост\" и не се е срещала с нея.\"\", обясни столичният кмет.Фандъкова добави, че Иванчева е провела среща със заместник-кмета Евгени Крусев по повод ремонти на улици и със заместник-кмета по направление \"Законност, координация и контрол\" Ралица Стоянова.\"\", призова Йорданка Фандъкова.", "date": "2018.04.18", "title": "Фандъкова отрече, че се е срещала със задържания кмет на „Младост”"}
{"url": "https://news.bg/politics/lukarski-vidya-v-meleto-agenturen-stsenariy-za-razbivaneto-na-sds.html", "text": "Председателят на СДС Божидар Лукарски се извини на всички седесари за цирковете и баталните сцени, разиграли се на вчерашното заседание на Националния съвет на партията.По думите му пред БиТиВи, това бил сценарий за разбиването на СДС и за слагане на края на голямата някога дясна партия. \"Сценарият е с доста сериозен агентурен почерк, според мен съставен извън полето на партията, обслужва чужди интереси, тъй като беше явно, че вчера, освен че ще се гласува моята оставка, трябваше да се проведе и един политически дебат за бъдещето на партията\", изтъкна той. Според него било явно, че има хора и политически сили извън СДС, които се страхували от линията, която прокарва той, а именно тенденция за едно бъдещо обединение на принципа на консервативно-патриотичните идеологии.Лукарски допълни, че вчера е трябвало да се води дебат за политиките и да се говори за бъдеще с патриотични и консервативни организации. Той каза, че изключва съюз с \"Да, България\" и \"Зелените\", а ДСБ, след като са си направили коалиция, са се изключили сами.\"Видях и сутрешната изява на господин Радан Кънев. Виждам сериозна комуникация между този сценарий и определения от типа на \"Лукарски води партията към фашизъм и т.н.\", доста силни определения. Явно някои хора доста са уплашени от потенциалната сила на един такъв хипотетичен съюз\", коментира лидерът на СДС.Той отрече, че вчера е имало мутри.\"Имаше охранителна фирма, която има лиценз, защото очаквахме такъв цирк. В интерес на истината чак такъв цирк не очаквахме. Вътре в залата имаше доста сериозна агитка, включително и от роми. Имаше лица от ромски произход, които по даден знак освиркваха, викаха, скандираха. Те не са членове на СДС, никой досега не ги е виждал, не са и членове на Националния съвет\", каза Лукарски, като според него агитката била водена от Емил Кабаиванов, който е бивш председател на СДС.\"Сценарият е трагичен по-скоро и е наистина сценарий за разбиването на СДС. Чух смехотворни твърдения от страна на г-н Кабаиванов, на който явно напоследък да лъже му е доста голямо хоби, че хората от варненската организация, хората, които сме подкрепяли, били подхвърлили този сценарий\", допълни председателят на СДС.", "date": "2018.04.18", "title": "Лукарски видя в мелето агентурен сценарий за разбиването на СДС"}
{"url": "https://news.bg/world/turtsiya-za-sedmi-pat-udalzhi-izvanrednoto-polozhenie-s-tri-mesetsa.html", "text": "За седми път парламентът на Турция удължи извънредното положение с още три месеца, наложено след неуспешния опит за преврат на 15-16 юли 2016 г., съобщава \"Дейли сабах\".На 20 юли 2016 г. за първи път Турция наложи извънредно положение след опита за пуч, при който загинаха 250 души, а повече от 2 200 пострадаха.За периода до днес са извършени хиляди арести.Във вторник Съветът за национална сигурност реши да препоръча удължаване на извънредното положение с още три месеца.Според правителството мярката е необходима, тъй като все още продължава борбата срещу движението на Фетхуллах Гюлен.Преди няколко часа турският лидер Реджеп Ердоган обяви свикване на предсрочни парламентарни и президентски избори на 24 юни. Опозицията обяви, че не могат да се провеждат избори, докато в страната е наложено извънредно положение.", "date": "2018.04.18", "title": "Турция за седми път удължи извънредното положение с три месеца"}
{"url": "https://news.bg/world/ruskata-armiya-poluchila-podvodnitsa-boyni-korabi-i-krilati-raketi-kalibar.html", "text": "Военноморските сили на Русия получиха ядрена подводница, три бойни кораба, два хеликоптера и почти 50 крилати ракети \"Калибър\" през първите три месеца на 2018 г.Новината съобщи заместник-министърът на отбраната Юрий Борисов, цитиран от ТАСС.ВМС получиха ремонтираната подводница \"Тула\", три бойни и спомагателни кораба, два хеликоптера и 46 тактически крилати ракети \"Калибър\", подчерта Борисов.", "date": "2018.04.18", "title": "Руската армия получила подводница, бойни кораби и крилати ракети „Калибър” "}
{"url": "https://news.bg/economics/potrebitelite-izvarshvat-polovinata-ikonomicheski-prestapleniya-u-nas.html", "text": "Близо половината от икономическите престъпления в България са извършвани от потребители, а 35% от компаниите у нас са понесли загуби между 100 хил. долара и 1 млн. долара вследствие на различни измами.Това стана ясно по време на представяне на доклад за България от глобалното двугодишно проучване на икономическата престъпност през 2018 година, изготвено от PricewaterhouseCoopers (PwC), съобщава Money.bg\"45% от икономическите престъпления в България са извършвани от потребители и такава е тенденцията за целия ни регион. Интересното е, че това бележи значителна промяна в сравнение с предходните години, когато традиционен лидер беше присвояването на активи. През 2016 година техният дял беше 66 на сто. Трябва да отбележим и още нещо - сега вече измамите са по-сложни и често са свързани с киберсигурността\", коментира Ренета Мамасян, която е мениджър форензик услуги в България за PwC.На второ място по значение у нас сред икономическите престъпления са корупцията и подкупите, като тази група е с дял от 40 на сто. Трети са киберпрестъпленията с такъв от 30 на сто.В доклада се посочва още, че като цяло в България има спад на икономическите престъпления до 31% докладвани такива през 2018 година към 38% за 2016 година.У нас делът на докладваните нередности в това отношение е значително по-малък от този в глобален мащаб, който достига 49 на сто. Той е и значително под резултата за Югоизточна Европа - 39 на сто, както и в сравнение с някои страни от региона, като Румъния и Хърватия, например. При тях докладваните такива нарушения са съответно с дял от 42% и 53%.\"Това повдига въпроса дали това е реално или по-скоро имаме ниска осведоменост по отношение на тези случаи\", казва Мамасян. Тя допълва, че в страната има голямо увеличение на участниците, отговорили, че не знаят дали в тяхната организация е имало икономическа престъпност. \"Тази тенденция е притеснителна и се надяваме, че е само временна\", посочи експертът.Неизбежно икономическите престъпления оказват негативен ефект и носят загуби за компаниите. От PwC отчитат, че 35% на сто от фирмите, станали обект на такива, изчисляват загубите си в рамките на 100 хиляди долара до 1 милион долара. При 15% от тях смятат, че щетите са в размер между 50 и 100 хиляди лева, а за 5% сумите на между 1 и 5 милиона долара.Интересното е, че за една четвърт от засегнатите компании е трудно да изчислят загубите си. Ренета Мамасян обяснява това с разбирането, че освен преките загуби има и много косвени такива, чийто ефект се вижда и се оценява напред във времето.По отношение на извършителите на икономически престъпления, все по-рядко това са служители на дадена компания. Случаите с участие на кадри на засегнатата фирма са намалели двойно от 2016 година насам до 17% през 2017 година. За сметка на това обаче има ръст на измамите, извършени от външни лица, като 80 на сто от тях са клиенти на компанията.", "date": "2018.04.18", "title": "Потребителите извършват половината икономически престъпления у нас"}
{"url": "https://news.bg/world/kuba-ofitsialno-predlozhi-migel-dias-kanel-za-prezident.html", "text": "Кубинското правителство официално предложи 57-годишния вицепрезидент Мигел Диас-Канел за държавен глава, съобщава \"Ройтерс\".Салвадор Валдес Меса е предложен за вицепрезидент.Парламентът на страната ще гласува заместника на Раул Кастро, който се оттегля.Новият президент ще замени 86-годишния Раул Кастро, който се оттегля след два 5-годишни мандата. Брат му Фидел беше премиер и президент от 1959 г. до 2006 г.По-рано вестникът на Комунистическата партия \"Гранма\" писа, че официалните резултати ще бъдат съобщени в четвъртък.За първи път от близо шест десетилетия лидерът на страната няма да бъде от фамилия Кастро. Канел е единственият кандидат.", "date": "2018.04.18", "title": "Куба официално предложи Мигел Диас-Канел за президент"}
{"url": "https://news.bg/int-politics/3000-turski-voenni-uvolneni-za-vrazki-s-gyulen.html", "text": "3000 турски военни ще бъдат уволнени за връзки с духовника в изгнание Фетуллах Гюлен. Очаква се това да стане в близките дни с извънредна заповед. Списъкът с имената на военните вече бе разпространен. Това е съобщил военният министър Нуретин Джаникли, цитиран от АФП. По думите му, става въпрос за \"клетка\" на ФЕТО, която е била заловена. Междувременно, за седми път парламентът на Турция удължи извънредното положение с още три месеца, наложено след неуспешния опит за преврат на 15-16 юли 2016 г., съобщава \"Дейли сабах\".На 20 юли 2016 г. за първи път Турция наложи извънредно положение след опита за пуч, при който загинаха 250 души, а повече от 2 200 пострадаха.За периода до днес са извършени хиляди арести.", "date": "2018.04.18", "title": "3000 турски военни уволнени за връзки с Гюлен "}
{"url": "https://news.bg/int-politics/kamenos-kritikuva-gratskoto-zname-na-sporniya-ostrov.html", "text": "Критика отправи гръцкият министър на отбраната Панос Каменос към лицата, които се опитаха да развеят гръцко знаме на спорен остров в Егейско море край Турция, предаде Daily Sabah. Според Каменос хората, които правят такива опити, трябва предварително да информират силите за сигурност.\"\", заяви министърът пред гръцкия парламент.Каменос също така подчерта, че знамето е силен символ на националния суверенитет и се носи специална отговорност от лицето, което го издига.В понеделник турският премиер Бинали Йълдъръм съобщи, че е имало опит да се издигне гръцко знаме на необитаем остров край брега на Дидим в Турция. Той отбеляза, че турската брегова охрана се е намесила и опитът е бил осуетени.Турските официални лица критикуваха Гърция, че създава напрежение и повтори, че Турция ще предприеме действия срещу провокациите.Заместник-министърът на отбраната на Гърция Фотис Кувелис заяви, че страната е в \"необявена война\" със съседна Турция в Егейско море. Контролът върху териториалните води в Егейско море остава проблем между двете страни. Позовавайки се на двустранни и международни договори, Турция твърди, че и двете страни имат териториални води и въздушно пространство с ширина от 6 морски мили около съответните им континенти и острови. ", "date": "2018.04.18", "title": "Каменос критикува гръцкото знаме на спорния остров "}
{"url": "https://news.bg/world/sasht-obyaviha-che-se-opitvat-da-izbegnat-konflikt-s-rusiya.html", "text": "Държавният департамент на САЩ e информирал Конгреса, че правителството не иска конфронтация с Русия в Сирия, съобщават медии.Заместникът на държавния секретар на САЩ за Европа и Евразия Уес Митчъл е изпратил писмо на Комисията по външни отношения към Камарата на представителите.В писмото се отбелязва, че в Сирия има американски сили, които са готови да реагират, ако е необходимо. Той подчертава, че американската страна полага усилия за избягване на конфликт.Митчъл обвинява руски наемници в Сирия в провокации срещу американски войници. Той допълва, че коалицията срещу ДАЕШ (\"Ислямска държава\") ще \"отслаби и победи\" екстремистката организация, ще действа за стабилизиране на страната и ограничаване влиянието на Иран.Дипломатът призовава за продължаване на преговорите в Женева.По време на изслушване днес Уес Митчъл изрази безпокойство относно офанзивата на Турция в Северозападна Сирия в координация с Русия.Междувременно Пентагонът отрече информация, че президентът Доналд Тръмп е отхвърлил искане на военния министър Джеймс Матис да се търси одобрението на Конгреса за проведените през миналата седмица въздушни удари.", "date": "2018.04.18", "title": "САЩ обявиха, че се опитват да избегнат конфликт с Русия"}
{"url": "https://news.bg/world/evrei-atakuvani-v-berlin-biti-s-kolan-ot-trima-arabi.html", "text": "Двама млади мъже, носещи характерните еврейски кепета, наречени ермолка, са били нападнати и обиждани при очевидна атака на антисемитска основа в Берлин от трима арабско говорещи мъже, които удряли единия от мъжете с колан, съобщиха от полицията в германската столица, цитирани от \"Асошиейтед прес\".Полицията разследва инцидента, който е станал във вторник вечерта и който 21-годишната жертва е заснел на мобилния си телефон. Германските медии информират, че 21-годишният мъж е израелец.По време на атаката нападателят е ударил евреина с колана си и повтарял арабската дума за евреин - \"яхуди\".Уточнява се, че жертвата е била придружавана от негов 24-годишен приятел, който също носел ермолка. Той отбеляза, че е бил атакуван вербално от трима мъже, а след това е бил удрян с колан.Полицията допълва, че евреите проследили нападателите си, единият от които е вдигнал бутилка. 24-годишна жена се намесила, за да разтърве двете групи мъже, а след това тримата араби избягали.Инцидентът е станал в кв. \"Пренцлауер Берг\", който е популярен сред много израелци, живеещи в Берлин.Видеоклипът от нападението, заснет с телефона на жертвата, стана популярен в социалните мрежи, след като беше споделен от базирания в Берлин Форум за демокрация и борба срещу антисемитизма.Говорителят на форума заяви, че инцидентът показва, че дори в \"луксозен квартал на Берлин евреите не са в безопасност\".", "date": "2018.04.18", "title": "Евреи атакувани в Берлин, бити с колан от трима араби"}
{"url": "https://news.bg/sport/raneni-po-vreme-na-derbito-tsska-levski.html", "text": " Най-малко един човек е пострадал по време на футболната среща между ЦСКА и Левски, която е към края си. Ранена е полицайка. Снимки на обляната в кръв жена вече се появиха в медиите. Все още няма повече информация по случая. Жената е била откарана в болница. По непотвърдена информация, пострадалата е била уцелена с бомбичка.Преди мача не е имало сериозни инциденти.Дербито е генерална репетиция преди полуфинала - реванш за Купата на България през следващата сряда, като този турнир изведнъж се превърна в приоритетен за двата столични гранда.", "date": "2018.04.18", "title": "Ранени по време на дербито ЦСКА-Левски "}
{"url": "https://news.bg/world/kamarata-na-lordovete-nanese-sramna-zaguba-na-mey-za-brekzit.html", "text": "Горната камара на британския парламент нанесе срамна загуба на правителството на премиера Тереза Мей, съобщава \"Ройтерс\".Камарата на лордовете се обяви против отказа на Мей Обединеното кралство да остане в митническия съюз на ЕС след Брекзит.348 срещу 225 законодатели гласуваха в полза на изменение на законопроекта на кабинета за излизане от ЕС. С поправката лордовете изискват от министрите до края на октомври да докладват какви мерки са приели, за да гарантират, че Обединеното кралство ще остане в митническия съюз.\"Гардиън\" пише, че 24 консерватори са се отцепили и са подкрепили поправката.Според анализатори голямото мнозинство е лоша новина за правителството, тъй като се предполага, че ще има редица промени в проектозакона за напускане на ЕС, когато бъде върнат в Камарата на общините около 21 май.", "date": "2018.04.18", "title": "Камарата на лордовете нанесе срамна загуба на Мей за Брекзит"}
{"url": "https://news.bg/bulgaria/ne-tragna-deloto-za-intsidenta-na-hemus-predi-godina.html", "text": "Една година след инцидента на магистрала \"Хемус\" процесът и днес не започна по същество, съобщи \"Нова\". Съдът върна делото на прокуратурата за отстраняване на съществени процесуални нарушения. При катастрофта в аварийната лента тогава загинаха двама души. Един от загиналите е служител на \"Автомагистрали\", Обвиняемият Владимир Найденов за първи път влезе в съдебната зала и заяви, че не би се признал за виновен.\"\", заяви адвокатът на обвиняемия.\" каза вдовицата на починалия Иван Димитров", "date": "2018.04.18", "title": "Не тръгна делото за инцидента на \"Хемус\" преди година"}
{"url": "https://news.bg/politics/deputati-ot-gerb-predvizhdat-legalizirane-na-nezakonni-postroyki.html", "text": "Възможност за узаконяване на незаконните постройки предвиждат промени в Закона за устройство на територията, внесени от депутати от преди Великденската ваканция. Легализирането на незаконните постройки да може да става, ако собствениците платят 30% от строителната стойност на незаконния обект, съобщи БНР.В мотивите на вносителите се казва, че трябва да бъдат премахнати \"негативите, които генерират кметовете на общини, тъй като процедурите по премахване на незаконни постройки водят след себе си както тежки административни проблеми, така и проблеми от социално естество\".Според депутатите, които предвиждат узаконяване на незаконни постройки, предвидената санкция е достатъчно висока, за да не поощрява незаконното строителство.Според главния архитект на София Здравко Здравков отпадането на думата \"узаконяване\" от правния мир през 2001 година е било правилно решение.\"След 2000-а година думата \"узаконяване\" изчезна от правния мир и възможностите, които се даваха с поредица от амнистии да се узаконява незаконно строителство - тази практика беше преустановена. Липсата на възможности за узаконяване дисциплинира доста строителството не само в София, но и в страната. Когато знаете, че няма ред, по който да си узаконите сградата и тя ще бъде съборена, подхождате доста по-внимателно, отколкото в ситуация, в която реално очаквате поредната амнистия.Такава възможност не би трябвало да бъде давана, категоричен е архитект Здравков.Припомняме, периодично както в София, така и в други градове се бутат незаконни постройки. В общинските бюджети ежегодно се предвиждат средства за подобна дейност.", "date": "2018.04.18", "title": "Депутати от ГЕРБ предвиждат легализиране на незаконни постройки"}
{"url": "https://news.bg/politics/proveryavat-5-institutsii-dali-prodalzhavat-da-iskat-svidetelstvo-za-sadimost.html", "text": "Главният инспекторат към МС започва проверка дали наистина администрациите са престанали да изискват от граждани свидетелства за съдимост на хартиен носител като част от необходимите документи за предоставяне на административна услуга.Проверката е възложена от министър-председателя Бойко Борисов след подадени сигнали на електронен адрес udostoverenia@government.bg, създаден по инициатива на вицепремиера Томислав Дончев. Резултатите от проверките ще бъдат представени в доклад до премиера в срок до 30 април 2018 г.Припомняме, с промените в законодателството от началото на годината отпадна напълно изискването към лицата с чисто съдебно минало да представят удостоверението като доказателство. Администрациите са задължени да установяват данните за съдимостта на гражданите служебно, без да се заплаща държавна такса.Мярката бе заявена като част от дългосрочния приоритет на правителството за провеждане на административна реформа и подобряване на обслужването към гражданите и бизнеса, включително чрез премахване на изискването за представяне на някои от по-разпространените официални документи на хартиен носител.Ще се проверят процедури в Министерството на труда и социалната политика (МТСП) за кандидатстване по проекти към министерството, в Агенцията по заетостта за кандидатстване по проекти в бюрата по труда, в Изпълнителната агенция по лекарствата за издаване на разрешение за търговия на дребно с лекарствени продукти в аптека, в Изпълнителната агенция по горите за сключване на договори за добив и продажба на дървесина с търговци, както и в ИА \"Автомобилна администрация\" за издаване на удостоверение за регистрация за извършване на таксиметров превоз на пътници. ", "date": "2018.04.18", "title": "Проверяват 5 институции дали продължават да искат свидетелство за съдимост"}
{"url": "https://news.bg/crime/balgariya-plashta-blizo-1-mln-lv-po-dela-v-espch.html", "text": " Министерският съвет ще изплати 927 400 лв. обезщетения по няколко дела в изпълнение на решения на Европейския съд за правата на човека - ЕСПЧ.Казусът по делото \"Ченгелян и други срещу България\" е свързан с невъзможността на жалбоподателите да влязат във владение на реституирана сграда в Пловдив, обявена за паметник на културата. Присъденото от ЕСПЧ обезщетение за имуществени вреди е в размер на 462 000 евро и 675 евро за разноски по делото.Става въпрос за собствениците на къща в Стария град на Пловдив - Павлитовата или Синята. Европейският съд за правата на човека признава, че е погазена правната сигурност и правото на всеки мирно да се ползва от собствеността си. Павлитовата къща е обявена за паметник на културата с национално значение през 1949 г. През 1966 г. е национализирана по реда на Закона за плановото изграждане на населените места (ЗПИНМ), а на собствениците е платена компенсация от малко над 14 000 лв.През 1992 г. бившите собственици подават молби до кмета на Пловдив за връщане на имота им, но той отказва и следва обжалване пред Пловдивския окръжен съд и впоследствие пред Върховния административен съд. През 1998 г. ВАС излиза с окончателно решение, с което отменя отказа на кмета на Пловдив за връщане на Павлитовата къща. Наследниците връщат платените през 60-те години 14 732 лв и къщата е отписана от актовите книги за общинска собственост.Собствениците отправят нотариални покани и искания за срещи до община Пловдив и фонд \"Тринадесет века България\", които владеят къщата. През 2003 г. наследниците подават иск срещу общината и фонд \"13 века България\". През 2007 г. Върховният касационен съд - ВКС излиза с окончателно решение, което става основната причина България да бъде осъдена в Страсбург. ВКС отменя реституцията на Павлитовата къща, която е постановена с влязло в сила решение на ВАС още през 1998 г.За лоши хигиенни условия в затворническото общежитие в Кремиковци ЕСПЧ е присъдил обезщетение за претърпени неимуществени вреди от 3000 евро и 767 евро за разноски по делото \"Христосков срещу България\".ЕСПЧ е приел, че по случай с жалбата на бивш полицейски служител (\"Йончев срещу България\") властите не са изпълнили задължение да осигурят ефективна и предвидима процедура, в която той да получи пълна информация за психологическите му оценки. Присъдено му е обезщетение от 3930 евро за неимуществени вреди и за разноски.По жалбата на родители на три деца, иракски граждани, за лоши условия в мястото на задържането им след незаконен опит за преминаване на границата, ЕСПЧ посочва, че към момента на задържането България не е била поставена пред екстремни затруднения в справянето с имиграционната вълна. С този аргумент съдът присъжда обезщетение за неимуществени вреди в размер на 600 евро за всеки от тримата непълнолетни и общо 1000 евро за разноски по делото \"С. Ф. срещу България\".По делото \"Фъртунова срещу България\", образувано заради невъзможност за обжалване към онзи момент на наложена по Закона за движение по пътищата глоба в размер на 30 лв., ЕСПЧ не присъжда обезщетение, а само изплащане на 1000 евро разноски по делото. Необжалваемият минимум на санкциите е отменен от Конституционния съд през 2012 г.Правителството ще приключи с приятелско споразумение дело пред ЕСПЧ, образувано по жалбата на Петя Пиличева срещу България. То е заради нарушени права на справедлив съдебен процес и на ефективни правни средства за защита. Причината е неизпълнение от страна на НОИ на съдебно решение, с което институтът е бил осъден да заплати на жалбоподателката обезщетение за претърпени имуществени вреди и за разноски по съответното дело.НОИ заплатил само дължимата сума за обезщетение и въпреки издадения изпълнителен иск, Петя Пиличева не успяла да получи дължимата й сума за разноски. Правителството признава извършеното нарушение и приема да изплати предложените от ЕСПЧ 600 евро за претърпени вреди и направени разходи и разноски, с което се слага край на делото.", "date": "2018.04.18", "title": "България плаща близо 1 млн. лв. по дела в ЕСПЧ"}
{"url": "https://news.bg/int-politics/turtsiya-besnee-sreshtu-kritikite-na-evropeyskata-komisiya.html", "text": "Турският министър за Европейския съюз Омер Челик разкритикува току-що публикувания годишен доклад за Турция на Европейската комисия, изтъквайки, че критиките в него не са справедливи и обективни и разкритикува остро представянето на организацията ФЕТО на Фетхуллах Гюлен, която според Турция е терористична, като невинна неправителствена организация, съобщават турските медии.\"Докладът далеч не насърчава по-близки отношения между Турция и ЕС\", коментира Челик пред журналисти, като допълни, че е неприемливо Общността да отхвърля перспективата за присъединяване на Турция. Той отбеляза, че ще напише писмо до комисията, добавяйки, че твърдението, че страната се отдалечава от ценностите на блока, е политически подход.\"Не се страхуваме от критики, но този подход не е справедлив\", подчерта министърът.Челик изтъкна, че ЕС продължава да критикува борбата на Турция срещу тероризма, без да разбира факта, че Турция гарантира сигурността на границите на Европа, посочвайки, че въпреки че европейските страни явно разбират това в двустранните разговори, докладите говорят по други начин.По отношение на президентската система, която беше одобрена на референдум, Челик коментира, че ЕС трябвало да зачита решението на турския народ.Челик също така отбелязал, че Европа не е солидарна с Турция във време на терористични нападения от страна на ПКК, добавяйки, че Анкара не приема отнасянето на Европа към ФЕТО като към движение.Европейската комисия разкритикува Анкара в последния си доклад, публикуван вчера, като подчертава, че Турция се отдалечава бързо от членство в Европейския съюз, призовавайки за отмяна на извънредното положение, като същевременно приветства хуманитарните усилия на страната към близо 4 млн. бежанци, които приютява.", "date": "2018.04.18", "title": "Турция беснее срещу критиките на Европейската комисия"}
{"url": "https://news.bg/politics/sredstvata-za-rabotna-sila-sa-investitsiya-ubezhdava-petkov.html", "text": "Парите за работна сила не следва да се третират като разход, а като дългосрочна инвестиция. Това заяви министърът на труда и социалната политика след провелото се неформално заседание на Съвета на ЕС по въпросите на заетостта и социалната политика.Министър Петков очерта основните направления на проведените дискусии - подобряването на квалификацията и уменията на работната сила, насърчаването на образованието и ученето през целия живот и инвестициите в ранно детско развитие.В пресконференцията участва и еврокомисарят по заетост, социални политики, умения и мобилност Мариан Тийсен. Тя похвали усилията на България по отношение на справянето с проблемите на младежката безработица.Министър Петков отчете, че през последните години наблюдаваме тенденция за намаляване и значително и трайно подобряване на пазара на труда. Министър Петков посочи, че по данни на Евростат в Европа се отбелязва най-ниското равнище на безработицата след периода на икономическата криза от 7,1%.По думите му, въпреки че икономическата криза е зад гърба ни, все още над 3,5 млн. младежи до 25-годишна възраст са без работа. Значителен е и делът на продължително безработните. Министър Петков настоя сегашният момент на стабилен икономически растеж да бъде използван за подготовката на работна сила, съобразно развитието на цифровата икономиката и изискванията на пазара на труда.Основен акцент в разговорите днес е била трудовата реализация на по-възрастното население, активна подкрепа за заетост и интегрирането на младежите и продължително безработните. У нас за периода от 2013г. до 2017 г. безработицата при младежите у нас е спаднала от 28,4% на до 13,5 % или с близо 15% пункта.По думите му, благодарение на изпълнението на гаранцията за младежта - близо 100 хиляди младежи са започнали работа през последните четири години. Министър Петков бе категоричен, че социалните инвестиции на Европа трябва да са по-видими, за да продължим с бързи темпове социалното сближаване.", "date": "2018.04.18", "title": "Средствата за работна сила са инвестиция, убеждава Петков"}
{"url": "https://news.bg/politics/abv-blagoevgrad-ironizirat-otvorenite-obyatiya-na-bsp.html", "text": "От областната организация на АБВ-Благоевград обясниха в мейл до медиите, че БСП издирва официално отстранени от АБВ личности и шумно ги присъединява към редиците си. Те са отстранени от азбукарите поради незадоволителна работа, уточняват от партията с лидер Константин Проданов.\"Въпреки това желаем успех и вярваме, че те ще носят на БСП същите резултати, с каквито \"радваха\" АБВ, пишат в ироничен стил азбукарите. Те уверяват, че областната организация, включително и техните представите в органите за местно самоуправление, са на мястото си и се намират в добра кондиция преди Областната конференция, която ще бъде на 29 април.\"Целият този PR трик обаче не се свежда единствено до един отстранен от партия АБВ член и приятелския му кръг. Би било само смешно ако е така. Тъжното е, че когато обществото има крещяща нужда от обединение на лявото, ръководството на партията, която претендира за лидерска роля в този процес, превръща тази естествена обществена потребност в мишкуване и бракониерство на мъртъв дивеч\", се казва в писмото.Според авторите му, с мълчание по болните политически и обществени проблеми и автентичните леви каузи, още дълго ГЕРБ и сие ще безчинстват. Лявото политическо пространство в страната ще споделя нерадостната съдбата на левицата в държави като Чехия, Унгария, Полша, Франция, Италия. А може би някой цели точно това, питат реторично азбукарите.", "date": "2018.04.18", "title": "АБВ-Благоевград иронизират отворените обятия на БСП"}
{"url": "https://news.bg/world/velikobritaniya-gubi-pri-vseki-stsenariy-za-brekzit.html", "text": "Всеки от четирите сценария на британското правителство за Брекзит ще направи британците по-бедни и ще струва на данъкоплатците стотици милиони лири всяка седмица.Това показва анализът на мозъчния тръст Global Future на професора по икономика и обществена политика Джонатан Портъс, цитиран от \"Гардиън\".Портъс е професор по икономика и държавна политика в Кралския колеж в Лондон.В анализа се отбелязва, че дори и при предпочитаното от Лондон споразумение Великобритания ще има отрицателен финансов ефект в рамките на около 40 милиарда паунда годишно.Проучване на социологическата компания Populus, ръководена от Андрю Купър, бивш главен стратег на Дейвид Камерън, за анализа показва, че британците, дори и тези, които подкрепят Брекзит, се опасяват, че напускането на ЕС ще дойде при \"твърде висока цена\".В анализа се включват три различни сценария, но и също четвърти, който е предпочитан от Лондон. Използват се официални оценки на правителството, а също така и подробности от реч на премиера Тереза Мей.Подчертава се, че при предпочитания от Лондон вариант ще се увеличат разходите от нетарифни бариери с 23 милиарда лири за разлика от статуквото. Други разходи ще добавят 38 милиарда лири, докато ограничаване на свободното движение ще засегне икономиката с 6 милиарда лири. Но в същото време сделката може да донесе допълнителни 27 милиарда лири на британското финансово министерство, включително от митнически такси и спестявания на пари, предназначени за бюджета на ЕС. Като цяло нетната цена на сделката ще бъде 40 милиарда лири на година до 2033-2034 г. или 615 милиона лири на седмица при цените днес.Анализът показва, че и при четирите варианта парите за държавни услуги ще намалеят в дългосрочен план. При така наречения \"Норвежки модел\" Лондон ще има допълнителни разходи от по 262 милиона лири на седмица, при \"Канадския модел\" - 877 милиона лири, а ако не бъде сключена сделка - 1,25 милиарда лири.Това ще означава 22% по-малко средства за здравеопазване, ако бъде сключено желаното от Лондон споразумение и 9%, 31% и 44% по-малко при останалите три сценария.Мнозинството от 2000 анкетирани британци смята, че всички четири варианта - предпочитаната от Лондон сделка, оставане в Европейската икономическа зона, споразумение за свободна търговия и напускане на ЕС без споразумение, като търговията ще е по правилата на Световната търговска организация - са неблагоприятни.Междувременно днес високопоставени британски и европейски представители за първи път ще разговарят за бъдещите отношения след Брекзит.", "date": "2018.04.18", "title": "Великобритания губи при всеки сценарий за Брекзит"}
{"url": "https://news.bg/politics/tsvetanov-se-zareche-da-spre-da-govori-za-prezidenta-svetlinata-i-tamninata.html", "text": "Всеки има право да изразява своето мнение, заяви Цветан Цветанов, след като депутатите се разотидоха след скандала по повод протеста на родителите на деца с увреждания.Припомняме, протестиращите не бяха допуснати в парламента, за да представят исканията си.По мнението му всеки може да се изразява по начин, който сметне за подходящ. Той защити Емил Христов и заподозря червените депутати, че умишлено са търсели скандал.От тук нататък спираме да говорим за президента, за неговите изказвания, за тъмнината, за светлината, ядоса се заместник-председателят на ГЕРБ. Именно  на държавния глава Румен Радев в , макар и днес да последва реакция и от страна на премиера Бойко Борисов.Припомняме, в началото на деня председателят на ПГ ГЕРБ Цветан Цветанов обяви, че . Не трябвало да се прави такъв скандал е мнението на Цветанов във връзка с реакцията на червените депутатите, които бяха поканили протестиращите родители с черни тениски.Това е недопустимо, отсече той. Емил Христов не можел да следи всяка провокация на БСП и да води заседанието. Цветанов заподозря, че е търсена конкретната ситуация.Търсели се законодателни възможности за подкрепа на хората с увреждания да получават помощи. Никой, колкото Бойко Борисов, не е отпускал толкова средства за хората с увреждания, по думите му. Да излизаш и да спекулираш по този начин е некоректно, категоричен бе Цветанов.На мен ми е болно, че се заиграват за пореден път с тези хора, които действително имат своите проблеми, възмутен е той. БСП нямали политика и нищо, което да предложат. Да погледнем кои са богаташите в БСП, захапа Цветанов и допълни, че се срамува от колегите си от БСП.Не искаме да се караме, допълни заместник-председателят на ГЕРБ.", "date": "2018.04.18", "title": "Цветанов се зарече да спре да говори за президента, светлината и тъмнината"}
{"url": "https://news.bg/politics/nashi-evrodeputati-iskat-ot-bryuksel-minimalni-standarti-za-hranite.html", "text": "Българските евродепутати Емил Радев (ЕНП-ГЕРБ), Андрей Новаков (ЕНП-ГЕРБ) и Филиз Хюсменова (АЛДЕ-ДПС) настоятелно призовават Европейската комисия да въведе общи минимални стандарти за хранителни и нехранителни продукти в ЕС.Предложението за изменение се прави към доклада относно разликите в качеството на някои продукти на единния пазар в Комисията по вътрешен пазар и защита на потребителите, който Европейския парламент предстои да обсъди съвсем скоро.Заедно с идеята за създаване на минимални стандарти, българските евродепутати настояват още за по-голяма закрила за европейските потребители, като изрично добавят и хората със специални диетични нужди, по отношение на които също се наблюдава дискриминация на пазара по оста Изток-Запад.Сред промените на тримата евродепутати се откроява също така призив за по-активна роля от страна на потребителските организации в Европа, така че те да могат да изградят експертиза и да развият способностите си за изследване на пазара, което би подпомогнало националните компетентни органи да откриват и да се справят със случаите на нелоялни търговски практики и разлики в качеството на продуктите, продавани на съответния национален пазар.Евродепутатите също така настояват да се прекрати всяка дискриминация спрямо държавите от Централна и Източна Европа по отношение на храните, продавани на техните пазари и да се осигури равното третиране на техните граждани, независимо от покупателната им възможност, съществуващите нелоялни търговски практики и др., които в повечето случаи се оказват в ущърб на гражданите с по-ниски доходи за каквито са считани и източноевропейските.Според Емил Радев ЕС има още много какво да направи по отношение равноправието на европейските граждани и еднаквата защита на техните права.Според Андрей Новаков е крайно време Европейската комисия да наложи стандарти, така че производителите да не третират потребителите в различните региони на Европа по неравнопоставен начин. ", "date": "2018.04.18", "title": "Наши евродепутати искат от Брюксел минимални стандарти за храните "}
{"url": "https://news.bg/world/erdogan-obyavi-predsrochni-parlamentarni-i-prezidentski-izbori-na-24-yuni.html", "text": "Турският президент Реджеп Ердоган обяви, че на 24 юни ще се проведат предсрочни парламентарни и президентски избори, информира \"Дейли сабах\".Според Ердоган Турция трябва да елиминира несигурността, подчертавайки, че страната се управлява със \"стара система\".На пресконференция в Анкара той подчерта, че последното развитие в Турция, антитерористичните операции в Ирак и Сирия и кризата със съседните държави са принудили страната да преодолее несигурността.Ердоган уточни, че е необходимо незабавно да се премине към президентска система.Според експерти изборите са изключително важни, защото ще предоставят на победителите нови правомощия, одобрени с референдума за конституционни промени, който се проведе през миналата година.Ердоган обяви решението след среща с председателя на Партия на националистическото действие Девлет Бахчели в президенството.Вчера Бахчели призова за предсрочни избори през август. Той изненада политическите наблюдатели, след като призова правителството да не чака до 3 ноември 2019 г., когато по график трябваше да се проведат президентски и парламентарни избори.Изборите ще трансформират политическата система на най-голямата икономика в региона към централизиране властта на държавния глава.Управляващата Партия на справедливостта и развитието никога не е свиквала предсрочни избори. Партията е на власт от близо 16 г.", "date": "2018.04.18", "title": "Ердоган обяви предсрочни парламентарни и президентски избори на 24 юни"}
{"url": "https://news.bg/crime/voenniyat-i-vatreshniyat-ministar-obsazhdat-utilizatsiyata-na-boepripasite.html", "text": "Военният и вътрешният министър обсъдиха как да се обезвреждат старите боеприпаси, съобщиха от МО.Срещата е предложена от вътрешния министър Валентин Радев по повод зачестили сигнали за намерени боеприпаси при полицейски акции. Тя беше в Министерството на отбраната.В нея участваха ресорният заместник-министър на отбраната Анатолий Величков и управителят на \"ТЕРЕМ\" ЕАД Иван Досков. Направен бе преглед на системата за сигурност на складовете на Министерството на отбраната и действията на служба \"Контрол на общоопасните средства\" /КОС/ - МВР.Обсъдени бяха въпроси, свързани с утилизацията на боеприпаси с отпаднала необходимост за Министерството на отбраната и с унищожаването на боеприпаси, които не са негова собственост, с оглед на това, че експертите, които могат да решат тези проблеми, основно се намират в силовите министерства.Набелязани бяха и мерки за засилване на контрола по охрана на складовете с въоръжение и боеприпаси на двете министерства, както и стъпки за своевременно обезопасяване на боеприпаси, които не са собственост на силовите ведомства, но отговорността е на сектора \"Сигурност\".Участниците в срещата приеха вицепремиерът по обществения ред и сигурността да внесе в Министерския съвет доклад с конкретни предложения за решения по двете обсъждани теми.", "date": "2018.04.18", "title": "Военният и вътрешният министър обсъждат утилизацията на боеприпасите"}
{"url": "https://news.bg/politics/i-sotsialnata-komisiya-ne-chu-roditelite-na-detsa-s-uvrezhdaniya.html", "text": "Представители на протестиращите майки на деца с увреждания с черни тениски с надпис \"Системата ни убива\" бяха допуснати до заседанието на парламентарната социална комисия, но не бяха чути от депутатите. Припомняме, малко преди това , което породи скандал между социалисти и гербери.Част от участниците в днешния протест на майки на деца с увреждания се срещнаха с омбудсмана Мая Манолова, която представи отчет за дейността си пред депутатите от социалната комисия.Председателят на комисията Хасан Адемов заяви, че заседанията на комисията са открити за граждани и те могат да присъстват, но при опит омбудсманът Мая Манолова да предостави част от времето си, за да бъдат чути исканията на майките на деца с увреждания, председателят на комисията даде думата на народни представители. Адемов изрично уточни, че на вниманието на депутатите, е отчетът за дейността на омбудсмана.При тези думи родителите на деца с увреждания напуснаха заседанието на социалната комисия.Капка Панайотова обясни пред News.bg, че настояват ТЕЛК-ът да бъде премахнат. Такъв институт съществува само в България и Русия.\"ТЕЛК означава териториална експертна лекарска комисия. Уврежданията от поне 15 години са обявени, включително на ниво ООН, за социален, а не за медицински проблем. Това е първата причина. Втората причина е, че ТЕЛК-ът като документ не ни дава абсолютно нищо в контекста на индивидуалните потребности, каквито има всеки човек. ТЕЛК-ът е съвкупност от диагнози, които намалявали работоспособността на човека. Това е подход от преди 100 години, когато работоспособността на човека е оценявана според физическата му сила. В 21 век физическата сила не може да бъде определяща за работоспособността. На трето място ТЕЛК-ът е система, която към днешна дата съществува само в България и Русия. Как живеят англичаните - аз не мога ви кажа, но ги виждам, че живеят и то по-добре отколкото в България\", посочи Панайотова.На въпрос какво искат да кажат на депутатите от комисията в парламента, които така и не пожелаха да ги чуят, Панайотова заяви: \"Това, което ние им казваме вече 15 години - че политиките в България по отношение на уврежданията са изключително мизерни и потискащи за хората с увреждания и разточителни за бюджета и обществото. Това се опитваме да кажем. Именно, защото са разточителни за обществото - има кръгове, слоеве, професионални групи, които са пряко заинтересовани, това статукво да не бъде по никакъв начин разклащано. Всяка дребна промяна в момента - не върши работа никому. Тя е козметична, тя е с някакъв калпав макиажен материал и не може да помогне на никого, защото системата има нужда от раздрусване, от радикална промяна, от измитане на ТЕЛК-а, нов тип квалификация на хората, които биха били ангажирани в политики за хората с увреждания, което при сегашната нормативна рамка не може да се случи. Това от поне 15 години го повтаряме. Статуквото е много удобно на много хора, но не и на хората с увреждания.Намерението на Валери Симеонов за реформа в ТЕЛК-а, Капка Панайотова определи като \"изключително укорително\", защото е мотивирано по грешен начин с грешни, с фалшиви инвалиди - каквито няма, няма фалшиви ТЕЛК-ове, фалшивото е ТЕЛК-ът като универсален ключ към множество придобивки, които не защитават човешки права, не помагат на хората с увреждания, а харчат ресурс и поддържат една абсолютно паризитна прослойка от хора, които твърдят, че се грижат за нас.По време на заседанието омбудсманът Мая Манолова припомни част от констатираните от екипа й пропуски по отношение на осигуряването на лични асистенти за хората с увреждания, а именно липсата на устойчивост в предоставяните асистентски услуги, недостатъчното финансиране, разнородни критерии, определяни от различните общини, огромната бумащина и бюрокрация, с която се сблъскват хората, които кандидатстват за личен асистент. Омбусманът призова за промени, които да гарантират и достъпната архитектурна среда за хората с увреждания.Манолова изрази скептицизма си по отношение на скорошното приемане на Проектозакона за социалните услуги и настоя за законодателни промени, които да решат в спешен порядък поне част от поставените проблеми. Омбудсманът заяви, че крайната цел е приемане на Закон за личната помощ, който да гарантира на всеки човек достъп до личен асистент, непрекъснатост и предвидимост на услугите. Критики Манолова отправи и към отпусканата целева помощ за медицински изделия и визира дългия и сложен път, който се преминава за получаването на въпросната подкрепа.", "date": "2018.04.18", "title": "И социалната комисия не чу родителите на деца с увреждания"}
{"url": "https://news.bg/world/moskva-obvini-london-che-umishleno-e-postavil-skripal-v-izkustvena-koma.html", "text": "Делегацията на Русия в Организацията за забрана на химическите оръжия (ОЗХО) обяви на среща, че бившият двоен агент Сергей Скрипал и дъщеря му Юлия умишлено са били поставени в изкуствена кома от британски лекари, информират агенции.Днес се проведе извънредно заседание на организацията заради отравянето на Скрипал. Британската делегация обвини Москва, че е нарушила дългогодишна забрана за използване на химически оръжия., обявиха московските представители.\"\", се казва в съобщението на делегацията.Британският посланик Питър Уилсън заяви, че Лондон ще отговори на руските въпроси по случая в рамките на 10 дни.", "date": "2018.04.18", "title": "Москва обвини Лондон, че умишлено е поставил Скрипал в изкуствена кома"}
{"url": "https://news.bg/int-politics/strelyaha-po-ohranitelite-na-ozho-v-duma.html", "text": "Ръководителят на Организацията за забрана на химическите оръжия (ОЗХО) заяви, че екип от охранители на ООН, който разузнава обстановката в сирийския град Дума, е бил обстрелван вчера, съобщава \"Ройтерс\".Директорът на ОЗХО Ахмет Узумчу е заявил по време на среща в централата на организацията в Хага, че екипът от охранители е бил принуден да се изтегли, което отлага пристигането на инспекторите по химически оръжия, които трябва да посетят района. Източници, които са присъствали на срещата, която се е провела при затворени врата, са информирали \"Ройтерс\" за думите на Узумчу.Международните инспектори все още чакат да посетят района на предполагаемата атака с химическо оръжие в Сирия, след като САЩ обвиниха сирийското правителство и неговия съюзник Русия, че се опитват да подправят доказателства.Изминаха 11 дни от предполагаемата атака в град Дума, който се намира източно от столицата Дамаск, като по това време той беше контролиран от бунтовници, които се предадоха в дните след атаката.САЩ, Франция и Великобритания извършиха ракетни удари срещу съоръжения за производство на химически оръжия в Сирия една седмица след атаката, след като заключиха, че силите на сирийския президент Башар Асад са извършители на нападението.Трите страни не разкриха публично доказателствата, с които разполагат, а сирийското правителство и Русия отрекоха изобщо да е извършвана химическа атака. Русия обвини бунтовниците в постановка, скалъпена с подкрепата на Великобритания, което британските власти категорично отрекоха.Сирийските държавни медии съобщиха вчера, че инспекторите от ОЗХО са влезли в Дума, но сирийското правителство по-късно заяви, че само охранителите на ООН са влезли.Говорителката на Държавния департамент на САЩ Хедър Науърт посочи, че САЩ не вярват, че инспекторите са влезли в Дума и че има опасност доказателствата да бъдат потулени или заличени с изминаващото време.\"Видяхме, че руското и сирийското правителство - тяхната цел е да се опитат да прикриват. Целта им е да се опитат да отклонят вниманието\", изтъкна тя, допълвайки: \"Но фактът е, че Башар Асад отново е отговорен за обгазяването и избиването на невинни мъже, жени и деца.\"Руските военни обявиха вчера, че са открили запас от химически оръжия, оставен от бунтовниците в Дума. Твърдението на руснаците не може да бъде проверено.", "date": "2018.04.18", "title": "Стреляха по охранителите на ОЗХО в Дума"}
{"url": "https://news.bg/politics/vmro-skochi-sreshtu-reklami-na-turski-siriytsite-da-uchat-balgarski-ako-iskat-knizhki.html", "text": "Депутатът Александър Сиди от \"Обединени патриоти\", който е от квотата на ВМРО, настоя, че е недопустимо в центъра на Пловдив казино да привлича клиенти с реклама на турски език.\"Ако искат да бъдат в унисон с Анадола и клиентите, на които разчитат от този регион, то нека да го правят там или в центъра на Истанбул, не в културния център на страната ни!\", отсече Сиди по повод реклама за хазарт на турски език на главната улица в Пловдив, на метри от общината.\"Малкият билборд има надпис на английски, който обещава бонуси. Липсва обаче превод на български език. Това определено подразни пловдивската общественост и аз, като български народен представител от Пловдив, настоявам общинските власти да вземат мерки. Впечатлен съм от управителите, които явно са се обидили, че Filibe не попада в духовните граници, начертани в сърцето на Султана на Турция Ердоган, и са начертали нови. Нови, в които влиза и прекрасният и магичен БЪЛГАРСКИ град Пловдив\", посочва човекът на ВМРО. Сиди споменава и случай, при който двама представители на сирийската общност в България са внесли искане в транспортната комисия на парламента с настояване шофьорските изпити да могат да се провеждат и на арабски език.\"Даже няма да навлизам в подробности до какви катастрофални, в буквален и в преносен смисъл, последици ще доведе една такава промяна. Мотивите им най-вероятно са сходни с тези на собствениците на казиното - да го напишем на език, който се разбира от точно определени групи от хора, които обаче очевидно не искат да се интегрират, а просто да живеят по свои правила, нрави и порядки на територията на страната ни. Какво ще последва, ако всяка общност поиска да се говори и пише официално на техния език? Това е недопустимо и ние няма да разрешим подобни издевателства над родината ни\", зарича се патриотът. По думите му, това показвало защо ВМРО и \"Обединени патриоти\" отдавна говорят за законодателна защита на чистотата на българския език. ", "date": "2018.04.18", "title": "ВМРО скочи срещу реклами на турски; сирийците да учат български, ако искат книжки"}
{"url": "https://news.bg/politics/nankov-izprashta-v-prezidentstvoto-knigata-patishtata-na-balgariya.html", "text": "Министърът на регионалното развитие и благоустройството Николай Нанков ще представи пред президента сравнителен анализ на средните цените за линеен километър магистрали, строени у нас и в Европа. Той вече е настоял изпълнителният директор на Агенция \"Пътна инфраструктура\" да предостави на президента и на администрацията му книгата \"Пътищата на България\", в която доста на светло са описани всички възложени обществени поръчки за строителство, заедно с техните бюджети и срокове за изпълнението им.Нанков настоя президентът да излезе с ясна позиция за Програмата за саниране у нас - трябва ли да я има или не, така че да разбере и правителството каква е точната позиция, за да предприеме необходимите действия. \"Може би ще приемем част от аргументите\", посочи Нанков.Припомняме в лекция пред студентите от УНСС президентът Радев изтъкна, че програмата за саниране е \"дълбоко несправедлива\", \"стартирала с необосновано високи цени, в нарушение на закона\", Нанков настоя за категорична позиция от страна на президента и коментира: \"Критика с конкретно предложение или просто критика заради самата критика\".\"Появи се една нотка - да противопоставим жилищната политика - на газификацията с публичен ресурс на частните домове. Това е една тема, лично според мен доста опасна. Бих призовал компетентният екип на президента да направи подробен сравнителен анализ между програмата за саниране и газификацията на частните жилища с публичен ресурс\", каза още Нанков.Относно темата с пътното строителството. Министърът на регионалното развитие вече е изготвил и сравнителен анализ между цените, по които се възлагат автомагистралните отсечки в България и съответните цени в цяла Европа. \"В България средната цена на възложените и изпълнените отсечки на километър автомагистрален участък е един милион евро, в съседна Македония говорим за 5 млн. евро, в съседна Гърция - 6,8 млн. евро, Румъния - 5 млн. евро, в България има средно най-ниските цени в Европа\".Нанков изтъкна, че на срещата с президента ще се уточни цената на отделните отсечки, които са построени. \"Най-скъпата между другото е АМ \"Люлин\" - помним от кого беше възложена 2006 г. на стойност 8,1 млн. евро на линеен километър при средна три милиона евро за всички магистрали в България\". За \"Тракия\" - цената е милион и половина евро на километър.\"Ние не сме от тъмната страна - при нас всичко е публично\", каза още министърът .", "date": "2018.04.18", "title": "Нанков изпраща в президентството книгата \"Пътищата на България\""}
{"url": "https://news.bg/world/ozho-s-izvanredna-sreshta-za-skripal.html", "text": "Дипломати провеждат извънредна среща за отравянето на бившия руски шпионин Сергей Скрипал, след като Организацията за забрана на химическите оръжия (ОЗХО) потвърди откритията на Великобритания, че е бил жертва на атака с химически агент, информира АФП.Дипломатически източници разкриха, че ОЗХО провежда среща при закрити врата в централата си в Хага.Това е втората среща на Изпълнителния съвет на ОЗХО за последните три дни. Разговорите са по молба на Великобритания, която настоява да се обсъдят резултатите от разследването на отравянето на Сергей Скрипал и дъщеря му Юлия в английския град Солсбъри на 4 март.След като изпрати експерти в Солсбъри да вземат проби, през миналата седмица ОЗХО излезе с доклад, в който потвърди откритията на Великобритания, че е бил използван химически агент. Но публично тя не посочи, че става въпрос за новичок, а също така и че Русия стои зад атаката.В писмото до ОЗХО за организиране на срещата британската делегация заяви, че иска да запознае държавите със събитията.Щателно се почистват няколко места в Солсбъри. Във вторник отвориха градското гробище, където жената и синът на Скрипал са погребани. Но девет други обекта, включително бирария и ресторант, посетени от Скрипал преди да припадне, остават затворени и работата по почистването им от новичок може да продължи няколко месеца.В понеделник изпълнителният орган на ОЗХО проведе среща за обсъждане на рискованата мисия в сирийския град Дума, където инспектори трябва да установят дали на 7 април е била извършена химическа атака.", "date": "2018.04.18", "title": "ОЗХО с извънредна среща за Скрипал"}
{"url": "https://news.bg/world/polovin-ton-bomba-ot-vsv-evakuira-tsentralen-berlin.html", "text": "Масова евакуация в централната част на германската столица Берлин заради бомба от Втората световна война, съобщиха от полицията, цитирана от АФП.Евакуацията е около централната железопътна гара, покривайки няколко министерства и болница, уточняват от силите на реда.Всички сгради и улици в радиус 800 метра от мястото до железопътната гара ще бъдат евакуирани, докато 500-килограмовата бомба не бъде обезвредена.В съобщение на българското външно министерство се казва, че на 20 април 2018 г. от 9.00 часа местно време в района около централната жп гара в германската столица ще бъде проведена евакуация.Засегнат ще бъде районът в радиус 800 метра от местоположението на бомбата. Това са улиците \"Шосещрасе\", \"Инвалиденщрасе\", \"Хайдещрасе\" и \"Фенщрасе\" (Chausseestraße, Invalidenstraße, Heidestraße und Fennstraße), както и намиращите се на тях сгради. Ще бъдат евакуирани и сградите в северозападната част на болница \"Шарите\" от улица \"Инвалиденщрасе\" до Берлинския музей по медицинска история.По всяка вероятност централната жп гара също ще бъде евакуирана. По време на обезвреждането може да се стигне до нарушаване на движението на влаковете и автомобилния трафик по северно-южния тунел, както и на въздушното движение на летище Тегел. Всички линии на берлинското метро ще се движат по разписание, като единствено линия 55 ще бъде спряна след 09.00 ч. на 20 април. Възможно е да има нарушаване на движението и на автобусния обществен транспорт, допълват от ведомството.Българското посолство в Берлин информира, че в случай на необходимост, на гражданите ще бъде осигурен подслон от страна на местните власти.", "date": "2018.04.18", "title": "Половин тон бомба от ВСВ евакуира централен Берлин"}
{"url": "https://news.bg/politics/valchev-gotov-da-razyasni-pazela-ot-politiki-na-mon.html", "text": "Готови сме да обясним пълният микс от политики, която министерството провежда. Това увери министърът на образованието и науката Красимир Вълчев по време на брифинг в Министерския съвет. Министър Вълчев коментира думите на президента, според които не е достатъчно само да се инвестира в учители, а и в извънкласни дейности и компютърно програмиране още от детската градина.\"Като министър на образованието се радвам за тази ангажираност на президента. Включително за подкрепата му за увеличаване на инвестициите в образование\", коментира той.Вълчев защити провежданата от правителството образователна политика като изтъкна, че акцент се поставя върху инвестициите в учители и инфраструктура, тъй като това са двата най-важни фактора в системата на образованието. \"Това са и двата най-големи разхода в държавния бюджет - инвестициите в учители са инвестициите в утрешното образование\", заяви Вълчев.По отношение на критиките за дигитализацията той припомни, че правителството вече е приело постановление за достъп за електронно четими учебници, а в 46% от училищата в страната в над 80% от помещенията има WiFi.Той припомни, че от догодина електронните дневници стават задължителни. Министърът изтъкна, че до една година всички училища ще имат достъп до високоскоростен интернет. Стана ясно, че вече има приета програма от трети клас с въвеждането на компютърно моделиране. Министър Вълчев бе категоричен, че неравенствата в развитието на държавите в бъдеще ще зависят от наличието на повече дигитални създатели и преходът от дигитални ползватели към дигитални създатели.Именно в тази насока е и проектът по ОП \"Наука за интелигентен растеж\", който предвижда достъп до отворено образователно съдържание - филми, учебници, дигитални умения на учителите, създаването на образователен облак, програмиране в най-начален етап, което включва и първи клас.Министър Вълчев отбеляза за извънкласните дейности, че за пръв път е възстановено финансирането на извънкласните дейности от 20 години насам и се предоставят 12 млн. лв. \"Предоставяме годишно 60 млн. лв. за дейности по интереси\", заяви още той.\"Готови сме да подредим в цялостната логика на матрицата от дейности, които правим\", заяви още министър Вълчев.", "date": "2018.04.18", "title": "Вълчев готов да разясни пъзела от политики на МОН"}
{"url": "https://news.bg/int-politics/i-predsedatelyat-na-senata-na-italiya-posrednichi-za-sastavyaneto-na-pravitelstvo.html", "text": "Президентът на Италия Серджо Матарела поиска от председателя на Сената Мария Каселати да се срещне с политическите партии, за да разбере дали може да се състави правителство шест седмици след парламентарните избори, които доведоха политическата ситуация до задънена улица, отбелязва \"Ройтерс\".На среща в президентския дворец Матарела ѝ е дал проучвателен мандат и краен срок до петък да му докладва за възможността за преодоляване на безизходицата.Оказа се невъзможно да се образува управляваща коалиция след изборите на 4 март, които произведоха парламент, в който никоя партия и естествена коалиция няма мнозинство.71-годишната Каселати заяви, че ще се срещне с членове на дясноцентристката коалиция, която спечели най-много места на изборите, но не успя да спечели мнозинство, и с антиелитарното Движение \"5 звезди\", което се оказа партията с най-много депутатски места.Ще бъде изненада, ако усилията ѝ доведат до успешен резултат.Движение \"5 звезди\" по-рано днес заяви, че то определено няма да сформира правителство с партията на бившия министър-председател Силвио Берлускони \"Форца Италия\", която е основният компонент в дясноцентристкото политическо пространство.Каселати е високопоставен член на \"Форца Италия\" и е изключително близка с Берлускони.Италия е третата по големина икономика в Европейския съюз. Два кръга официални консултации между партиите не успяха да преодолеят непримиримите позиции, а безизходицата вероятно ще продължи до местните избори по-късно този месец.", "date": "2018.04.18", "title": "И председателят на Сената на Италия посредничи за съставянето на правителство"}
{"url": "https://news.bg/world/london-s-bezrazsadnoto-si-povedenie-rusiya-narushi-zabranata-za-himicheskite-orazhiya.html", "text": "Великобритания обвини Русия в нарушаване на наложената преди две десетилетия международна забрана за използване на химически оръжия, съобщава АФП.Обвинението беше отправено по време на извънредно заседание на Организацията за забрана на химическите оръжия във връзка с отравянето на бившия руски шпионин Сергей Скрипал и дъщеря му Юлия в английския град Солсбъри на 4 март.Според съобщение в \"Туитър\" на британската делегация в организацията посланик Питър Уилсън е заявил на срещата, че \"ние ще продължим да критикуваме безразсъдното и безразборно поведение на Русия, докато \".", "date": "2018.04.18", "title": "Лондон: С безразсъдното си поведение Русия наруши забраната за химическите оръжия"}
{"url": "https://news.bg/politics/ne-pusnaha-maykite-s-cherni-baloni-i-teniski-v-parlamenta.html", "text": "Не пуснаха протестиращите в парламента. Това е по заповед на заместник-председателя на Народното събрание Емил Христов.Недоволните дойдоха в законодателния орган с намерението да изкажат исканията си. Среща имаха с червените, но разговорът се изнесе навън заради заповедта на Христов.На входа на парламента се разрази голям скандал. Социалистът Драгомир Стойнев скочи на Цветан Цветанов възмутен от парламентарното ръководство. От своя страна гербери скочиха да бранят шефа си. Дойде и подкрепление в червено.След това с разигра истински екшън ГЕРБ-БСП. Цветан Цветанов обясни, че от 2017 година са отпуснати 162 милиона лева, което са средства за 30 000 души.Защо не излязохте да им го кажете, попита Антон Кутев. Мога ли да продължа, подчерта герберът. Превърнахте политиката само в популизъм, ядоса се Цветанов и каза, че червените се заиграват със страховете на хората. Драгомир Стойнев се ядоса и скочи, че Емил Христов не пускал в сградата на законотворците хората с увреждания. Обстановката се нажежи. Социалистът Георги Гьоков поиска да му посочат точната точка от правилника на НС, според която хората не могат да влязат с такива тениски. В момента, в който разбрах,че има такава ситуация, в която вие участвате, излязох отвън, подчерта Цветан Цветанов. Ние имаме техните предложения, те ни ги дадоха, искаха като нормални хора да седнат в парламента и да ги обсъдят с нас, подчерта Драгомир Стойнев. Обидата е голяма, възмутен е той и изтъкна, че те не са пуснати, защото са с антигерб тениски.Всеки има право да изразява своето мнение, опита се да укроти ситуацията заместник-председателят на ГЕРБ. Той настоя за диалог. Отново в спора се намеси Емил Христов, който пак обясни, че не е бил уведомен, че хората са имали пропуски. Говореше се само за фланелки, сподели той. Вие не само с хората с увреждания не можахте да говорите, но и с мен не можахте, обясни социалистът Антон Кутев.Христов обясни, че не можел хем да води заседание и да разговаря с левите. Можехте да помолите хората да почакат, изтъкна той. Аз ги помолих, те ви чакаха 20 минути, репликира Кутев. Ние ще ви искаме оставката, закани се червеният депутат. С цялото ми уважение към вас след това, което направихте днес, най-малкото е още утре да си депозирате оставката, настоя и Драгомир Стойнев. Герберите в мелето изригнаха. Само търсите скандал, чу се глас от управляващите.Скандалът продължи близо 20 минути.Управляващите не пускат протестиращите хора с увреждания в парламента само защото са срещу системата ГЕРБ, ядоса се лидерът на столетницата Корнелия Нинова. Това е грубо погазване на демократичните принципи, подчерта тя. Емил Христов е отказал достъп на хората, защото са с тениски с надпис \"Системата ни убива\".Червените търсели съдействие от парламентарното ръководство. Христов отсякъл \"Не\". Тези фланелки, които те носят не могат да съблекат, за да влязат в парламента, продължи соцводачът. Тя смята, че в случая става въпрос за тежко погазване на демократични принципи. Равностойни и равноправни граждани не могат да влязат в българския парламент само защото си позволяват да протестират срещу системата, която в момента системата ГЕРБ, изумена е Корнелия Нинова. ГЕРБ дискриминират хората с увреждания, които стоят 30 минути навън и не могат да прекрачат прага на парламента, отсече Нинова. Тя подчерта, че те са дошли с предложения за промени в законодателството, което касае хората с увреждане. Не могат да влязат вътре, защото свободно си казват мнението \"Системата ни убива\", ядоса се соцводачът.Тя посочи, че по-голям абсурд през последните години от БСП не са виждали в държавата.Емил Христов обясни, че е спазил правилника, още повече че не бил информиран, че хората с увреждания имат пропуски. Обстановката не беше удачна, каза той. Не можел да ги допусне, без да е информиран дали всичко е по надлежния ред.Нищо против жените, нищо против протеста, напротив подкрепяме ги, увери заместник-председателят на НС. Казали му, че протестиращите са с рекламни фланелки, което е недопустимо.След като се изясни случая, той им разреши допуск до парламента, но хората не влязоха, обидени от отношението към тях.", "date": "2018.04.18", "title": "Не пуснаха майките с черни балони и тениски в парламента"}
{"url": "https://news.bg/politics/i-oblastnite-administratsii-da-mogat-da-postavyat-apostil.html", "text": "Заверка \"апостил\" да може да се прави и от областните администрации в страната, а не само от Външно министерство. Това предвиждат одобрени от правителството промени на Закона за ратифициране на Конвенцията за премахване на изискването за легализация на чуждестранни публични актове, съобщиха от МС.Приетите допълнения въвеждат децентрализиране на извършването на заверки с \"апостил\" на документи, издавани от общинските администрации, като тези функции се възлагат и на 28-те областни администрации.По сега действащата нормативна уредба заверката се прави само от Министерството на външните работи. По този начин всеки човек, който има нужда от услугата, трябва да пътува до София или да ползва услугите на посредник, а това изисква допълнително време и води до по-високи финансови разходи за гражданите и за бизнеса.Тази практика се прилага в редица европейски страни. Целта й е да се постигне подобряване на административното обслужване и намаляване на административната тежест при извършване на заверки на документи с апостил.Припомняме, апостил е специално удостоверение с печат за заверка (легализиране) на документ от държавата, в която документът е издаден. Притежаващите апостил документи се освобождават от всякаква допълнителна форма на легализация в държавите, които са страни по Хагската конвенция от 1961 г.", "date": "2018.04.18", "title": "И областните администрации да могат да поставят \"апостил\""}
{"url": "https://news.bg/politics/voenno-apelativnata-prokuratura-shte-se-rakovodi-ot-brigaden-general.html", "text": "От Министерския съвет предлагат на президента Румен Радев да издаде указ, с който да утвърди длъжностите във военните прокуратури, които изискват висши военни звания. Предложението предвижда за административен ръководител на Военно-апелативната прокуратура да бъде назначаван бригаден генерал, информират от МС.В мотивите се посочва, че административният ръководител на ВАП е най-висшата длъжност в системата на военните прокуратури в България и предвид особената важност на длъжността е целесъобразно тя да бъде определена за заемане от офицер с висше военно звание.Кабинетът предлага също така сегашният административен ръководител на ВАП и военно-апелативен прокурор полк. Веселин Стоев да бъде удостоен със званието бригаден генерал.", "date": "2018.04.18", "title": "Военно-апелативната прокуратура ще се ръководи от бригаден генерал"}
{"url": "https://news.bg/world/germanskite-vlasti-nahluha-v-ofisi-na-porshe-i-audi.html", "text": "Германската полиция проведе акция в офиси на двама началници на \"Порше\" и един бивш служител. Проверката е част от разследване на измами, свързани със скандала с фалшифицираните тестове за емисиите на дизеловите коли, съобщи прокуратурата, цитирана от АФП.В съвместна акция прокурори от Щутгарт и Мюнхен, подпомагани от 160 полицаи, претърсиха \"10 обекта\" в провинциите Баден-Вюртемберг и Бавария, се казва в съобщение на прокуратурата в Щутгарт.Трима души са разследвани по подозрение в измама и подвеждаща информация относно обработката на отработените газове на дизелови автомобили, произведени от \"Порше\".От прокуратурата поясняват, че единият е член на управителния съвет на компанията, вторият е мениджър, а третият вече не работи в компанията.От \"Порше\" потвърдиха, че властите са извършили акция, допълвайки, че претърсването е извършено в офиси на компанията в Щутгарт, както и в офиси на \"Ауди\" в Инголщат.И двете автомобилни марки са собственост на \"Фолксваген\".\"Ауди\" и \"Порше\" напълно сътрудничат на разследващите, каза говорител на \"Порше\".Прокуратурата отказва да разкрие подробности.През 2015 г. \"Фолксваген\" призна, че е използвал софтуер, за да манипулира тестовете за изгорените газове на 11 милиона автомобила по света.", "date": "2018.04.18", "title": "Германските власти нахлуха в офиси на „Порше” и „Ауди”"}
{"url": "https://news.bg/crime/zadarzhaha-kontrabandni-lekarstva-na-kapitan-andreevo.html", "text": "Предотвратиха контрабанден внос на голямо количество различни медикаменти на МП Капитан Андреево.При проверката в нощта на 15 април, на косовски микробус, пътуващ от Турция през България с четирима косовски граждани и шофьор със сръбски паспорт, откриват между багажа на пътниците 1969 блистера лекарствени продукти, сред които такива, предназначени за антибиотично лечение, епилепсия, остеопороза, за отслабване, срещу висок холестерол, имуностимулатори.Открити са и 458 тубички с крем за лечение на гъбички по кожата. В хода на проверката митническите служители намират и 20 кутии, с общо тегло близо 11 кг, тютюн за наргиле без акцизни документи. Иззети са и 20 от 30-те кутии цигари, които пътниците декларирали, но които превишават нормите за безмитен внос на тютюневи изделия.Установено е, че медикаментите и тютюнът за наргиле са собственост на шофьора. Контрабандната стока е задържана, съставени са два акта за нарушение на Закона за", "date": "2018.04.18", "title": "Задържаха контрабандни лекарства на Капитан Андреево"}
{"url": "https://news.bg/int-politics/tramp-obyavi-sasht-i-severna-koreya-ustanoviha-dobri-otnosheniya.html", "text": "Американският президент Доналд Тръмп потвърди, че директорът на Централното разузнавателно управление (ЦРУ) Майк Помпео се е срещнал с севернокорейския вожд Ким Чен-ун по време на тайно посещение в Пхенян, преди планираната среща между лидерите на двете страни, която се подготвя за края на май или началото на юни.\"Майк Помпео се срещна с Ким Чен-ун в Северна Корея през миналата седмица. Срещата премина гладко и бяха установени добри взаимоотношения. Детайлите на срещата на върха се уреждат в момента\", написа Тръмп в профила си в \"Туитър\" тази сутрин американско време.\"Премахването на ядрените оръжия (от Корейския полуостров) ще бъде чудесно нещо за света, но също така и за Северна Корея\", добави американският държавен глава.С Пхенян бяха проведени директни преговори на \"много високо ниво\", загатна още вчера Тръмп.  Помпео беше номиниран от Тръмп за нов държавен секретар, след като той уволни предишния титуляр на поста Рекс Тилърсън.", "date": "2018.04.18", "title": "Тръмп обяви: САЩ и Северна Корея установиха добри отношения"}
{"url": "https://news.bg/crime/obvinyavat-bivsh-shef-na-api-za-blizo-42-mln-lv-za-obshtestvena-porachka.html", "text": "Софийска градска прокуратура - СГП внесе в Специализиран наказателен съд - СпНС обвинителен акт срещу Лазар Лазаров - бивш председател на Управителния съвет на Агенция \"Пътна инфраструктура\" за умишлена безстопанственост в особено големи размери, представляваща особено тежък случай.Лазаров е обвинен, че в периода от 7 август 2014 година до 30 юни 2015 година в качеството си на председател на УС на Агенция \"Пътна инфраструктура\", умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ \"Марица\" и от това са последвали значителни щети на АПИ в общ размер на 41 630 050, 80 лева.Въпреки задълженията си, като председател на АПИ той не е организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ \"Марица\" той:Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло.Ако бъде признат за виновен, Лазар Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейностСпрямо Лазаров е взета мярка за неотклонение \"Подписка\".", "date": "2018.04.18", "title": "Обвиняват бивш шеф на АПИ за близо 42 млн. лв. за обществена поръчка"}
{"url": "https://news.bg/politics/uvelichavat-s-3-meditsinskite-izdeliya-za-tseleva-pomosht-za-hora-s-uvrezhdaniya.html", "text": "Три нови медицински изделия се включват в списъка с помощните средства, приспособления, съоръжения и медицински изделия, за купуването на които хората с увреждания ползват целева помощ от държавата.Включват се вертикализатори за деца с увреждания, детски рингови инвалидни колички и детски инвалидни колички. Това предвиждат промени в Правилника за прилагане на Закона за интеграция на хората с увреждания, които са одобрени от правителството.С промените се въвежда изискването медицинските изделия по индивидуална мярка да бъдат изработвани по поръчка за конкретен пациент. По този начин ще се гарантира, че на правоимащите ще се предоставят медицински изделия, съобразени с техните индивидуални потребности.Като цяло, с новите текстове се въвежда по-ефективен контрол и намаляване на административната тежест при предоставянето на помощни средства, приспособления, съоръжения и медицински изделия.Променя се механизмът по предоставяне и изплащане на целеви помощи за купуване на медицински изделия и помощни средства. Ще се преустанови практиката да се предоставят пари на ръка на правоимащите. Променя се и начинът за предоставяне и отчитане на изделията. По този начин ще бъдат ограничени възможностите за неизползване на финансови средства от бюджета по предназначение.Хората с увреждания ще получават необходимата помощ и медицински изделия, без да се налага да посещават многократно дирекциите \"Социално подпомагане\". Ще отпадне и необходимостта да предоставят отчетни документи за покупката на помощните средства.Регламентира се и по-гъвкав механизъм за отчитане и заплащане на отпуснатите целеви помощи за реално предоставените медицински изделия и помощни средства. Оптимизират се и начините за осъществяване на контрол върху разходването на финансови средства, като същите ще се изплащат на доставчиците при реално предоставени изделия на нуждаещите се.Месечните добавки за социална интеграция и целевата помощ ще се отпускат по настоящ, а не по постоянен адрес, както беше до сега. По този начин ще се създадат по-адекватни условия за достъп до подпомагане на хората с увреждания.", "date": "2018.04.18", "title": "Увеличават с 3 медицинските изделия за целева помощ за хора с увреждания"}
{"url": "https://news.bg/world/ep-obvini-ek-v-prevrat-s-naznachavaneto-na-zelmayer-za-generalen-sekretar.html", "text": "Назначаването на Мартин Зелмайер за генерален секретар на Европейската комисия \"може да бъде разглеждано като опит за преврат\", също така носи риск от вреда върху репутацията на ЕС като цяло.Това се казва в резолюция на Европейския парламент по повод назначаването на Зелмайер за генерален секретар на ЕК по-рано тази година, информира ДПА.Острата резолюция бележи край на разследването на законодателния орган във връзка с назначаването на Зелмайер, което разбуни духовете в Брюксел.Европейският парламент \"съжалява\", че назначението на Зелмайер през февруари е \"извършено по начин, който провокира всеобщо раздразнение и неодобрение\", подчертавайки, че процедурата \"представлява риск за репутацията\" на ЕС.Евродепутатите предупредиха, че решението \"може да се възприеме като опит за преврат\", което е възможно да прекрачва границите на закона.Докато ЕП призова ЕК да бъде \"по-отворена и прозрачна\" в процеса по назначаване на служители, депутатите признаха, че трите основни институции на ЕС - парламентът, комисията и съветът, са \"автономни\" в политиката си.Зелмайер, който работеше като началник на кабинета на председателя на ЕК Жан-Клод Юнкер от 2014 г., през януари подаде документи за поста заместник на генералния секретар с още един кандидат, който по-късно се оттегли.Но минути след като ЕК потвърди, че го назначава на поста, Юнкер обяви, че тогавашният генерален секретар Александър Италианер се пенсионира. Шефът на ЕК поиска от еврокомисарите да подкрепят Зелмайер за поста генерален секретар.", "date": "2018.04.18", "title": "ЕП обвини ЕК в преврат с назначаването на Зелмайер за генерален секретар"}
{"url": "https://news.bg/politics/560-lv-stava-minimalna-zaplata-no-ot-2019-g.html", "text": "Министерстрите от кабинета \"Борисов-3\" одобриха средносрочната бюджетна прогноза за периода 2019-2021 година, съобщиха от Министерския съвет. Според прогнозата се предвижда дефицит от 0,5% от БВП до 2020 година.Средносрочната бюджетна прогноза за периода 2019-2021 г. предвижда увеличаване на размера на минималната работна заплата от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 година.С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси. Определят се и таваните на разходите по отделни първостепенни разпоредители с бюджет и на бюджетните взаимоотношения за следващите три години.В бюджетната прогноза за периода 2019-2021 г. целта за салдото по Консолидираната фискална политика (КФП) за 2019 г. и 2020 г. се запазва съответно на дефицит в размер на 0,5% от БВП и на балансирано бюджетно салдо в съответствие със заложената в актуализираната средносрочна бюджетна прогноза за периода 2018-2020 г.За 2021 г. е планирано поддържане на балансиран бюджет.Данъчната политика запазва ниските данъчни ставки, според вносителите. Остава широка данъчна основа и малко данъчни преференции. Важна роля за постигане на целите на данъчната политика и за увеличаване на приходите от данъци, осигурителни вноски и такси има повишаването на ефективността при тяхното администриране.Приходната част на бюджета в средносрочен план показва тенденция на намаление от 36,9% от БВП за 2019 г. до 36,1% от БВП през 2021 г., което се дължи основно на прогнозните приходи от фондовете на ЕС.Предвижда се чрез оптимизиране на разходите на бюджетните организации и повишаването на ефективността на публичните разходи в отделните сектори и засилване на техния принос за повишаване на икономическия растеж общите разходи по КФП в средносрочен план да намалеят от 37,4% от БВП за 2019 г. до 36,1% от БВП през 2021 г. Това е средногодишна консолидационна стъпка от около 0,6-0,7 пр. п. от БВП.В образователната сфера се цели постигане двойно увеличение на размера на средствата за възнаграждения до 2021 г., предвидено в управленската програма на правителството. Осигурени са средства и за изпълнение на политиките по Закона за предучилищното и училищното образование, включително за обща и допълнителна подкрепа на личностното развитие на децата и учениците и финансиране на обучението на учениците в частните училища.За отбраната са осигурени средства за поддържане и развитие на националните отбранителни способности и способностите, свързани с колективната отбрана, в т. ч. средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби за ВМС.Спазено е изискването средствата за отбрана да не са по-ниски от размера на одобрения минимум за сектора на отбраната в съответствие с Програмата за развитие на отбранителните способности на въоръжените сили на Република България 2020.През 2019 г. се предвижда въвеждане на по-справедлив модел за таксуване за ползване на републиканската пътна мрежа - чрез въвеждане на смесена система: електронна винетка за леки автомобили и ТОЛ такса за изминато разстояние за тежкотоварните автомобили.От МС обясняват, че изграждането и внедряването на смесена система за таксуване за ползване на републиканската пътна мрежа като по-справедлив модел има за цел да намали значително риска от системното недофинансиране в областта на поддържане на пътната инфраструктура.Успоредно с поддържането на пътната инфраструктура, за периода 2019-2021 г. политиката на правителството е насочена към осигуряване на финансов ресурс и за изграждането и доизграждането на големите инфраструктурни обекти: АМ Хемус, АМ Калотина, АМ Русе - Велико Търново, път E79 \"Видин - Ботевград\", АМ Струма, Лот 3.2 от Крупник до Кресна.Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг до ниво от 22,7 млрд. лв. към края на 2021 г. или 18,2% от прогнозното ниво на БВП.Средносрочната бюджетна прогноза съдържа изискваната съгласно Закона за публичните финанси съпоставка на макроикономическата прогноза на Министерството на финансите с тази на ЕК.В бюджетната прогноза е включена е и съпоставка на прогнозата на Министерството на финансите с прогнозата на ЕК по отношение на показателите на сектор \"Държавно управление\". Макроикономическата прогноза се базира на допусканията за основни показатели на външната среда на Европейската комисия, Световната банка, Международния валутен фонд и Министерството на финансите, актуални към месец март 2018 година.Средносрочната перспектива се обвързва със заложения приоритет за запазване на стабилността на публичните финанси и се изразява в следване на вече определените фискални цели за продължаване на фискалната консолидация и придържане на близка до балансирана позиция на бюджетното салдо в средносрочен хоризонт.", "date": "2018.04.18", "title": "560 лв. става минимална заплата, но от 2019 г."}
{"url": "https://news.bg/politics/borisov-izprati-ministrite-si-pri-prezidenta-da-osvetyat-obshtestvenite-porachki.html", "text": "Няма да се спирам в подробности и детайли на изказването на президента Радев, но всички министри, които провеждат обществени поръчки, така или иначе - поискайте среща с него и всеки един да представи това, което прави. Това заръча министър-председателят Бойко Борисов на министрите от кабинета си.Поводът е изказването на .Премиерът бе категоричен, че ако има данни за злоупотреби, следва те да бъдат дадени на прокурорите - \"да ги вкарат в затвора\".\"Ние започнахме санирането с една единствена цел. В следващите 5-10, 15 години цели жилищни комплекси ще излезнат на практика от употреба, ще станат опасни и ДНСК трябва да ги затвори. У Хайредин преливник се развалил - дойде кмета и вика държавата да помогне. Представете си - правителство сме днес, след десет или 15 години, когато хиляди хора трябва да бъдат извадени от жилищните панелни блокове и тъй като пък там неговата партия навремето, когато е строила, е направила така, че земята не се знае и на кой е и каква е ситуацията там и тези хора трябва да бъдат изведени насила от домовете им. Дали няма тогава да кажат, държавата къде е, защо не ги е санирала, не им е удължила живота, или не е уредила собствеността им\" - попита Борисов.Той бе категоричен, че ако някой е злоупотребявал следва да бъде даден на прокуратурата. \"Аз обществени поръчки не правя - правят ги кметовете\", заяви обаче Борисов.Той призова да се дават сигнали. \"Аз отговарям за политиката. Стотици хиляди българи вече се ползват от санираните блокове и от хиляди санирани в два-три се появиха течове. Не може заради една бълха да горим целия юрган\", каза още Борисов.\"Винаги може да му се отговори, но не искам да влизам в неговите войни. Имаме по-важна работа, така че Нанков, Нено Димов, Караниколов, Вълчев - всички по един искате среща и казвате - това правим, това са конкурсите, за кои имате претенции, че са на тъмно, че е на светло, искаме с прожектор да го осветим - да е ясно какво се прави. Ясно и точно\", заяви Борисов.Министър-председатлеят коментира още, че и Каракачанов може да говори много за обществените поръчки по време на служебното правителство.\"Смениха се хора, ако се бяха похарчили 4-5 милиарда, аз не знам как с Валери да вдигнем пенсиите, как щяхме да даваме бонуси за пенсионерите за Великден и за Коледа, как щяхме да вдигнем на военните над 100 млн. заплатите, как щяхме да вдигнем на МВР над 150 милиона заплатите, как щяхме да увеличим двойно учителските заплати, как щяхме да дадем на БАН 15 млн.лв. отгоре , на университета 10 млн. отгоре, 680 млн. лв. за училищна инфраструктура. До тук ще се ограничим - надявам се и той да се ограничи до тук\".", "date": "2018.04.18", "title": "Борисов изпрати министрите си при президента да осветят обществените поръчки"}
{"url": "https://news.bg/bulgaria/balgarskite-sakrovishta-vlyazoha-v-parlamenta.html", "text": "Изложба \"Приятели на българските съкровища\" е част от програмата \"Приятели на българските съкровища 2016-2020\".Фотографиите са представени от национален научен експедиционен клуб ЮНЕСКО. Програмата има за цел да събере, класифицира и представи безплатно в интернет информация зя културно-историческото наследство, биоразнообразието и природните забележителности на България.Специфична черта на проекта е, че той се реализира основно от млади изследователи, които желаят да се занимават професионално с наука в различни области като история, археология, етнология, културен мениджмънт, изкуствоведство и др.Към момента са проведени 7 студентски експедиции е общините Тутракан, Дряново, Малко Търново, Приморско, Царево, Добрич, Каварна. Общият брой заснети, проучени и дигитализирани обекти е 824. Повече от 50 студенти са взели участие в експедициите. През тази 2018 са планувани още 19 експедиции.Изложбата \"Приятели на българскитер съкровища\" включва кадри от вече проучените общини. На разположение на студенти, докторанти и преподаватели е и пълен архив от документация на всички посетени обекти. Партньори са Софийския университет, БАН, Студентския съвет на СУ, Регионален център за опазването на нематериалното културно наследство в Югоизточна Европа-ЮНЕСКО. Кристиян Калчев обясни, че в НС са 30 кадъра.Програмата за дигитализация на културното ни наследство освен българска вече е и европейска, както изтъкна той. Това става и благодарение на българския еврокомисар Мария Габриел.", "date": "2018.04.18", "title": "Българските съкровища влязоха в парламента"}
{"url": "https://news.bg/int-politics/iran-ne-vaznameryaval-da-napada-kogoto-i-da-bilo-v-blizkiya-iztok.html", "text": "Иран по никакъв начин не възнамерява да напада съседите си, но ще продължи да произвежда оръжията, от които има нужда за своята отбрана. Това обяви иранският президент Хасан Рохани, цитиран от \"Франс прес\".\"Искаме да бъдем добър съсед и вие да сте добри съседи за нас\", обърна се Рохани към страните от Близкия изток в реч в Техеран по случай Деня на иранската армия.Иранският държавен глава увери, че Ислямската република няма никакво намерение да напада съседите си и че изобщо Иран нямал никаква нужда да напада други държави.\"Ние сме голяма страна с огромни ресурси, ние сме голяма цивилизована страна и през последните десетилетия или столетия Иран не е нападал никой от съседите си или от страните в региона\", изтъкна Хасан Рохани. Заради намесата на Иран в Сирия на страната на Башар Асад, както и в Ирак, а също и заради битката за регионално надмощие със Саудитска Арабия, Западът обвинява Ислямската република, че дестабилизира Близкия изток. От своя страна Техеран редовно обвинява Запада, че е източник на всички злини в региона, защото води \"империалистична\" политика и подкрепя Израел.", "date": "2018.04.18", "title": "Иран не възнамерявал да напада когото и да било в Близкия изток"}
{"url": "https://news.bg/bulgaria/vsichki-svetnali-kato-koledna-elha-na-aresta-vchera.html", "text": "Светнаха всички като коледна елха. Това заяви шефът на спецпрокуратурата Иван Гешев на брифинг по случая със задържането на кметицата на район \"Младост\" Десислава Иванчева вчера при показна акция.Иван Гешев по този начин опроверга твърдения на сподвижници на , а автомобилът, с който е пътувала е служебен и всеки би могъл да сложи кашон с пари в него.Иван Гешев заяви, че въпросният кашон с пари от първата вноска от подкупа е открит на задната седалка.Досъдебното производство касае множество сигнали от различен характер по отношение на неправомерни действия в община \"Младост\", заяви уверено шефът на Специализираната прокуратура.Това, което ще изложим днес, няма да бъдат класификации дали някой е виновен, ние ще изложим факти. Дали някой е виновен или не ще реши българския съд, каза Гешев и повтори: Става въпрос за многобройни сигнали от различен характер, касаещи дейността на община \"Младост\" и в частност на кмета.Кметът на столичния район \"Младост\" Десислава Иванчева е задържана заради изнудване на строителен предприемач, от когото е поискала сумата от 500 000 евро за получаване на разрешително за четири строежа, съобщи Иван Гешев. Той посочи, че за първия строеж тя е поискала 250 000 евро, докато за другите три, е била готова да направи отстъпка. Първите 250 000 евро е трябвало да бъдат изплатени на три вноски по 70 000 лева.Председателят на спецпрокуратурата уточни, че проверката по случая е започнала още през миналата година, докато самото досъдебно производство е образувано през февруари месец тази година.\"Ние ги задържахме, Десислава Иванчева и нейната заместничка - Биляна Христова пред Министерството на спорта, защото не знаехме какво ще се случи с парите\", обясни Гешев по повод на въпроси за показността на акцията от вчера. По думите му лицата са били с белезници, защото не е трябвало да пипат нищо. Гешев обясни и че мястото не е било избрано от службите, а всичко е зависело от действията на задържаните.По думите на Гешев кметицата Иванчева е държана на място, за да види какво става при претърсването на колата, така и да се гарантират правата й, а и за да не може да се каже, че парите са подхвърлени.Подкупът е получен от Десислава Иванчева в кафене до \"Кристал\", където са се срещнали с посредника. Той е получил процент от сумата.Именно заради наличието на посредник службите оставили двете жени да си тръгнат, за да бъдат заловени с парите и да не може да се каже после, че сумата била на третия човек.В момента, в който службите са успели да настигнат колата на Иванчева и заместничката й, са чакали следователи, група \"Кобра\", химик, физик и фотограф. След като и посредникът е бил задържан двете групи отидоха и започнаха действие по НПК, обясни Гешев. Той посочи при обяснението, че посредникът е бил бивш кмет (бившият кмет на \"Младост\" Петко Дюлгеров), а в него са открити 14 хиляди, описани по номера.Продължителността на действията на разследващите Гешев обясни с това, че са се придържали точно към процедурите, предвидени в Наказателно-процесуалния кодекс.\"В кабинета на Десислава Иванчева намерихме стотици преписки, за които се твърди, че са изгубени и които се ползват за изнудване\", съобщи още Иван Гешев. Той посочи, че с действията си .Разследването е започнало от сигнал на строителен предприемач с интереси от район \"Младост\". Иван Гешев не даде информация за коя фирма става въпрос, но го определи като \"човек живял дълго в чужбина\" и който \"няма нагласата и манталитета на някой български особености\", като да дава \"пари под масата\". \"Този човек е със съвсем различно мислене, европейско мислене\". Като предмет на досъдебното производство Иван Гешев определи термина \"изнудване\".Според обяснението на прокурора и преди този сигнал е имало информация за неправомерни действия, но има и предприемачи, които не желаят да дадат показания или сигнали на които да се подпишат.Под маската на това, че ние се борим за правата на хората, в крайна сметка се оказа, че се преследват чисто лични интереси, коментира Иван Гешев, като заяви, че забавянето на преписки според него е \"изнудване в житейския смисъл на думата\". Пламен Георгиев, председател на Комисията по незаконно придобито имущество (КОНПИ) коментира, че подкрепя думите на Гешев и заяви, че благодари на изнудваното лице, което навременно е осведомило контролните органи за изнудването.Той уточни, че са установени още допълнителни контакти с изнудвани лица за предоставяне място за строеж. \"Това е голям обем от годни доказателства, които според мен би трябвало да бъдат приети от съда като основателни за престъпното деяние\", каза още председателят на Комисията за противодействие на корупцията.", "date": "2018.04.18", "title": "Всички светнали като коледна елха на ареста вчера"}
{"url": "https://news.bg/society/sem-vidya-narusheniya-pri-otrazyavane-na-katastrofata-na-am-trakiya.html", "text": "Съветът за електронни медии (СЕМ) ще сезира Националния съвет за журналистическа етика (НСЖЕ) за видеорепортажите на bTV и на Нова телевизия от отразяването на катастрофата на АМ \"Тракия\" от 13 април, съобщи БНР.В инцидента загинаха шест души, а над 20 бяха ранени. При инцидента автобус, пътуващ от Бургас за София, се обърна край пътя след сблъсък с кола.От СЕМ са направили мониторинг на bTV, Нова телевизия, Канал 3 и Телевизия Европа, както и на програмите на националните обществени доставчици БНТ 1 и на БНР - \"Хоризонт\".\"Регистрирани са проблеми в програмите на bTV, Нова телевизия\", заяви София Владимирова, председател на СЕМ. Тя допълни, че в медийния регулатор са постъпили 12 сигнала, които засягат основно тези две програми.\"Ние ще изпратим сигнал до Етичната комисия, ще приложим нашите наблюдения, експертните ни становища, както и видеоматериали от репортажите. В СЕМ са постъпили 12 сигнала, които касаят основно тези две програми и най-вече коментират професионалните стандарти, етични и морални правила, които зрителите считат, че са нарушени\".", "date": "2018.04.18", "title": "СЕМ видя нарушения при отразяване на катастрофата на АМ \"Тракия\" "}
{"url": "https://news.bg/world/kitayskiyat-lider-skoro-na-vizita-v-kndr.html", "text": "Президентът на Китай Си Дзинпин \"скоро\" ще посети Северна Корея, съобщава СиЕнЕн, позовавайки се на източник.Това ще е първата визита на Дзинпин в КНДР, откакто пое управлението на Китайската комунистическа партия през 2012 г.Припомняме, през март лидерът на Северна Корея Ким Чен-ун направи изненадващо посещение в Пекин.Междувременно продължават приготовленията за разговорите между президента на САЩ Доналд Тръмп и Ким Чен-ун. Директорът на ЦРУ Майк Помпео е провел тайна среща с лидера на Северна Корея преди две седмици. Тръмп и Ким се очаква да проведат разговори през май или юни.В същото време Южна Корея обяви, че ще обсъди подписване на мирен договор с КНДР, ако Пхенян изостави ядрената си програма. На 27 април Ким Чен-ун ще разговаря с президента на Република Корея Мун Дже-ин.", "date": "2018.04.18", "title": "Китайският лидер „скоро” на визита в КНДР"}
{"url": "https://news.bg/int-politics/izrael-udaril-moderna-pvo-sistema-na-iran-v-siriya.html", "text": "Израелската армия е ударила модерна иранска противовъздушна система в базата Т-4 в Сирия през миналата седмица, а не е атакувал само група безпилотни самолети, готови за бойни действия. Това пише американският в. \"Уолстрийт джърнъл\".В информацията се отбелязва, че израелският премиер Бенямин Нетаняху е наредил удара, след като преди това го е обсъдил с американския президент Доналд Тръмп, с надеждата, че ще попречи на Иран да използва противовъздушна батарея срещу израелски изтребители, извършващи удари в Сирия.Израелското издание \"Аарец\" по-рано съобщи, че ударът очевидно е бил насочен и към друго въоръжение освен безпилотните самолети, което би могло да ограничи свободата на действие на израелските военновъздушни сили в сирийското въздушно пространство.По-рано тази седмица висш израелски военен е признал пред колумниста на \"Ню Йорк таймс\" Томас Фридман, че Израел е ударил сирийската база Т-4, добавяйки, че \"за първи път атакувахме живи ирански цели - както съоръжения, така и хора\".Според \"Уолстрийт джърнъл\" Иран е започнал да укрепва противовъздушната си отбрана след ескалацията, предизвикана от Иран, който изпрати въоръжен дрон в израелското въздушно пространство, което доведе до ответни удари на Израел в Сирия. Израелски изтребител Ф-16, който извърши въздушни удари срещу сирийска военновъздушна база, беше свален по време на ответни удари.Официален представител на Израел е казал пред \"Ню Йорк таймс\", че инцидентът \"откри нов период\", добавяйки, че \"това е първият път, когато видяхме Иран да върши нещо срещу Израел, а не чрез трето лице\".\"Уолстрийт джърнъл\" уточнява, че Израел е проследил ирански самолет, който е летял с ракетна система Тор от Техеран до Т-4 след удара на Израел. В информацията се отбелязва, като се цитират служители от разузнаването, че Израел е действал светкавично, за да унищожи новата противовъздушна система на Иран преди да бъде приведена в действие,Седем членове на Иранската революционна гвардия, включително командирът на звеното за безпилотни самолети, бяха убити при ударите срещу базата Т-4 край град Хомс.", "date": "2018.04.18", "title": "Израел ударил модерна ПВО система на Иран в Сирия"}
{"url": "https://news.bg/politics/85-mln-lv-izplashtat-na-tyutyunoproizvoditelite.html", "text": "85 млн. лв. са разписани и на 24 април ще бъдат изплатени националните доплащания за тютюнопроизводителите. В началото на днешното правителствено заседание се проведе среща с тютюнопроизводителите.Цветан Филев, председател на Националната асоциация на тютюнопроизводители благодари на правителството. \"За осма поредна година тютюнопроизводителите получават национални доплащания за тютюн. Така че искам да поздравя цялото правителство, най-вече приходните агенции за добрата събираемост в борбата с контрабандата, за това че нашият сектор тютюн допринася за хазната на Република България, ежегодно и от тази среща ние имаме възможност да получаваме преходна национална помощ за тютюн, за тютюнопроизводителите, които живеят, работят в специфични за страната региони и тютюнопроизводството за тях е не бизнес, а начин на живот и поминък\", каза Филев.Той изрази надежда до края на програмния период 2020 г. схемата национални доплащания за тютюн да бъде актуална. \"В присъствието на целия кабинет да благодарим и на ресорния министър Порожанов затова че се работи в момента за силна обща селскостопанска политика на целия сектор земеделие за бъдещата финансова рамка на ЕС - 2021-2027г.\"Борисов припомни времето, в което тютюнопроизводителите протестираха - \"години наред протести имаше, направихме така че благодарение на повече събраните приходи и сега на оперативката с приходните агенции и службите и приходите растат и то с доста добри проценти повече събираемост, повече приходи в хазната отколкото миналата година по това време, така че усилията имат своето значение\", допълни Борисов.", "date": "2018.04.18", "title": "85 млн. лв. изплащат на тютюнопроизводителите"}
{"url": "https://news.bg/politics/premierat-pita-koy-e-tozi-nenormalen-administrator-razmotaval-mayka-s-bolno-dete.html", "text": "Борисов нареди лично социалният министър да се ангажира с казуса на майката на дете с увреждане Красимира Обретенова, която емигрира заради държавата.\"Искам да видите какъв е случаят с тази жена с това дете, което сутринта гледах по телевизията. Кой е тоя ненормален администратор, който може да кара тези хора да ходят непрекъснато напред - назад\"- попита премиерът.\"Това, ако е истина, тоя не само трябва да се уволни, а просто всичко там трябва да се изчисти. Това просто не може да ми го побере акъла. Лично министърът да се занимае кой е тоя администратор, така ли е, ако е така - не знам какво трябва да направи. Малко човечност няма ли? Като виждат какви са тези хора - държавни пари, заплати взимат\" - настоя премиерът.Припомняме, става въпрос за Красимира Обретенова, чието дете е със сериозни заболявания. Красимира участва във всеки един от протестите на родителите на деца с увреждания и е активен участник в неговата организация. Днес се провежда поредния такъв протест в центъра на столицата.Красимира обаче няма да участва, тъй като вече стяга куфарите си, за да емигрира. В репортаж от тази сутрин Обретенова заяви, че причината да емигрира е държавата.", "date": "2018.04.18", "title": "Премиерът пита \"кой е този ненормален администратор\", размотавал майка с болно дете"}
{"url": "https://news.bg/politics/proveryavat-darzhavnata-administratsiya-i-chinovnitsite-za-aktove-ot-kat.html", "text": "Премиерът нареди всички министри да проверят служителите си за неплатени глоби в КАТ. В началото на днешното правителствено заседание министър-председателят Бойко Борисов настоя всички министри да проверят агенциите си и служителите си в тях за неплатени глоби.\"Имате тази възможност - служители, не само шофьори, които имате, а служители - платили ли са си глобите по КАТ\", настоя Борисов. По думите му вече е направена такава проверка с вътрешния министър Валентин Радев в дирекция \"Национална полиция\", където има по трима, четирима души с актове, които не са си ги платили.\"Направете необходимото. Човек, който нарушава Закона за движение по пътищата, има по няколко акта - не знам дали е и много добър служител, така че за следващата сряда искам да знам по колко акта, съответно в министерствата, агенциите - имате\", заръча Борисов.Същото той поиска и от областните управители и техните администрации.", "date": "2018.04.18", "title": "Проверяват държавната администрация и чиновниците за актове от КАТ"}
{"url": "https://news.bg/politics/10-mln-lv-struvat-pravata-za-svetovnata-kupa-po-voleybol-v-balgariya.html", "text": "10 млн. лева струват на държавата правата за провеждането на Световната купа по волейбол у нас. Това стана ясно в началото на днешното правителствено заседание.Вицепрезидентът на Българската федерация по волейбол и бивш национал Любо Ганев връчи на премиера Бойко Борисов купата по волейбол с думите: \"От името Българската федерация по волейбол искам да ви благодаря, че благодарение на вас и на вашето правителство тази купа, която е от световното първенство по волейбол, е вече в България. Аз се радвам, че точно тук е първата спирка на купата. Тя в следващите няколко месеца ще обиколи много градове в България и надявам се последната спирка ще бъде в ръцете на някой от състезателите от волейболния ни отбор\", заяви Любо Ганев.От своя страна премиерът подчерта, че много разчитаме на нашите момчета - треньори, приятели, да зарадват българите.Борисов припомни, че преди да получим правата за световната купа по волейбол, правителството първо е инвестирало в строителството на спортни зали.\"Помните каква беше залата във Варна, \"Арена Армеец\" я нямаше, залата в Русе я нямаше, в Пловдив я нямаше - след това на базата на това ни дадоха световното първенство по волейбол - таксите и въобще, за да се проведе това световно първенство. 10 млн. лева струва на държавата, но аз си мисля, че президентът на федерацията, деятелите и всички български запалянковци, които обичат волейбола ще го оценят и дай Боже, да се представят нашите момчета добре. Мисля, че това е една добра реклама за държавата и за всички останали. Пожелаваме успех - дано имаме късмет\", каза още Борисов.", "date": "2018.04.18", "title": "10 млн. лв. струват правата за Световната купа по волейбол в България"}
{"url": "https://news.bg/politics/roditeli-na-detsa-v-uvrezhdaniya-pogrebaha-mechtata-si-za-reformi.html", "text": "Десетки родители на деца с увреждания излязоха на пореден протест в центъра на столицата. Заедно с много от децата си, които са в инвалидни колички, те преминаха по жълтите павета с черни балони в ръце.Емил Мавродиев, баща на дете с увреждане, настоява за приемането на Закон за личната грижа, който да осигури достоен и пълноценен живот на децата.Той заяви, че в момента разполага с 930 лева помощи, които са крайно недостатъчни за грижите на детето, тъй като той погасява и кредити.Бащата допълни, че след като детето навърши 18 години, социалната пенсия, която ще получава, ще е в размер на по-малко от 200 лева. Той каза още, че промените в ТЕЛК и електронната здравна карта са задължителни.Родителите настояват и за право на средства за лична помощ на не по-малко от две минимални работни заплати. Те искат държавата да осигури бюджет за лична помощ според потребностите на човека с увреждане, както и изготвяне на регистър на лицата с увреждания по заболяване.Сборният пункт на протестиращите бе пред фонтана на президентството. Организираното шествие премина пред сградата на Министерския съвет и се отправи към НДК по бул. \"Витоша\". Крайната цел са пилоните на НДК, където черните балони ще бъдат пуснати да полетят в небето.Протестът ще премине като тип флашмоб с тема: \"Погребване на мечтата за реформи и конвенцията\".Присъства и \"летящият холандец\" - това е скелет, който е изпратен със самолет от Холандия, поставен в инвалидна количка. Ще го следва погребален венец, надгробна плоча и черните балони. Всички протестиращи носят черни тениски с надпис - \"системата ни убива\".Родителите заявиха, че протестът ще премине мълчаливо, защото вече шест пъти излизат на протест, но никой не ги чува, а протестът ще бъде съпроводен с озвучаване, подходящи песни и музика, което се очаква да звучи пред сградата на Министерския съвет и на НДК.", "date": "2018.04.18", "title": "Родители на деца в увреждания „погребаха“ мечтата си за реформи"}
{"url": "https://news.bg/world/kandidaturata-na-pompeo-za-darzhaven-sekretar-na-sasht-pod-vapros.html", "text": "Директорът на ЦРУ Майк Помпео, номинацията на президента на САЩ Доналд Тръмп за държавен секретар, е изправен пред голяма опозиция на демократите в Комисията по външни отношения към Сената и панелът може да бъде принуден да предприеме необичайна стъпка, информира АП.Комисията може да се наложи да изпрати номинацията за гласуване в пленарна зала без положителна препоръка.Демократът Джийн Шахин от Ню Хемпшър стана последният член на комисията, който се обяви против Помпео. Наскоро сенатор Тим Кейн заяви, че ще гласува против. Но и двамата подкрепиха Помпео за директор на ЦРУ през миналата година.Помпео все още очаква да получи достатъчно гласове в Сената, за да замени Рекс Тилърсън, който беше уволнен от Тръмп.АП отбелязва, че рядко се стига до подобна ситуация при гласуване на толкова важен пост в кабинета.Шахин отбеляза, че продължава да е дълбоко разтревожена от коментари и политически възгледи на Помпео, предимно за ЛГБТ общността, американските мюсюлмани и репродуктивните права на жените.Според сенатора предишните позиции на шефа на ЦРУ са \"\".По-рано днес стана ясно, че Помпео е пътувал до КНДР, където се е срещнал с лидера Ким Чен-ун.Рядко сенатската комисия не дава подкрепата си за номинация. Това не се е случвало от решението на президента Джордж У. Буш да номинира Джон Болтън за посланик на САЩ в ООН.Според сенатските правила, ако номинацията не получи подкрепата на комисията, панелът може да поиска в пленарна зала да се гласува против кандидатурата или да докладва, но без да дава препоръка. Също така може и да не предприема действия.Сенаторите са изпратили повече от 100 въпроса на кандидата след първото му изслушване. Мнозина чакат да получат отговори.По време на изслушването миналата седмица Помпео заяви пред сенатори, че е малко вероятно да подаде оставка, ако Тръмп уволни специалния прокурор Робърт Мълър, който разследва предполагаемата руска намеса на изборите.От повече от дузина демократи, които подкрепиха номинацията на Помпео за директор на ЦРУ през 2017 г., най-малко четирима сега са против издигането му за държавен секретар.", "date": "2018.04.18", "title": "Кандидатурата на Помпео за държавен секретар на САЩ под въпрос"}
{"url": "https://news.bg/politics/vitsepremierat-ekaterina-zaharieva-zashtiti-pravitelstvoto.html", "text": "Вицепремиерът и външен министър на България Екатерина Захариева защити правителствената позиция за въздушните атаки над Сирия, проведени от САЩ, Великобритания и Франция с думите, че е правителството е трябвало да реагира бързо.На брифинг в Министерски съвет Екатерина Захариева заяви, че когато има спешна ситуация правителството счита, че е изцяло в рамките на неговите правомощия да приеме една балансирана позиция.Министър Захариева заяви, че ще се срещне с президента във връзка с критиката му за липсата на съгласуваност на позициите, свързана с провежданата от правителството външна политика.Захариева припомни, че в събота министър-председателят е свикал по спешност вицепремиерите по сигурността и изтъкна, че не е чула критика по същество на приетата тогава позиция.\"Не чухме критики към съдържанието на самата позиция\", заяви Захариева. \"Понякога е много по-важно да имаме бързи реакции\", настоя Захариева и изтъкна, че специално по тези теми - недоразуменията, ако има такива, ще бъдат изчистени.Захариева коментира още, че българската позиция отразява позицията на ЕС, представена час по-късно от Федерика Могерини и последващо приета и от Съвета на външни министри.", "date": "2018.04.18", "title": "Вицепремиерът Екатерина Захариева защити правителството"}
{"url": "https://news.bg/world/v-germaniya-provezhdat-nay-mashtabnata-aktsiya-sreshtu-trafika-na-hora-i-prostitutsiyata.html", "text": "Германската полиция провежда мащабна акция в страната срещу трафика на хора и принудителната проституция, съобщи федералната полиция в \"Туитър\", цитирана от \"Ройтерс\".В съобщението се отбелязва, че в акцията участва полицейският отдел за специални операции на Германия GSG9. Акцията е най-голямото претърсване в историята на федералната полиция.ДПА информира, позовавайки се на полицията, че над 100 заподозрени са задържани при седем ареста в страната. 1 500 полицаи са участвали в акции в 12 от 16-те провинции.Вътрешният министър Хорст Зеехофер заяви, че операцията е имала за цел спиране на \"национална мрежа\" за организирана престъпност.Жертвите са от Тайланд.Има 17 основни заподозрени. Над 60 места са претърсени.", "date": "2018.04.18", "title": "В Германия провеждат най-мащабната акция срещу трафика на хора и проституцията"}
{"url": "https://news.bg/int-politics/es-predupredi-che-mozhe-da-otvarne-na-mitata-na-sasht.html", "text": "Председателят на Европейския съвет Доналд Туск обяви, че Европейският съюз все още може да отвърне реципрочно на митата, наложени върху вноса на стомана и алуминий от страна на американския президент Доналд Тръмп през март, въпреки че САЩ временно изключиха ЕС от наказателните мерки.В изказване пред Европейския парламент относно резултата от последната среща на Европейския съвет през март, Туск добави, че икономиката на ЕС се е завърнала към нивата на растеж, наблюдавани преди кризата през 2008 г.Що се отнася до продължаващите преговори във връзка с Брекзит, Туск каза, че вижда положителен импулс в преговорите, като същевременно призовава Великобритания да помогне за разрешаването на ирландския граничен спор възможно най-скоро. Той също така изрази подкрепата си за ударите през уикенда, извършени от САЩ, Великобритания и Франция срещу Сирия заради предполагаемата химическа атака в Дума.От своя страна европейският комисар по търговията Сесилия Малмстрьом заяви, че новите американски мита върху стоманата и алуминия изкривяват световната търговия и биха могли да навредят на надеждите за икономически растеж.Малмстрьом коментира пред журналисти, че \"свидетели сме на възстановяване и потенциално нарастване на търговията и глобалния растеж, но това е застрашено от тези мита\".\"Вече виждаме тенденции за изкривяване на търговията, които засягат и Европейския съюз\", подчерта еврокомисарят.През миналия месец американския президент наложи мита в размер на 25 процента върху вноса на стомана и 10 процента върху вноса на алуминий, но предостави временно освобождаване на ЕС до 1 май.", "date": "2018.04.18", "title": "ЕС предупреди, че може да отвърне на митата на САЩ "}
{"url": "https://news.bg/disasters/zhena-pilot-prizemila-boinga-s-eksplodiral-dvigatel.html", "text": "Жена - пилот е успяла да приземи боинга с експлодирал двигател на авиокомпания Southwest Airlines, съобщава АП.Тами Джо Шулц е бивш военен пилот на изтребител. Тя е първата жена, която е летяла на изтребител Ф-18.Благодарение на нейните умения и хладнокръвие боинга е бил приземен на летище във Филаделфия.За съжаление една жена е умряла при аварийно кацане на самолет на авиокомпания Southwest Airlines във Филаделфия, наложило се заради повреда на двигателя. Това съобщи председателят на Националния съвет по безопасност на транспорта Робърт Съмуолт.Това е първият смъртен случай на борда на самолет на американски авиопревозвач от 2009 година.Още седем души са леко пострадали при инцидента. Самолетът \"Боинг 737\" е пътувал от Ню Йорк за Далас със 149 души на борда.Корпусът на самолета и един от илюминаторите са били повредени.", "date": "2018.04.18", "title": "Жена пилот приземила боинга с експлодирал двигател"}
{"url": "https://news.bg/world/v-persiyskiya-zaliv-se-razbi-iranski-helikopter.html", "text": "В Персийския залив се разби ирански хеликоптер, съобщи агенция ИРНА.Машината е превозвала пациент за болница от остров Лаван за остров Киш.Причината за катастрофата е неизвестна. Властите разследват причините за инцидента. Пилотът е успял да се спаси. Двама души са изчезнали.Лекар и болният са загинали.", "date": "2018.04.18", "title": "В Персийския залив се разби ирански хеликоптер"}
{"url": "https://news.bg/world/turtsiya-reshava-za-izvanrednoto-polozhenie.html", "text": "Парламентът в Турция ще гласува дали да удължи с още три месеца извънредното положение в страната, съобщава Ройтерс.Срокът на действащото в момента извънредно положение изтича в четвъртък.Съветът за национална сигурност вече предложи да се продължат извънредните мерки.Извънредното положение в Турция беше въведено на 20 юли 2016 г. на петия ден след неуспешния опит за преврат, при който загинаха 250 души.", "date": "2018.04.18", "title": "Турция решава за извънредното положение"}
{"url": "https://news.bg/world/albaniya-iska-amerikanska-voenna-baza.html", "text": "Албания иска САЩ да изградят военна база на нейна територия.Това заяви по време на своята среща в Пентагона с американския министър на отбраната Джим Матис албанският министър на отбраната Олта Джачка.Тя е на посещение в САЩ.Олта Джачка смята, че военната база на САЩ ще е гаранция срещу руското военно присъствие в региона.Европейската комисия вече предложи започване на преговори за присъединяване на Албания към ЕС.", "date": "2018.04.18", "title": "Албания иска американска военна база"}
{"url": "https://news.bg/int-economics/rekordni-prodazhbi-na-dacia-duster-v-germaniya.html", "text": "Dacia Duster, която се произвежда в Румъния, успя да влезе за пръв път в топ 10 на най-продаваните SUV в Германия. Класацията се изготвя на обема на продажбите през първото тримесечие на 2018 г.Dacia Duster е на четвърто място в класацията на най-продаваните компактни SUV в Германия, посочва Automarket.ro.През първите три месеца на 2018 г. в Германия са продадени 5 225 автомобила Dacia Duster, което е почти с 20% повече в сравнение със същия период на 2017 г. Ford Kuga, BMW X1 и Nissan Qashqai бяха най-продаваните SUV на германския пазар през първото тримесечие.Цените на Dacia Duster в Германия започват от 11 490 евро, което е по-евтино от Румъния, където минималната цена е 12 650 евро (с ДДС).", "date": "2018.04.18", "title": "Рекордни продажби на Dacia Duster в Германия"}
{"url": "https://news.bg/crime/parlamentat-zasedava-sled-velikdenskata-vakantsiya.html", "text": "Парламентът заседава за първи път след Великденската ваканция.Депутатите ще обсъдят проекторешение за промяна на Правилника за организацията и дейността на Народното събрание, предвижда проектопрограмата за тази седмица.Очаква се лидерите на петте парламентарно представени сили да обявят в декларации от трибуната на Народното събрание приоритетите си за новия политически сезон. В законодателната програма в първия пленарен ден са Годишният отчет на Комисията за защита на личните данни и искане за удължаване срока на работата на временната комисия за ЧЕЗ.Народното събрание ще гласува удължаване срока до 10-ти май на дейността на Временната комисия за установяване на фактите около продажбата на активите на ЧЕЗ в България. В мотивите по искането се посочват предстоящи важни изслушвания, сред които тези на главния прокурор, ДАНС, Служба \"Военна информация\" и Държавна агенция \"Разузнаване\".Народните представители ще гласуват и Годишен отчет на дейността на Комисията за защита на личните данни за 2017 г. В него се отчита най-висок дял на жалбите, свързани с телекомуникациите, банки и кредитни институции.Иначе за новия политически сезон под въпрос останаха спорните промени в Наказателния кодекс, внесени от Министерски съвет, с които се преследва корупцията и в частния сектор. Законопроектът беше оттеглен, подложен на обществено обсъждане и широко критикуван.", "date": "2018.04.18", "title": "Парламентът заседава след Великденската ваканция"}
{"url": "https://news.bg/weather/nad-po-golyamata-chast-ot-stranata-shte-e-predimno-slanchevo.html", "text": "Над по-голямата част от страната ще е предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20 и 25 градуса, по Черноморието между 13 и 17 градуса, в София ще е около 20 градуса.Над планините облачността е по-често значителна, повече слънце ще има в Източна България. Главно в югозападните масиви се очакват краткотрайни превалявания, възможно е да прегърми. Максималната температура на височина 1200 метра ще е около 15 градуса, а на 2000 метра около 7 градуса.По Черноморието се очаква слънчево време, но с по-значителна облачност преди обяд по северното крайбрежие. Температурата на морската вода е около 12 градуса. Вълнението на морето ще е 2-3 бала.", "date": "2018.04.18", "title": "Над по-голямата част от страната ще е предимно слънчево"}
{"url": "https://news.bg/society/grazhdani-nedovolstvat-kak-e-arestuvan-kmetat-na-mladost.html", "text": "Протест пред кметството на столичния район \"Младост\". Граждани недоволстват от начина на арест на кмета Десислава Иванчева. Тя бе задържана вчера за получаване на подкупа, а  .\"Целият проблем е, че при случая с кв. \"Младост\" има колебания сред хората. Те не вярват какво точно става. Имат подозрения спрямо действията на конкретния кмет\", коментира пред БНТ Тихомир Безлов от Център за изследване на демокрацията. За него начинът, по който се е случило всичко, е създало съмненията и все още е трудно да се каже, защото информацията е много малко.\"Абсолютно спретната и нагласена акция, подхвърлени куфари. Това е абсурдно. Как може някой да вози куфар с пари в багажника си на служебната кола. Тя е ходила на служебна среща в Столична община, не е нормално това. Тя се бори година и половина със строежи и един слънчев ден решава, че ще си носи куфар с пари в багажника\", обясни Диана Сивинова, ПР на район \"Младост\".Сивинова няма информация по време на обиска вчера, кои кабинети в общината са проверени, днес общината ще работи нормално за граждани.\"Определям случая като активно мероприятие. Убедени сме, че подкуп е даден, но той е даден на високо ниво със съвсем друга цел. Това е едно активно мероприятие с цел дискредитиране на легитимно избраната кметица на район \"Младост\". Това са методите, които провеждат репресивните диктатури, да бъдат държани две жени с белезници 5 часа в центъра на София. Това е демонстративна акция, която цели затваряне на общината и отстраняване\", обясняват привърженици.\"Случаят с кмета е много специален. Там имаше  пак по подозрение в корупция. След отстраняването му, имаше огромна подкрепа, което беше гласуване срещу основните политически формации. ГЕРБ загуби на тези избори. Имаше противопоставяне и привърженици. Това, което в момента се случва, създава колебания. Много малко знаем какво реално става при това задържане. Показателно е колко малко информация има. Предстои да видим има ли СРС, твърди се, че има, има ли показания на страната, която е дала\", допълни Тихомир Безлов.\"Не мога да кажа все още за този арест каква е истината, докато не се произнесе следствието. Аз като член на инициативния комитет, който я издигна, свалихме доверието си от нея отдавна, защото тя с работата си и действията си, доказа, че не е коректен и честен човек. За тези 2 години има няколко индикации, в които бяхме длъжни да свалим доверието си. Те са няколко - строежът на бл.70, тя сключи споразумение с инвеститорите. В \"Младост\" 4 пусна протокол към Столична да се продаде по 39.90 лв/кв.м. Имахме съмнения за корупция. Имаше некоректни игри срещу зам.кмета Никола Вапцаров. Много са\", коментира Кристияна Тодорова.Автомобилът, с който е спряна кметицата Иванчева и нейната заместничка Биляна Петрова е служебен и е каран от много хора, коментира пред НоваТВ адвокат Ирен Савова, която представлява Петрова. Двете били в Столична община на улица \"Московска\", имали и среща с адвокат Върбан Върбанов, а колата всъщност не била заключена отпред.В служебният автомобил е имало и много кашони пълни с боклуци, а е изваден точно кашона с парите. Цялата акция е твърде показна и напълно излишно, счита адвокат Савова. Петрова вероятно ще съди държавата за нарушаване на човешките права.\"Най-вероятно това ще се окаже много шум за нищо. Клиентката ми смята, че това е начин да бъде отстранена г-жа Иванчева от поста. Изключително унизителен беше начинът, по който се отнесоха към тях,\" добави Савова.\"Тези жени не бяха пили вода, не бяха ходили до тоалетна. Да отиде адвокат, за да им съдейства за най-елементарни нужди. През цялото време клиентката ми плачеше от унижение, от това, че има син и майка, която гледа. Беше в доста тежко състояние. Викана е била и Бърза помощ\", коментира Ирен Савова.По отношение на ареста, нещата са \"изключително притеснителни\", заради \"зрелищният начин на този арест\", обясни пред БНТ депутатът от БСП Иван Иванов. \"Това, дали тази госпожа е виновна или невинна, това ще го покаже съдебният процес. Притеснява ни начина, по който се случи\", обясни той.\"От доста време нашите общински съветници в София алармират за нередности в управлението на \"Младост\" и се очакваше да има нещо, защото и сигналите, които са подавали нашите общински съветници, включително и за озеленяването в \"Младост\", което беше похарчени над 400 хиляди лева и то нецелесъобразно според нас, явно показваше, че има някакви дефекти в управлението на Младост и че има някакъв проблем, допълни Юлиан Ангелов от Обединени патриоти. Той се надява, че институциите ще направят всичко възможно и ще докажат дали това е така или не е така.\"Тук иде реч за извършване на процесуално-следствени действия. Очевидно е било необходимо присъствието на задържаното лице, за да участва в извършването на тези процесуално-следствени действия\", коментира Данаил Кирилов от ГЕРБ. Когато се изнесе информация относно фактите и обстоятелствата ще има достатъчно данни да се прецени какъв е случаят, добави той.", "date": "2018.04.18", "title": "Граждани недоволстват как е арестуван кметът на \"Младост\""}
{"url": "https://news.bg/crime/29-godishna-s-2-godishno-dete-katastrofiraha-na-am-trakiya.html", "text": "Поредна катастрофа с пострадали е станала снощи към 18 часа на магистрала \"Тракия\".В района на пътен възел \"Цалапица\" автомобил се ударя в мантинелата, а после и в ТИР, съобщава БНР.29-годишната шофьорка и 2-годишно дете са откарани в болница. Според лекарите, детето е с опасност за живота.Жената е освободена за домашно лечение. ", "date": "2018.04.18", "title": "29-годишна с 2-годишно дете катастрофираха на АМ \"Тракия\""}
{"url": "https://news.bg/politics/ema-hopkins-ubedeni-sme-che-v-siriya-sa-polzvani-himicheski-orazhiya.html", "text": "Великобритания безспорно не желаe да има какъвто и да е конфликт, но действията в Сирия са концентрирани по определени цели. Идеята е да се спре това, което се превръща в нормално поведение на режима на Асад. Това заяви пред bTV британският посланик в София Ема Хопкинс в разговор след ракетните удари на 14 април 2018 г. срещу Сирия.На въпрос: \"Доказана ли е употреба на химическо оръжие в Сирия?\", дипломатът отговори, че са положени много усилия в седмицата след атаката. \"С нашите съюзници сме уверени, че са ползвани химически оръжия, редица доклади, включително и на Световната здравна организация го доказват. Има много сирийски граждани, които са били хоспитализирани. Уверени сме, че там са ползвани химически оръжия от страна на Асад\", каза Хопкинс.Запитана дали говорим за нова Студена война, посланик Хопкинс заяви, че не смята, че ще има ескалация на военен конфликт. Целите им (на САЩ, Великобритания и Франция, които изстреляха ракети срещу Сирия на 14 април т.г. - б.р.) са били конкретни. \"Великобритания, САЩ и Франция преминахме към военни действия да спрем това, тъй като не можахме да го направим през Съвета за сигурност на ООН\", каза британският посланик в България.\"Целта е да няма повторно използване. Не се намесваме в Сирия, ще продължим с политически мерки да преследваме нашите цели. Направихме концентрирана, целенасочена операция\", каза Ема Хопкинс.Нашата цел в Сирия е да помогнем да се премине към власт, която да представлява сирийския народ. Това не може да се извърши, ако Асад продължи да е на власт. Великобритания сме вторият по големина донор на пари, допълни Хопкинс.На въпрос, че атаката в Ирак е започнала след фалшива новина за наличие на химическо оръжие и дали е възможно след години да се окаже неистина ползването на химическо оръжие в Сирия, британският посланик заяви: \"Не смятаме че е режисирана атака за ползване на химическо оръжие\".\"Това не е фабрикувано, режисирано, защото това е атака, извършена от Асад срещу неговия собствен народ. Убедени сме в това, ползвали сме нашите разузнавателни източници\", каза посланик Хопкинс. Ситуацията е различна от Ирак, допълни тя.Запитана дали е трябвало ли е да има уведомление от партньорските служби към България, тя отговори, че не може да коментира оперативните въпроси. От гледна точка на военните мерки трябва да се действа бързо. Не можем да публикуваме всичко предварително. Имаме подкрепата на нашите международни партньори, НАТО, България като член.На повторно запитване трябвало ли е България като страна, председателстваща Съвета на ЕС да бъде предварително уведомена, Ема Хопкинс отново отговори, че не може да коментира оперативната тактика. \"Това не е операция на ЕС. Имахме предварителни разговори със САЩ за Русия\", каза британският посланик.Относно случая \"Скрипал\", при който бивш шпионин и неговата дъщеря бяха открити на пейка в безпомощно състояние, Ема Хопкинс заяви, че тази случка ще промени живота й.Имаме информация, че руското правителство проявява сериозен интерес на семейство Скрипал. Има хакване на електронна поща. Русия има средства, цялостен подход, който показва, че те са виновни. 28 държави са приели тези доказателства, каза посланик Хопкинс.\"Много хора гледат на Русия през розови очила и сме практични. Те се намесват в Крим, Черна гора, в избори, подпомагат режима на Асад, извършват химически атаки. Нашите цели са резултат от тези твърдения\", обясни британският дипломат.В коментар за българските действия по този случай тя обясни, че те са благодарни. \"Не всяка държава би помогнала по един и същи начин, но сме доволни от подкрепата на всички наши съюзници. Смятаме, че България действа в наша подкрепа\", каза Хопкинс.\"България за нас е силен съюзник. Тя се намира на важна действаща позиция. Не приемам, че тя е сателит. Ценим нашето сътрудничество във военното дело\", допълни посланикът на Великобритания в България.", "date": "2018.04.18", "title": "Ема Хопкинс: Убедени сме, че в Сирия са ползвани химически оръжия"}
{"url": "https://news.bg/politics/spored-kadiev-ivancheva-ne-stava-za-kmet.html", "text": "\"Г-жа Иванчева категорично не става за кмет, дали е взела пари, или не е друг въпрос, но чисто като управленец тя не става. Да си добър протестиращ не значи, че автоматично ставаш добър управленец\", коментира пред БТВ Георги Кадиев.Той счита, че ако е вярно залавянето с пари в багажника на колата, това е безобразие както от нейна страна, така и от страна на разследващите. \"Да държиш две жени по 40 кг 5 часа отвън пред палатата, да спреш движението, след това да ги сложиш на витрината и от там да ги снимат с камери, да броиш пари на асфалта, да извикаш Антон Тодоров\" и всичко това на кого е нужно, допълни Кадиев.Според него всичко напомня на знакови арести от първия мандат на ГЕРБ, като този на Николай Цонев. Кадиев обясни, че Иванчева е излъчена като кандидат от самите протестиращи, а \"Нормална държава\" са свършили по-голямата част от работата по кампанията й. По-късно обаче се появили проблеми в отношенията между двете страни, а зам.-кметовете от партията Ивана Лапатов и Никола Вапцаров са изгонени \"по най-безобразния начин\".\"Много от нещата, които трябваше да се свършат, не бяха свършени - нито един строеж не беше спрян. Вместо да решиш проблема, да търсиш адвокати и архитекти, които да намерят слабости в даден проект и да го спреш, ти го отлагаш и ти завеждат дело за самоуправство\", обясни той.\"Гражданите трябва да участват в политиката. Грешки винаги ще има, некачествени хора винаги могат да се появят, независимо дали са от партия, или от гражданското общество\", допълни Георги Кадиев.", "date": "2018.04.18", "title": "Според Кадиев Иванчева не става за кмет"}
{"url": "https://news.bg/politics/petkova-ako-prodazhbata-na-chez-ne-se-poluchi-zapochvat-pregovori-s-vtoriya-kandidat.html", "text": "Ако сделката за продажба на ЧЕЗ (на Инерком - б.р.) не се получи, то ЧЕЗ ще започнат преговори за продажба на енергоразпределитеното дружество с втория кандидат.Това заяви енергийният министър Теменужка Петкова по време на конференция, посветена на \"Стратегия на рафиниращата индустрия до 2050 г.: преход за течни горива и индустриални възможности за сектора\".\"Вчера имаше заседание на анкетната комисия, на която присъства и председателят на Комисията на енергийно и водно регулиране Иван Иванов, където стана ясно, че за да се осъществи тази сделка, трябва да се знае откъде идва финансирането, кой е купувачът и дали има някаква прозрачност\", каза още тя.Основният въпрос, който ще се постави както на днешната конференция, така и пред Българското председателство на Съвета на ЕС, е как ще бъде осъществен преходът на течните горива към нисковъглеродна икономика, обяви министърът на енергетиката Теменужка Петкова за целите пред българската енергетика по време на конференцията.На въпрос какви мерки ще се предприемат във връзка със Законопроекта за горивата, Петкова заяви, че това е отговорност, която трябва да се поеме от народните представители.Петкова коментира появилите се информации в медийното пространство, че физически няма как да се закрият \"Марица изток 1\" и \"Марица изток\", тъй като по думите й, \"щяло да стане нещо много страшно\".Конференцията е част от програмата на Българското председателство на Съвета на ЕС и се организира от Българската петролна и газова асоциация, Европейската петролна асоциация \"Фюълс Юръп\", със съдействието на Министерството на енергетиката.", "date": "2018.04.18", "title": "Петкова: Ако продажбата на ЧЕЗ не се получи, започват преговори с втория кандидат"}
{"url": "https://news.bg/politics/tsvetanov-nahoka-prezidenta-za-golemite-mu-kompleksi.html", "text": "ГЕРБ похвалиха усилията си за утвърждаване на страната ни като международен фактор. Цветан Цветанов в декларация каза, че България е успяла да моделира важни дебати. Предизвикателство оставала срещата за Западните Балкани на 17 май.Правим всичко възможно да има диалог, подчерта той. Срещата във Варна с Турция се стопила ледовете, по думите му. Цветанов не пропусна номинацията на Бойко Борисов за европейска личност на годината. Това е голям успех за България, категоричен бе той.Заместникът на лидера на ГЕРБ изтъкна и успехите, свързани с парламентарния контрол върху Европол. Увеличихме с 25% заплатите на българските учители, изтъкна още Цветан Цветанов. Управляващите влагали над половин милиард лева в образованието. Продължава санирането на многофамилни жилищни сгради, каза още той.ГЕРБ готвят варианти за продължаване на програмата. Модернизира се и Спешната помощ. Поддържаме тенденция за устойчив икономически растеж, заяви Цветанов. През 2019 се очаква 4% икономически растеж. Всяка година той обещава ръст на минималната работна заплата.От ГЕРБ са доволни, че е увеличена минималната пенсия. Българският парламент работи прозрачно, отчете още заместник-председателят на ГЕРБ. Направиха се много мрачни прогнози, които не се сбъднаха, каза Цветанов и захапа червените, че се заигравали със страховете на хората.Онзи, който прокарва страхове, може да бъде добър опозиционер, но не и добър управленец, смята той. Прожекторите са включени, господин президент, захапа Цветанов държавният глава и речта му пред студенти. Големите амбиции често се раждат от големите комплекси, подчерта той и натисна Радев за амбициите му с БСП.", "date": "2018.04.18", "title": "Цветанов нахока президента за големите му комплекси"}
{"url": "https://news.bg/politics/ninova-nastoya-da-se-otnemat-privilegiite-na-deputatite.html", "text": "БСП иска промяна. Лидерът Корнелия Нинова критикува липсата на дебат по европредседателството в НС. През май левицата ще представи визията си за развитието на Европа. Правителството да дойде тук, където му е мястото, поиска соцводачът.Има какво много да си говорим и чакаме премиерът да дойде тук и да отчете европредседателството, настоя Нинова. Тя си пожела тази сесия да е сесия на преглеждането. Правим политика на парче, правим закони на парче и гарантираме на народа си живот на парче, критикува левицата.Тя настоя за развитие на икономиката. Иска и високо технологично образование. Имаме нужда от друг тип образование, смята соцлидерът. Корнелия Нинова иска и реформа в здравеопазването. Тя иска решаване на проблема с бедността.Левицата настоя за борба с паралелната държава. Едни отзад купували, по думите й, официалната власт. Търговията с лекарства изсмуквали жизнените сили на народа. Търговията с пшеница, с ток също смучат народа. Затова БСП повежда битка с големите.Ние я започваме тази битка, закани се червеният водач. Пропастта между политици и народ се увеличава, заяви тя. Левицата предлага да се отнемат всички привилегии на депутатите. Не ми казвайте, че това е популизъм, захапа тя. Това е конституционен принцип за равни права, изтъкна Нинова.Депутатите почивали 70 дни в годината, както никой друг в държавата. Това се казва справедливост, увери лидерът на БСП. Малцина са променяли държавите си, заяви още тя. Да бъдем водачите на народа си, настоя лидерът на левицата.", "date": "2018.04.18", "title": "Нинова настоя да се отнемат привилегиите на депутатите"}
{"url": "https://news.bg/crime/spetsprokuraturata-obvini-petima-kanaldzhii.html", "text": "Специализираната прокуратура е повдигнала обвинения на петима участници в група за незаконно превеждане на мигранти през турско-българската граница и през страната. Групата е действала от февруари 2016 г. до ноември 2017 г. на територията на Бургаска област, съобщиха от МВР.Срещу част от обвинените има образувани дела за такива престъпления, които са присъединени към досъдебното производство на Спецпрокуратурата.Петимата са задържани при спецоперация на ГДБОП, ОДМВР-Бургас и териториалните дирекции \"Национална сигурност\"-Бургас и Ямбол. Акцията е ръководена от Специализираната прокуратура.Според първоначалните данни участниците в групата са поддържали контакти с турски каналджии. Съгласували с тях кога и къде ще бъдат преведени през границата определен брой мигранти, посрещали ги, настанявали ги по квартири.След това ги превозвали към вътрешността на страната с лични автомобили или с наети таксита. Лидерът на групата е задържан непосредствено след влизането му в България през ГКПП \"Капитан Андреево\".Специализираният наказателен съд е определил за петимата обвинени мярка за неотклонение \"задържане под стража\". Мярката подлежи на обжалване пред горната съдебна инстанция.", "date": "2018.04.18", "title": "Спецпрокуратурата обвини петима каналджии"}
{"url": "https://news.bg/politics/patriotite-dovolni-ot-upravlenieto.html", "text": "Патриотите доволни от миналия пленарен сезон. Искрен Веселинов похвали председателството, че вървяло блестящо. Патриотизмът не е една стагнирана идеология, смята патриотът. На ръководството на ЕС не трябвало да се гледа като състезание.Патриотите са доволни от договора за добросъседство с Македония. Западните Балкани били за това да се размрази диалогът. България вече води независима политика, смята Веселинов.Като успех на ОП отчете и дебата за Истанбулската конвенция. Той я определи като безумие, а спирането на ратификацията й било победа на здравия разум. Похвали Воля, че не се поддали на външния натиск и са ги подкрепили в тази кауза.ОП са сериозен коректив, смята патриотът. В групата нямало режисура. Не мислели за далавера, затова имало и спорове сред отделните формации в малката коалиция. За новия политически сезон патриотите готвят редица закони съобразно приоритетите им. Сред тях е Закон за българския книжовен език.ОП не се отказват и от реформата в ТЕЛК. Веселинов критикува опозицията за черните окраски в изказването на Нинова. Иначе ОП продължавали да са антитеза на ДПС.", "date": "2018.04.18", "title": "Патриотите доволни от управлението"}
{"url": "https://news.bg/crime/izvedoha-desislava-ivancheva-ot-sportnata-palata.html", "text": "Минути след 23 ч. кметът на столичния район \"Младост\" Десислава Иванчева беше изведена с полиция от сградата на Министерството на младежта и спорта. Тя беше задържана и разпитвана там близо 10 ч. след като беше арестувана показно по обяд. Иванчева е заподозряна в получаване на подкуп в особено голям размер - според различни информации между 56 и 70 хил. евро.\"За мен това е клопка. На заден багажник оставени ей така. Това ще се разследва тепърва кой ги е оставил. Едва в 17:00 имаме адвокат. Четири часа от 1 без 15 до 17 нямаше адвокат. Казаха, че нямам право на адвокат и направиха показно. 34 полицаи\", заяви Десислава Иванчева пред Нова телевизия, докато беше изведена с полиция от сградата на Спортната палата.По неофициални данни не 70, а 56 хиляди евро са намерени в колата на Иванчева. През повечето време тя не е имала достъп до своя адвокат, а разследващите са броили и описвали парите, намерени при задържането на кметицата.Акцията започна по обед и продължи над 10 часа. След началото на проливния дъжд кметицата и заместничката ѝ бяха задържани в Министерството на спорта. Акцията е на новия антикорупционен орган.По неофициални данни става въпрос за дълго забавяне на издаване на разрешително за строеж на инвеститор. Освен в центъра на София, акцията продължи и в районната администрация на \"Младост\", където от спецпрокуратурата проверяваха документи.", "date": "2018.04.18", "title": "Изведоха Десислава Иванчева от Спортната палата"}
{"url": "https://news.bg/world/sasht-i-phenyan-sa-pregovaryali.html", "text": "С Пхенян бяха проведени директни преговори на \"много високо ниво\", съобщи вчера американският президент Доналд Тръмп, след като обяви, че неговата историческа среща със севернокорейския лидер Ким Чен-ун трябва да с състои \"в началото на юни или преди това\", предаде АФП.Приемайки японския премиер Шиндзо Абе във Флорида, Тръмп заяви, че двете Кореи имат \"благословията му\" да преговарят \"за слагане на край на войната\". С това той намекна, че на срещата между Ким Чен-ун и южнокорейския президент Мун Дже-ин може да се обсъди евентуален мирен договор, който да замени примирието, сложило край на военните действия на полуострова през 1953 г.Пет са местата, които се обмислят за провеждане на срещата, уточни американският президент и допълни, че тя ще е истинска възможност \"за уреждането на един световен проблем\".", "date": "2018.04.18", "title": "САЩ и Пхенян са преговаряли"}
{"url": "https://news.bg/press/kmetat-na-mladost-hvanat-s-podkup-rezhat-6000-bolnichni-legla.html", "text": "Кметът на Младост хванат с подкупЕкшън се разиграва в момента пред Спортната палата в София. На мястото има много полиция. Акцията е на спецпрокуратурата и КОНПИ, в която е замесена кметицата на столичния район \"Младост\" Десислава Иванчева.По време на задържането на Иванчева й е прилошало и на мястото е пристигнала линейка, разказаха очевидци.Кметицата на Младост стои с белезници на пътното платно на кръстовището на бул. \"Васил Левски\" и ул. \"Ген. Йосиф Гурко\". Има полиция и спецчасти. Движението в района е затруднено. В момента тече обиск и в сградата на кметство \"Младост\", където разследващите изземват документи и компютри.Режат 6000 болнични легла Около 6000 болнични легла за активно лечение в страната са под въпрос и вероятно НЗОК ще прекрати плащанията за тях. Причината е проект на нова Национална здравна карта, който беше приет във вторник от комисия с председател министъра на здравеопазването Кирил Ананиев и одобрен от ръководството на Министерството на здравеопазването.В проекта се посочва, че общо 32 913 легла са необходими за нуждите на българското население от болнична медицинска помощ. Анализ от 2017 г. показва, че за осъществяване на медицинските дейности в 28-те административни области са били необходими общо 24 723 легла. Въпреки това картата предвижда 8190 повече легла повече, за които НЗОК ще сключва договори с болниците.Безработни рентиери от Гърция заселват БанскоГърци, които предпочитат да се издържат от наеми на имотите си в южната ни съседка вместо да работят, заселиха Банско. Чужденците, които останали без препитание масово се настанявали в пустеещи апартаменти и недовършени хотели, за да могат през това време да отдават собствените си жилища под наем, научи \"Монитор\". Според информация от местните, цяло семейство можело си осигури покрив над главата у нас за не повече от 200 лева на месец, които отивали за наемането на две стаи в Банско, които обаче не са в идеалния център на курортния град.КЕВР реже исканията на ЕРП-тата за поскъпване на тока с 20-50%По-голямата част от енергийните дружества са поискали увеличение на цената на тока между 20 и 50 на сто, но Комисията за енергийно и водно регулиране /КЕВР/ няма да позволи тези увеличения да се случат. Това каза председателят на КЕВР Иван Иванов пред журналисти в Народното събрание, без да посочи кои точно са тези дружества. Той обеща, че енергийният регулатор ще приеме само най-необходимите и неотложни разходи на отделните енергийни дружества и няма как да има подобно увеличение на цените на тока.Антикорупционната бухалка се стовари върху кмета на столичния \"Младост\" При безпрецедентна зрелищна акция, продължила над 5 часа насред централно кръстовище в столицата, бяха арестувани кметът на столичния жк \"Младост\" Десислава Иванчева и заместничката й Биляна Петрова.Пред очите на половин София новата антикорупционна комисия и спецпрокуратурата, представлявана лично от шефа си Иван Гешев, часове наред претърсваха служебната кола на Иванчева и описваха банкноти по 100 евро. Арестувана е и трета жена, чието име не беше съобщено, по неофициална информация - посредник на подкупа.\"Инерком\": Напредваме със сделката за ЧЕЗНа фона на съмненията, че \"Инерком България\" ще успее да осигури обещаните на CEZ над 360 млн. евро за българския им бизнес, представители на компанията вече провеждат срещи със служители и синдикати. Това стана ясно от изявление на председателя на съвета на директорите на \"Инерком\" Милена Стоева по време на последното засега заседание на временната комисия за установяване на всички факти и обстоятелства във връзка с планираната продажба и приватизацията на дружествата на ЧЕЗ. По думите й съвместно с чехите се подготвя плавен преход за смяната на собствеността, така че да няма сътресения за служителите и потребителите.", "date": "2018.04.18", "title": "Кметът на Младост хванат с подкуп, Режат 6000 болнични легла"}
{"url": "https://news.bg/world/turtsiya-podkrepya-pregovorite-v-astana.html", "text": "Турция подкрепя преговорите в Астана.За това са се договорили в телефонен разговор турският президент Реджеб Ердоган и иранският му колега Хасан Рохани, съобщи АП.Двамата лидери са подчертали нуждата от политическо решение на конфликта в Сирия. Реджеб Ердоган още веднъж е изтъкнал, че трябва да се избягват действия, които увеличават напрежението в региона. Той отново е изразил твърдата си позиция срещу употребата на химическо оръжие.В понеделник вечерта Ердоган разговаря по телефона с германския канцлер Ангела Меркел относно Сирия.", "date": "2018.04.18", "title": "Турция подкрепя преговорите в Астана"}
{"url": "https://news.bg/world/pochina-barbara-bush.html", "text": "Почина бившата първа дама на САЩ Барбара Буш, съпруга на президента Джордж Буш - баща и майка на президента Джордж Буш - син, съобщи АП.Само преди ден стана ясно, че нейното здраве се е влошило. Бившата първа дама на САЩ реши да се откаже от медицинска помощ.Барбара Буш почина на 92 години в дома си. В краткото съобщение не се уточнява от какво е издъхнала. Напоследък тя беше приемана в болница няколко пъти.Нейният съпруг Джордж Буш - баща, който беше 41-ия президент на САЩ, е на 93 години, а Джордж Буш - син, 43-ият президент на САЩ - на 71 години, посочва Ройтерс.", "date": "2018.04.18", "title": "Почина Барбара Буш"}
{"url": "https://news.bg/world/tragichen-sluchay-pri-avariyno-katsane.html", "text": "Една жена е умряла при аварийно кацане на самолет на авиокомпания Southwest Airlines във Филаделфия, наложило се заради повреда на двигателя. Това съобщи председателят на Националния съвет по безопасност на транспорта Робърт Съмуолт.Тя е пострадала при взрива на самолета.Това е първият смъртен случай на борда на самолет на американски авиопревозвач от 2009 година.Още седем души са леко пострадали при инцидента. Самолетът \"Боинг 737\" е пътувал от Ню Йорк за Далас със 149 души на борда.Корпусът на самолета и един от илюминаторите са били повредени.", "date": "2018.04.18", "title": "Трагичен случай при аварийно кацане"}
{"url": "https://news.bg/politics/opozitsiyata-lukarski-opita-da-provali-zasedanieto.html", "text": "Лукарски направи опит да провали Националния съвет на СДС чрез провокация. Това заявиха в позиция до медиите от преговорния екип.Той разпространи снимки, от които се виждало как \" се появил сценарият\" .Висшият форум на партията премина в скандал, ръкопашна схватка и взаимни обвинения.След скандала и боя Лукарски прекрати заседанието.Опозицията обаче се преброи и установи, че може да продължи и в отсъствието на председателя.Бъдещето на лидерството в СДС ще се реши на 2 май.", "date": "2018.04.18", "title": "Опозицията: Лукарски опита да провали заседанието"}
{"url": "https://news.bg/world/mayk-pompeo-se-vidyal-s-kim-chen-un.html", "text": "Номинираният за поста държавен секретар на САЩ Майк Помпео тайно се е срещнал с лидера на Северна Корея Ким Чен-ун.Това разкрива в. \"Вашингтон пост\".Майк Помпео е посетил Северна Корея по време на великденските празници.С Пхенян бяха проведени директни преговори на \"много високо ниво\", съобщи вчера американският президент Доналд Тръмп, след като обяви, че неговата историческа среща със севернокорейския лидер Ким Чен-ун трябва да с състои \"в началото на юни или преди това\".", "date": "2018.04.18", "title": "Майк Помпео се видял с Ким Чен-ун"}
{"url": "https://news.bg/politics/karadaya-pritesnen-che-svetat-stava-opasen.html", "text": "Последните събития разтърсиха света. Това заяви лидерът на ДПС Мустафа Карадайъ. Светът вече бил опасен. Има ли властта ясни цели, пита той. Дали се гарантира сигурността на гражданите, притеснени са в партията. НС трябва да има отговорите на тези въпроси, смята лидерът.Трябва да превръщаме всяко предизвикателство във възможност, иска Карадайъ. Трябва да работим за Европа с повече сигурност, повече солидарност, настоя той. Срещите с лидерите от Западните Балкани не трябвало да бъдат самоцелни. ДПС изтъкна сложната международна обстановка в света.ЕС трябвало да отговори на страховете на гражданите и те да бъдат успокоени. Общността трябвало да е надежден партньор. Европолитиките имали отражение във вътрешен план.ДПС иска у нас дълбоки реформи във всички сектори. Иска визия за реформите. Мустафа Карадайъ иска нов модел на управлението и просветено движение напред и нагоре. Настоя взаимодействие между системните партии. Време е за диалог, убеден е той. Време е за решителни действия, подчерта лидерът на ДПС и поиска мирен просперитет. Международната обстановка била опасна и динамична.Българските граждани очакват висок жизнен стандарт, продължи той. ДПС иска спазване на основните принципи, заложени в Конституцията. Нека дадем достоен отговор на българските и европейски граждани, настоя Карадайъ.", "date": "2018.04.18", "title": "Карадайъ притеснен, че светът става опасен"}
{"url": "https://news.bg/politics/mareshki-posochi-liderite-v-darzhavata-toy-i-borisov.html", "text": "Воля са притеснени от мащабната корупцията по всички етажи на властта. Лидерът Веселин Марешки е смутен от разбитото здравеопазване и образование.Свидетели сме на всички тези неща от 30 години,смята той. Причина вижда в липсата на лидерство. Лидерите не се назначават, а се раждат, заяви Марешки. Двама били лидерите в България-Бойко Борисов и самият той Веселин Марешки.БСП пък била партията, създала задкулисието и паралелната държава. Къде е смелостта на президента Радев да представи своята алтернатива, недоумява Веселин Марешки. Ако държавният глава бил смел щял да си направи партия и да покаже алтернативата.Той е смутен от мълчанието около търговията с горива. Интересни действия обещават от Воля. Обещават и реални действия, които хората да усетят. Марешки е недоволен от фалшивите новини към партията му. Тези лъжи вече няма да хващат дикиш, закани се той. Не ни е приятно, че не сме оценени, сподели лидерът на Воля.", "date": "2018.04.18", "title": "Марешки посочи лидерите в държавата - той и Борисов"}
{"url": "https://news.bg/regions/ivancheva-nastapila-seriozni-interesi-ubedeni-ot-zelen-mladost.html", "text": "Не е намерено мастило по ръцете на г-жа Иванчева от белязани банкноти. Това заяви Петър Кърджилов, говорител на район \"Младост\" по време на пресконференция в БТА. Темата на пресконференцията преди дни бе определена от организаторите \"Зелен Младост\" за промените Закона за устройство и застрояване на Столична община (ЗУЗСО), но вчера кметът на район \"Младост\" Десислава Иванчева беше зрелищно арестувана в центъра на София.Автомобилът, с който бяха задържани, е служебен. До него имат достъп и други хора в общината. В общината работят и хора, които не желаят тя да бъде кмет, те са с различна политическа ориентация. Най-вероятно кутията с пари е поставена в общината, преди да се тръгне колата от там. Всеки автомобил може да бъде отворен и да се сложи нещо в багажника, каза Кърджилов.\"Няма фирма и няма подкуп. В район \"Младост\" сме на мнение, че това е инсценировка срещу нея. Това ни подсказва начина на нейното задържане - в пиков час в центъра на София тя и зам.-кмета Биляна Петрова бяха задържани в продължение на часове в нарушение на техните човешки права. Почти сигурно е, че ще бъде заведено дело в Страсбург\", каза Кърджилов. Той припомни публичния арест на бившия военен министър Николай Цонев. Помним и други показни акции, каза Кърджилов.В интерес на гражданите на \"Младост\", госпожа Иванчева е настъпила интересите на сериозни инвеститори за десетки милиони левове, убеден е той. В подкрепа на тезата, че арестуваната кметица Десислава Иванчева вероятно е засегнала нечии интереси Димитър Дизов от \"Зелен Младост\" обясни, че инвеститорите в \"Младост\" са много, това е вторият по големина квартал в София. Там е Бизнеспаркът и още куп бизнес сгради, които допринасят за интереса.Той припомни, че именно теренът при метростанцията, която е в първата част на Младост-3, e станал причина за обявяваното преди време от кмета на София г-жа Фандъкова спиране на реституцията.В същия квартал бе и измамата, при която на клошар бяха прехвърлени 11 дка общинска земя. Всички тези сигнали бяха изобличени. На \"Гаранти коза\" (проект за небостъргач - б.р.) им отрязаха половината от етажите, благодарение на Иванчева.Да вземе районен кмет подкуп за голяма сграда е нереалистично, заяви архитект Павел Попов. Така той отговори на въпрос има ли районният кмет някакви правомощия. Според архитект Павел Попов още по времето на бившия главен архитект на София Стоян Янев е променено документите до трета категория да се подпечатват в централата, а по-ниските категории - от районните кметове. Районният кмет излиза със становище по всеки въпрос за застрояване дори да не разписва нищо. Столичният общински съвет (СОС) решава на база на неговото становище, на база на становищата на архитектите и на експертите, каза той.Според Петър Кърджилов, ако се докаже вината на арестуваната Десислава Иванчева, всички ще се разграничат от нея. Случаят от вчера не е нов. По един и същи начин действа репресивния апарат на внедрената в държавата мафия, каза той.Говорителят на район \"Младост\" припомни, че преди 3 седмици от общината са подали сигнал за фалшификация на документи - \"подписалите се хора имат съвсем различни подписи на първите и на довнесените документи. Вчера станаха 3 седмици, нямаме отговор от прокуратурата\".Сигналът от преди 3 седмици, подаден на прокуратурата е за 7-етажна жилищна сграда с апартаменти и офиси. Тя е планувана за ъгъла на централни улици в района. Въпросите трябва да са към прокуратурата и следствието, каза Кърджилов.Участник в пресконференцията от друг столичен район запита реторично, защо преди сегашния главен архитект на София Здравко Здравков в София нямаме небостъргачи, а сега се бием в гърдите, че имаме небостъргачи в различни райони до определени нива. \"Притеснително е, че \"Гаранти Коза\" има намерение да строи в друг район на София, а тамошният кмет го гледа с възхищение. Защо тази жена беше публично затворена, защо начинът беше този. Отговорът е много прост. Хората не са специалисти, те имат право да знаят какво им е замислила администрацията под мотода: \"Ние ще пазим зеленото\", обясни жителка на друг столичен район.Според архитект Веселинов разрешение за строеж в България се издават от общините с правомощия от главните архитекти на районите. Кметовете имат други функции - устройствено планиране. Те могат да издават заповеди за допускане на устройствено проектиране. Столична община, който е единствения на 100% Юридическо лице, не издава такива заповеди, прехвърлил това правомощие на главния архитект на общината. Това е особеното за този град, каза архитектът.По думите му интерес да се променят на зелените територии имат няколко групи лица. Първите са тези, чиито имоти ползва общината без да има процедура за тяхното отчуждаване. Общината няма право да ползва за свои нужди чужда собственост, категоричен е архитект Веселинов.Втората група заинтересовани от промяна на зелените площи са хората с неправилно възстановени имоти от общината. Те се възстановяват от държавен орган, общинска служба по земеделие и са били пренебрегнати устройствени и други правила. Такива има във всички жилищни комплекси в столицата. Това е друга група, към която трябва да има друго отношение. Параграф 6 искаше да има проверки на тези имоти. Няма нито една проверка, уточни архитектът.Третата група с интерес към зелените площи са хора, купили си имоти на евтини цени, вложили финанси и сега искат да реализират финансови и икономически дивиденти, да правят нещо в имотите за озеленяване.Четвъртата група са хора, добили имоти по незаконен начин - с обстоятелствени проверки и др., допълни арх. Веселинов.Според Борислав Христов от \"Зелен Младост\" са минали 18 месеца от управлението на Десислава Иванчева. Явно е, че тя пречи на строежите, спира ги. Иванчева на 2 април завежда искане за частично вето върху този параграф. Този параграф 28 позволява собствениците на парцели сами да си определят как и какво да строят. Общините сами да променят парковете и зелените територии. Тази пресконференция (настоящата - б.р.) щеше да засегне този параграф 28 и за това беше вчерашния театър по арестуването на кмета.На въпрос за граждани, които са оттеглили подкрепата си от Десислава Иванчева, Димитър Дизов от \"Зелен Младост\" обясни, че единствените граждани, които са оттеглили подкрепата си от кмета Иванчева, са поддръжници на Георги Кадиев. Това е станало след като тя е изгонила двамата зам.-кметове от партията на Кадиев. Според Дизов те са откраднали и фейсбук страницата на \"Зелен Младост\".", "date": "2018.04.18", "title": "Иванчева настъпила сериозни интереси, убедени от \"Зелен Младост\""}
{"url": "https://news.bg/politics/komisiyata-za-chez-nishti-sdelkata-do-10-may.html", "text": "Комисията за ЧЕЗ ще работи до 10 май. Депутатите решиха да удължат работата й. Рамадан Аталай от ДПС посочи, че няма смисъл да се продължава с комисията, защото се чувало едно и също.Виждам, че ви е трудно, обърна се той към председателя на комисията Жельо Бойчев. Освен това се получили отговорите на въпросите, интересуващи обществото - че никой не стои зад Инерком и че държавата няма да се меси в сделката.Не трябвало да се поддържа илюзията в обществото, по мнението му. Друг мотив да не работи комисията е, че ще се харчат излишни пари за законотворците и участието им в заседанията.Това беше единственото изказване по темата. 112 бяха да продължи работата на комисията, 1 беше против и 8 въздържал се.Припомняме, че беше създадена на 14 март, по предложение на БСП. На последното заседание стана ясно, че  за активите на ЧЕЗ в България, въпреки заявеното преди това намерение (отново изненадващо) да се опита отново да се върне в дружеството,  между Гинка Върбакова и премиера Борисов в Министерски съвет.Финансовият министър Владислав Горанов тогава обясни, че държавно участие в сделката би било нецелесъобразно, тъй като по същество това е частна сделка. Тогава министър-председателят Бойко Борисов не присъства, въпреки настояванията на опозицията.Миналата седмица председателят на комисията  на временната комисия, тъй като има факти, които са останали недоизяснени.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.", "date": "2018.04.18", "title": "Комисията за ЧЕЗ нищи сделката до 10 май"}
{"url": "https://news.bg/crime/zadarzhaha-65-godishna-stolichanka-za-podpravyane-na-dokumenti.html", "text": " 65-годишна столичанка е задържана след проведена спецоперация в София. По първоначална информация, М. Г. се е занимавала с изготвяне на фалшиви официални документи.При обиск, претърсване и изземване в жилище, обитавано М. Г., са намерени, описани и иззети множество документи - удостоверения за пенсиониране, удостоверения за трудов стаж, трудови книжки, военни книжки, копия на документи, съдържащи лични данни на различни хора, ксерокопия на лични карти и свидетелства за управление на МПС, флашпамет и принтер.Жената е задържана за срок до 24 часа по ЗМВР. По случая е образувано досъдебно производство за престъпление. Активните действия по разследването и други процесуални действия продължават под надзора на прокуратурата.", "date": "2018.04.18", "title": "Задържаха 65-годишна столичанка за подправяне на документи"}
{"url": "https://news.bg/world/moskva-berezovski-e-pomagal-na-britanskite-sluzhbi-i-e-platil-s-zhivota-si.html", "text": "Руският олигарх Борис Березовски е работил в тясно сътрудничество с британските разузнавателни служби и е платил с живота си, когато е решил да се върне в Русия.Това обяви главният прокурор на Русия Юрий Чайка на общо заседание на двете камари на руския парламент. Той повтори изявления на свои колеги от прокуратурата, че смъртта на Березовски във Великобритания през март 2013 г. е в резултат на убийство.Пред депутатите прокурорът подчерта, че Березовски е бил част от конспирация, в която е била замесена и британското правителство за убийството на Александър Литвиненко с радиоактивен полоний.Най-висока концентрация на полоний е открита в офиса на Березовски, но по него не е имало полоний, поясни прокурорът и добави, че той не стои зад организацията.Той е действал под контрола на британските служби, заедно с тях, поясни Чайка., добави прокурорът.Березовски беше влиятелна фигура в Русия през 90-те г. на XX век. Той напусна страната през 2001 г. В Русия той беше обвинен във финансови злоупотреби в големи мащаби и беше осъден задочно. Великобритания му гарантира политическо убежище и отхвърли молбата на Москва за екстрадирането му.Няколко години преди да умре Березовски се е опитал да сключи споразумение с руското правителство да се върне в страната. Той беше открит мъртъв в дома му. Смята се, че се е самоубил.", "date": "2018.04.18", "title": "Москва: Березовски е помагал на британските служби и е платил с живота си"}
{"url": "https://news.bg/crime/blizo-1600-narusheniya-na-skorostta-otchete-kat-do-obyad.html", "text": "От 6 часа до 11 часа в страната действат 202 точки за контрол, участват 175 служители и са установени 1558 нарушения на скоростта. 301 са регистрирани с камери на триноги, 171 със стационарните и 1086 с мобилни.По време на операцията са установени 35 случая на движение в населено място с над 50 км/ч. Екипите, ангажирани в операцията са констатирали и 84 други нарушения на Закона за движение по пътищата.Отчетени са 8 леки пътнотранспортни инцидента, при които има 3 ранени. Тежки инциденти и загинали хора няма. Операцията \"24 часа скорост\" е в ход от 6 часа тази сутрин и ще продължи до 6 часа на следващия ден - 19 април. Целта е да се обърне внимание на водачите, че скоростта е една от основните причини за тежки ПТП.Проверки се извършват във всички страни, членки на TISPOL- Европейската мрежа на службите на Пътна полиция.", "date": "2018.04.18", "title": "Близо 1600 нарушения на скоростта отчете КАТ до обяд"}
{"url": "https://news.bg/politics/rokadi-v-tsentara-za-razvitie-na-choveshkite-resursi.html", "text": "Рокади в Центъра за развитие на човешките ресурси готви властта, научи News.bg от свои източници в управлението. Начело ще застане Георги Димов, който е смятан за кадър на патриотите.В продължение на 15 години Центърът за развитие на човешките ресурси (ЦРЧР) се утвърждава като успешна национална структура за управление на европейски образователни програми. Още от 1999 г. той е включен активно в администрирането и управлението на европейските образователни програми и инициативи.Постепенно Центърът се открои със собствен разпознаваем облик сред националната образователна общност на всички нива, не само като администратор на финансираните от Европейския съюз програми, но преди всичко - като платформа за обмен на иновативни образователни методи и добри практики за разрешаване на предизвикателства, възникващи в системата на образованието и обучението.В края на 2013 година приключи програмният и финансов период на европейската програма за образование и обучение \"Учене през целия живот\", администрирана от ЦРЧР в качеството му на българска Национална агенция.Като признание и продължение на високите резултати, постигнати от програмата, още от 1 януари 2014 започна своето действие новата Програма на Европейския съюз за образование, обучение, младеж и спорт \"Еразъм+\".Заедно с управлението на секторните програми \"Коменски\", \"Леонардо да Винчи\", \"Еразъм\", \"Грюндвиг\" и \"Учебни визити\" (изграждали програмата \"Учене през целия живот\"), през изтеклия период Центърът системно работи и по хоризонтални стратегически цели на Програмата, като ИКТ в образованието (eTwinning), признаването и валидирането на умения (Europass и ECVET), академично признаване и качество в сферата на висшето образование (Болонски процес), развитие на национална система за кариерно ориентиране (Euroguidance), основани на практиката анализи на системите за образование и обучение (Евридика и ReferNet), изучаването на езици (Европейски езиков знак).Център за развитие на човешките ресурси e Националната агенция за България по администриране на Програма \"Еразъм+\" за периода 2014-2020.", "date": "2018.04.18", "title": "Рокади в Центъра за развитие на човешките ресурси"}
{"url": "https://news.bg/politics/karanikolov-zashtiti-provezhdanata-ikonomicheska-politika.html", "text": "От Министерството на икономиката до петък ще изпратят писмо с искане за среща с президента. Това увери на брифинг в Министерски съвет министърът на икономиката Емил Караниколов.Той информира, че по време на тази среща на президентството ще бъде предоставена пълна информация за икономическите политики и мерките, които провежда правителството.Караниколов уточни, че ще бъде представена информация какво е направило правителството към момента, добрата работа на приходните администрации, приемането на антикорупционния закон, законът за инвестициите, който включва и публично-частното партньорство. Той заяви, че на два пъти е вдигнат кредитният рейтинг на страната.Икономическият министър информира, че от 31 сертифицирани проекти по Закона за насърчаване на инвестициите, 15 са във високотехнологичния сектор. \"Към България има наистина сериозен интерес от този сектор.Президентът ще бъде информиран, че вече има 11 меморандума за създаване на индустриални зони и инвеститорите вече не гледат само към София, Пловдив и Стара Загора, а се насочват и към другите региони в България\", заяви Караниколов. Той призова по темата икономика всички да работят активно.", "date": "2018.04.18", "title": "Караниколов защити провежданата икономическа политика"}
{"url": "https://news.bg/int-politics/v-sauditska-arabiya-otvarya-vrati-parvoto-kino-ot-35-godini.html", "text": "В Саудитска Арабия днес отваря врати първата кинозала след 35-годишна пауза на публични прожекции на филми, като първият филм, който ще бъде прожектиран, е американският блокбъстър \"Черната пантера\".Любителите на киното в Саудитска Арабия ще могат да гледат екшъна в нова кинозала, построена от американската компания AMC Entertainment във финансовия квартал \"Крал Абдула\" в столицата Рияд.\"Това е исторически ден в Саудитска Арабия, а AMC получи първия лиценз да управлява киносалони в тази страна преди две седмици, като ние ще отворим тази вечер\", изтъкна изпълнителният директор на AMC Адам Арон пред CNBC.\"Чухме, че Саудитска Арабия обмисля да отмени забраната си върху киносалоните и се задействахме\", допълни Адам Арон.Планът да започнат прожекции на филми в Саудитска Арабия за първи път, откакто религиозните лидери на ултраконсервативната страна затварят кината в страната преди близо четири десетилетия, беше обявен за първи път от Министерството на културата на Кралството по-рано този месец, когато то потвърди, че е издало първият лиценз за управление на кино на AMC, която е най-голямата компания в света в тази област.Саудитска Арабия обаче сега планира да отвори до 40 киносалона в 15 града в цялата страна през следващите 5 години, а до 2030 година да бъдат отворени още 100 кина.", "date": "2018.04.18", "title": "В Саудитска Арабия отваря врати първото кино от 35 години"}
{"url": "https://news.bg/regions/zadushili-demokratsiyata-s-aresta-na-kmeta-ivancheva.html", "text": "10 - 15 души протестираха пред Съдебната палата в защита на кмета на столичния квартал \"Младост\" Десислава Иванчева докато вътре .Гражданите недоволстват от начина на арест на кмета Десислава Иванчева. Припомняме, , а арестът бе извършен на бул. \"Васил Левски\" в центъра на София, точно срещу Спорната палата.Габриела, един от протестиращите и жител на квартал \"Младост\", заяви за News.bg, че с тази акция пряката демокрация е била задушена, защото кметицата на столичния район \"Младост\" е избрана по легитимен начин от хората.\"Ние не искаме замърсен въздух и застроени градинки, а искаме достоен живот\", каза още тя и посочи, че исканията на протестиращите са свобода за двете задържани - Десислава Иванчева и Биляна Петрова.Тя изрази възмущение, че това е посегателство върху техните права и не може да се арестува така човек посред бял ден, който да бъде държан с белезници в продължение на 4 часа пред Министерството на спорта. Това да не би да е някакъв затвор, негодува протестиращата.Александър Николов, друг от протестиращите, сподели за News.bg, че целта на това арестуване, което бе извършено вчера, е да бъде отстранен и дискредитиран кметът на район \"Младост\".\"Тя възпрепятства много строителни намерения, като не издава част от разрешителните за строеж\", каза още той и посочи, че това е безпрецедентно задържане.Той коментира още, че Десислава Иванчева е единственият кмет от всички квартали на София, която не принадлежи към нито една политическа партия.\"Искаме свобода за Десислава Иванчева и Биляна Петрова\", призова протестиращият.Протестиращите издигнаха и редица лозунги в подкрепа на кметът на столичния квартал \"Младост\" Десислава Иванчева. Някои от тях гласят: \"Държавата и мафията, заедно срещу Иванчева и Биляна\", \"Лъжци, ние сме с Деси и Биляна\", \"Ние сме с кмета Иванчева, мафията вън\", \"Кой устрои цирка\", \"Искаме истината\", \"Иванчева невинна\", \"Мафията вън\".", "date": "2018.04.18", "title": "Задушили демокрацията с ареста на кмета Иванчева"}
{"url": "https://news.bg/bulgaria/agentsiyata-po-vpisvaniyata-navaksva-srokove-s-izvanreden-trud.html", "text": "В агенцията по вписванията организират работа си и в събота, когато ще работят част от екипите. Целта е в съботните дни да се въвеждат подадените вече заявления и по този начин да може да се наваксва забавянето. Полагането на извънреден труд е съобразено с нормативните разпоредби, посочват от институцията.В периода 1 януари - 31 март 2018 г. в Агенция по вписванията са подадени над 200 000 заявления от дружества, които не са упражнявали дейност през изминалата година. Вследствие на това се е стигнало до генериране на забава в регистъра и невъзможност да се обработят подадените заявления в законовите срокове.Забавянето в обработката на приетите заявления се случи след промени в Закона за счетоводството, влезли в сила от 1 януари 2018 г., които не бяха съгласувани предварително с Агенция по вписванията. Промените задължиха фирмите, които не са осъществили дейност през предходната година, да декларират това обстоятелство със заявления към агенцията. Заедно с тази промяна следваше да бъде приет и образец на заявление за деклариране на липса на дейност, но такъв не беше приет.Така, системата на Търговския регистър и регистър на юридическите лица с нестопанска цел автоматично разпределя за разглеждане заявленията по реда на постъпването им, независимо дали е подадено заявление за: първоначална регистрация, за пререгистрация на ЮЛНЦ, за промяна в обстоятелствата или заявление за липса на дейност през предходната година", "date": "2018.04.18", "title": "Агенцията по вписванията наваксва срокове с извънреден труд"}
{"url": "https://news.bg/int-politics/rusiya-vzela-domakinstvoto-na-svetovnoto-parvenstvo-s-koruptsiya-nameknaha-vav-velikobritaniya.html", "text": "Бившият премиер на Великобритания Дейвид Камерън намекна, че Русия може да е получила правото да бъде домакин на Световното първенство по футбол с помощта на корупция, съобщават руските медии.\"Корупцията ни е попречила да направим много неща. Какво попречи на страни като Южен Судан или Бурунди да превърнат дадените им пари в храна и лекарства? Отговор: корупция. Защо страни като Екваториална Гвинея и Венецуела са толкова бедни, след като разполагат с толкова много полезни изкопаеми? Отговор: корупция. Искахме да помогнем на света за провеждането на големи спортни събития, които обединяват хората. Но как Русия успя да получи Световното първенство по футбол през 2018 г.? Позволявам ви да запълните празните места в отговора\", изтъква Дейвид Камерън.През миналия месец руското външно министерство заяви, че различните обвинения срещу Русия са провокационни и имат за цел да подкопаят доверието в страната като домакин на Световното първенство по футбол.Великобритания не за първи път обвинява Русия в различни нарушения около първенството. През миналия месец депутатът от Лейбъристката партия Ян Остин заяви, че Русия може да използва Световното първенство така, както Адолф Хитлер използва Олимпийските игри през 1936 г. в Берлин, а именно - за подобряване на имиджа на страната.По-късно министърът на външните работи на Великобритания Борис Джонсън се съгласи с изявлението на Ян Остин.", "date": "2018.04.18", "title": "Русия взела домакинството на Световното първенство с корупция, намекнаха във Великобритания"}
{"url": "https://news.bg/world/merkel-podkrepya-sazdavaneto-na-evropeyski-valuten-fond.html", "text": "Канцлерът на Германия Ангела Меркел е заявила пред депутати от консервативния й блок, че подкрепя Европейският механизъм за стабилност в еврозоната да бъде превърнат в Европейски валутен фонд, върху който страните членки ще запазят контрол.Това съобщиха участници на срещата, цитирани от \"Ройтерс\".Меркел, която ще обсъди реформи в еврозоната на среща с френския президент Еманюел Макрон в четвъртък, също е подчертала, че такъв фонд трябва да бъде създаден с европейско законодателство или промяна в договорите, макар че тя не възприема това като условие за създаване на фонда, поясниха източниците.Един от участниците допълни, че канцлерът е поискал Европейският валутен фонд да действа при определени условия - същият подход на Международния валутен фонд, който отпуска финансова помощ само при стриктни реформи., каза един от участниците.", "date": "2018.04.18", "title": "Меркел подкрепя създаването на Европейски валутен фонд"}
{"url": "https://news.bg/world/kuba-izbira-prezident.html", "text": "Националният парламент на Куба днес ще избере нов президент на страната. Наследникът на Раул Кастро ще бъде обявен на следващия ден, информира АП.Необичайната двудневна процедура ще приключи с избирането на президент, който за първи път от близо шест десетилетия няма да бъде от фамилия Кастро.Парламентът обикновено избира лидер в рамките на един ден. Гласуването почти винаги е анонимно.Вестникът на Комунистическата партия \"Гранма\" пише, че парламентът ще се събере в 09,00 часа местно време и ще избере лидери на законодателния орган преди да пристъпи към гласуване на президент и други членове на Държавния съвет - най-важният политически орган в страната. \"Гранма\" допълва, че държавната телевизия ще излъчва на живо \"най-важните моменти\".Тайният вот ще бъде преброен от Националната избирателна комисия. Резултатите ще бъдат съобщени в четвъртък, допълва изданието.Новият президент ще замени 86-годишния Раул Кастро, който се оттегля след два 5-годишни мандата. Брат му Фидел беше премиер и президент от 1959 г. до 2006 г.57-годишният вицепрезидент Мигел Диас-Канел - инженер, който преди е служил като министър на образованието, е фаворит да замени Раул Кастро.Но конституцията позволява всеки един член в 605-местния законодателен орган да бъде избран за ръководител на Държавния съвет.", "date": "2018.04.18", "title": "Куба избира президент"}
{"url": "https://news.bg/world/vlastite-v-germaniya-otmeniha-granichnite-proverki-na-poleti-ot-gartsiya.html", "text": "Германските власти са отменили граничните проверки на полетите от Гърция, съобщава АФП, позовавайки се на телевизия ARD.Министерството на вътрешните работи е решило да отмени системните гранични проверки на пътници от Гърция.Вътрешният министър Хорст Зеехофер е информирал Европейската комисия за решението, докато в същото време е обявил шестмесечно удължаване на проверките на границата с Австрия.Удължените гранични проверки, според Берлин, са заради миграцията и сигурност.Граничните проверки на пътници от Гърция бяха наложени през септември 2015 г., последното удължаване изтича на 12 май.", "date": "2018.04.18", "title": "Властите в Германия отмениха граничните проверки на полети от Гърция"}
{"url": "https://news.bg/economics/globiha-muzikautor-s-56-678-lv-po-iskane-na-bnr.html", "text": "Комисията за защита на конкуренцията (КЗК) глоби \"Музикаутор\" с 56 678 лв. за злоупотреба с господстващо положение.Нарушението се изразявало в поведението на \"Музикаутор\" спрямо Българското национално радио (БНР) и следващата от това невъзможност за общественото радио да използва в програмите си репертоара на \"Музикаутор\".КЗК е установила нарушение на Закона за защита на конкуренцията, изразяващо се в злоупотреба с господстващо положение на пазара на предоставяне на права за излъчване на музикални и литературни произведения от репертоара на \"Музикаутор\", което може да предотврати, ограничи или наруши конкуренцията и да засегне интересите на потребителите посредством необосновано прекратяване на съществуващите договорни отношения с БНР, с което се препятства осъществяваната от радиото дейност.КЗК е установила, че от преговорите, водени между БНР и \"Музикаутор\", и от цялостното поведение на \"Музикаутор\" в тази връзка, може да се направи извод, че прекратяването на действащия договор между страните представлява начин за постигане на исканите от \"Музикаутор\" условия за определяне размера на дължимите му възнаграждения за лицензирането на съответните права.В решението на комисията се допълва, че чрез прекратяването на договора с БНР \"Музикаутор\" лишава националното радио от възможност за ефективно конкуриране на пазара, на който последното осъществява дейност.", "date": "2018.04.18", "title": "Глобиха \"Музикаутор\" с 56 678 лв. по искане на БНР"}
{"url": "https://news.bg/crime/prokuraturata-protestira-prisadite-sreshtu-ubiytsite-na-nyagol-vav-varnenskiya-mol.html", "text": "Окръжната прокуратура във Варна ще внесе протест срещу размера на наложените наказания на охранителите на Грандмол във Варна Ангел Н., Красимир Д. и Цветан М., които бяха признати за виновни от Варненския окръжен съд за убийство по хулигански подбуди, извършено по особено мъчителен начин за убития Нягол и с особена жестокост.Вчера тримата подсъдими поискаха делото срещу тях да се гледа при условията на съкратено съдебно следствие, като признаха фактите и обстоятелствата в обвинителния акт. Използването на процедурата при повторното разглеждане на делото във Варненския окръжен съд бе с цел получаване на наказания, намалени с една трета.Така след редукция на наказанията съдът определи Ангел Н. да търпи 11 години и 4 месеца лишаване от свобода, а съучастниците в убийството - охранителите Красимир Д. и Цветан М., получиха наказания по 10 години затвор, които ще търпят при първоначално строг режим.В съдебно заседание Окръжнатата прокуратура е поискала от съда да определи наказания над минималния размер от 15 години лишаване от свобода след прилагане на редукцията заради съкратеното съдебно следствие, като диференцира вината на всеки от тримата подсъдими. В обвинителната си пледоария прокурорът настоя Ангел да търпи 19 години лишаване от свобода, а Красимир и Цветан - съответно 18 и 17 години.Убийството на Нягол беше извършено на 14 март 2015 г. в търговския център. Хронологията на престъплението започва в 11 часа, когато Ангел и Красимир от охранителна фирма \"Джи Ем секюрити\" получили сигнал за клошар, който проси пари от клиенти. Двамата открили човека и го повели към ескалатора, за да го изведат от търговския център. Нягол страдал от психиатрично заболяване, но не бил агресивен.При извеждането му от мола служителите на охранителната фирма започнали да го бият и да се гаврят с него. Побоят продължил 15 минути, като някои от гаврите Ангел снимал с мобилния си телефон. При всеки от неколкократните опити на жертвата да се изтръгне от охранителите, побоят над него с ритници и юруци продължавал със значителна сила и агресия по цялото тяло.Тройната съдебномедицинска експертиза, назначена по време на разследването на бруталното убийство, преброила най-малко 75 удара по тялото на убития.Варненският окръжен съд е уважил гражданските искове на близките на убития мъж.", "date": "2018.04.18", "title": "Прокуратурата протестира присъдите срещу убийците на Нягол във варненския мол"}
{"url": "https://news.bg/world/tramp-si-protivorechi-za-uvolnenieto-na-direktora-na-fbr.html", "text": "Президентът на САЩ Доналд Тръмп си противоречи за уволнението на бившия шеф на ФБР Джеймс Коми, съобщава \"Ройтерс\".В \"Туитър\" американският лидер заяви, че не е уволнил Коми заради \"измисленото разследване на Русия\", което противоречи с негово изказване от 2017 г., че е отстранил директора заради разследването.На 9 май 2017 г. Тръмп уволни Коми, докато бюрото разследваше предполагаема руска намеса на президентските избори през 2016 г. и възможен сговор между Москва и предизборния екип на държавния глава. Уволнението доведе до назначаването на специалния прокурор Робърт Мълър, който води разследването и проверява за възможно възпрепятстване на правосъдието.Тръмп, който отрича сътрудничество с Москва, написа в \"Туитър\" днес, че \"безскрупулният Джеймс Коми...не е уволнен заради измисленото разследване на Русия\".Два дни след решението да уволни Коми, президентът обясни защо го е направил в телевизионно интервю за NBC.\"\", казал Тръмп пред медията.През последните дни Коми и Тръмп си отправиха остри критики, след като бившият директор на ФБР представи новата си книга \"A Higher Loyalty: Truth, Lies and Leadership\".", "date": "2018.04.18", "title": "Тръмп си противоречи за уволнението на директора на ФБР"}
{"url": "https://news.bg/health/za-70-ot-patsientite-s-rak-na-beliya-drob-diagnozata-idva-kasno.html", "text": "Над 70% от пациентите с рак на белия дроб в България се диагностицират в трети и четвърти стадий на заболяването, като прогнозата за 5-годишна преживяемост при тях е под 5%. Това обяви доц. Димитър Калев, онколог в СБАЛОЗ \"Д-р Марко Марков\" - Варна на конференция, посветена на \"Рак на белия дроб - ранна диагноза и доказателства за скрининг\".Данните сочат, че от всички онкологични заболявания ракът на белия дроб е най-често срещаната причина за смърт при мъжете и втората при жените. Ракът на белия дроб засяга над 1,8 млн. души в световен мащаб.В България ракът на белия дроб е най-честото злокачествено заболяване при мъжете и петото по честота при жените. През 2016 г. със заболяването са диагностицирани над 4000 българи. Годишно в Европа 270 000 от диагностицираните със заболяването загиват.Генетичните изследвания са важна част от диагностичния процес, защото чрез тях могат да се идентифицират точните пациенти, при които персонализираната терапия би била приложима и ефективна.\"Генетичните тестове показват дали туморът има характеристики, които го правят податлив на лечение. Тези характеристики могат да бъдат открити в кръвта, телесните течности или тъканите и да позволят идентифицирането на специфични подтипове на заболяването\", обясни Калев.Той посочи, че след като генетичният профил на тумора бъде определен, се създава възможност за назначаването на по-ефективно и подходящо за конкретния пациент лечение.Доц. Калев изрази съжаление, че въпреки установената и доказана причинно-следствена връзка между рака на белия дроб и тютюнопушенето, е важно да се отбележи, че белодробният рак се среща често и при пациенти непушачи, като се нарежда на 7-мо място след най-често срещаните ракови заболявания в глобален мащаб.\"Приблизително 25% от всички случаи на рак на белия дроб по света се откриват при хора, които са били непушачи през целия си живот\", каза още той.Доц. Калев прогнозира, че по-добрата преживяемост се регистрира само при пациенти с диагностициран карцином в ранен стадий, което дава възможност за своевременно оперативно и медикаментозно лечение. Ето защо специалистите препоръчват ранна профилактика и здравословен начин на живот, като от съществено значение е идентифицирането на рисковите за заболяването групи.Сред най-честите симптоми на рака на белия дроб са: постоянна кашлица, недостиг на въздух, изкашляне на кръв, болка в гръдния кош, рамото или гърба, промени в гласа, дрезгавост, повтарящи се белодробни инфекции, затруднено преглъщане, необяснима загуба на тегло, слабост, умора, болки в кости и стави, необясними счупвания на кости, главоболие, некоординирани движения, тромбози или кървене, нарушение на паметта, подуване на врата. Данните сочат, че 25% от пациентите с рак на белия дроб нямат симптоми.Най-честите рискови фактори за рак на бял дроб са активното или пасивното тютюнопушене, хронична обструктивна белодробна болест, замърсяване на въздуха, някои химикали и видове радиация, фамилно предразположение към белодробен рак.", "date": "2018.04.18", "title": "За 70% от пациентите с рак на белия дроб диагнозата идва късно"}
{"url": "https://news.bg/world/ozho-vse-oshte-ne-e-yasno-koga-puskat-ekspertite-v-duma.html", "text": "Все още не е ясно кога ще пуснат експертите ни в сирийския град в Дума. Това заяви директорът на Оргнизацията за забрана на химическите оръжия Ахмед Узумджу, цитиран от ТАСС. Ситуацията, по думите му, все още не позволява влизането им, тъй като не може да се гарантира сигурността на мисията. По-рано той съобщи че екип от охранители на ООН, който разузнава обстановката в сирийския град Дума, е бил обстрелван вчера.Екипът от охранители е бил принуден да се изтегли, което отлага пристигането на инспекторите по химически оръжия, които трябва да посетят района.Международните инспектори все още чакат да посетят района на предполагаемата атака с химическо оръжие в Сирия, след като САЩ обвиниха сирийското правителство и неговия съюзник Русия, че се опитват да подправят доказателства.Изминаха 11 дни от предполагаемата атака в град Дума, който се намира източно от столицата Дамаск, като по това време той беше контролиран от бунтовници, които се предадоха в дните след атаката.САЩ, Франция и Великобритания извършиха ракетни удари срещу съоръжения за производство на химически оръжия в Сирия една седмица след атаката, след като заключиха, че силите на сирийския президент Башар Асад са извършители на нападението.", "date": "2018.04.18", "title": "ОЗХО: Все още не е ясно кога пускат експертите в Дума"}
{"url": "https://news.bg/health/ot-unitsef-pohvaliha-deinstitutsionalizatsiyata-u-nas.html", "text": "България е добър пример и по отношение на процеса на деинституционализация на децата.Това е посочила Мария Хесус Конде, представителя на УНИЦЕФ за България, по време на срещата си с министъра на здравеопазването Кирил Ананиев.Според Мария Хесус Конде добър пример е това, че преди 10 години децата в институции са били близо 12 000, а сега са останали около 1000. Добрият опит в тази посока ще бъде представен и на конференция в Брюксел, която УНИЦЕФ организира.Министър Ананиев и представителят на УНИЦЕФ за България Мария Хесус Конде обсъдиха и възможността да бъде изготвен оперативен план за съвместна работа.България изцяло подкрепя политиката на УНИЦЕФ по отношение на ранното детско развитие и грижата за децата и има желание да разшири съвместната дейност с организацията, е уверил министърът на здравеопазването Кирил Ананиев.Тази година се очаква да стартира и новата петгодишна програма за работа между българското правителство и организацията, в която е надградено всичко постигнато до момента.Оценката на УНИЦЕФ е, че България е постигнала много в посока на ранното детско развитие, но има необходимост от по-добра координация между отделните ведомства. Според експертите на неправителствената организация у нас има добре развито майчино и детско здравеопазване. В тази посока от УНИЦЕФ предлагат прилагането и у нас на техен, вече работещ в много държави инструмент за оценка на психологичното развитие на децата в най-ранна възраст.", "date": "2018.04.18", "title": "От УНИЦЕФ похвалиха деинституционализацията у нас"}
{"url": "https://news.bg/crime/devetima-zadarzhani-na-derbito-v-sofiya.html", "text": "Деветима футболни фенове са задържани преди, по време и след дербито в София. У тях са били открити наркотични вещества и забранени предмети. Това съобщиха от пресцентъра за МВР. Двама полицейски служители пострадаха след хвърлена бомбичка от публиката на сектор \"Б\" по време на мача. Откарани са в болнично заведение за оказване на медицинска помощ.Припомняме, че по-рано днес снимка на обляна в кръв полицайка се появи в медиите. Десет други не са допуснати на стадиона, защото били във видимо нетрезво състояние.По този повод е била проведена полицейска операция, при която на изходите на стадиона зрителите са пропускани да излизат един по един при щателна проверка. Не са били допуснати нарушения на обществения ред и в столицата.Срещата на ЦСКА и Левски завърши при резултат 2:2 след оспорвана игра.   ", "date": "2018.04.18", "title": "Деветима задържани на дербито в София"}
{"url": "https://news.bg/bulgaria/pochina-georgi-kolarov.html", "text": "На 56 години внезапно почина Георги Коларов, дългогодишен коментатор на News.bg. Той е бил покосен от инфаркт след пътуване за научна конференция в Брянск.Смъртта го застига, докато очаква подходящ транспорт от Воронеж към Ереван, където живее семейството му.Коларов над десетилетие беше колумнист за News.bg по темите сигурност, тероризъм и политическите и гражданските процеси в Латинска Америка.Георги Коларов е д-р по политология, експерт по проблемите на тероризма, латиноамериканист.Завършил е \"Социология на политиката \"в СУ \"Св. Климент Охридски\", където е преподавал курсовете \"Латинска Америка в международните отношения\" и \"Политически идеологии и течения в Латинска Америка\".Защитава дисертация по политология. Преподавал е политология във Варненския свободен университет.Докторант е в Руския университет за дружба между народите \"Патрис Лумумба\".В Москва преподава \"История на ляворадикалните движения в Европа и Латинска Америка\".В периода 1995-1998 година е експерт в направление \"Психологическа отбрана\" на Аналитичния отдел във военното министерство.По темата \"Латиноамериканската левица\" има три издадени книги - \"Мистика и тероризъм - кървавата смес на Сендеро Луминосо\" с приложение \"Наръчник на терориста\", \"Латиноамериканската левица в края на 20. век - между сандинизма и сендеризма\" и \"Левият радикализъм в Латинска Америка: социално-политически аспекти\".News.bg изказва съболезнования на семейството и близките му.", "date": "2018.04.18", "title": "Почина Георги Коларов "}
{"url": "https://news.bg/world/deyvid-kameran-ne-sazhalyava-za-referenduma-za-brekzit.html", "text": "Не съжалявам за референдума за Брекзит. Това заяви бившият британски премиер Дейвид Камерън в интервю за CNN.Интервюто му идва след дълго медийно мълчание, последвало оттеглянето му от политиката. Припомняме, че той подаде оставка след допитването, на което повечето гласоподаватели отговориха с \"да\".Ексдържавникът не скри, че се е надявал на дрг резултат. Неговата първоначална цел бе да предоговори условията за членство с Брюксел. Лондон настояваше паундът да остане единствена валута, националният парламент да има по-големи правомощия от европейския, както и имигрантите да нямат възможността за безконтролно влизане в Кралството. Камерън е убеден, че решението му да проведе референдум е било правилно. Според него, не е редно при организации с толкова голяма власт да не бъдат питани гражданите на отделните държави дали желаят това. Неговият наследник като лидер на консерваторите и премиер Тереза Мей води преговорите с ЕС за напускането на Общността. Сред тежките въпроси за решаване са границата с Ирландия, митническият съюз и съдбата на гражданите от ЕС след окончателния \"развод\".В страната си, Мей понесе тежка загуба, след като Камарата на лордовете се обяви против отказа на Мей Обединеното кралство да остане в митническия съюз на ЕС след Брекзит. ", "date": "2018.04.18", "title": "Дейвид Камерън не съжалява за референдума за Брекзит "}
