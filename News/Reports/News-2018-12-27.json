{"url": "https://news.bg/world/bombena-zaplaha-evakuira-gara-v-strasburg.html", "text": "Бомбена заплаха евакуира жп гара в източния френски град Страсбург, предаде РИА \"Новости\". Това е станало около 18 часа местно време. След проверка на полицията е установено, че взривни устройства не са били открити. Около 21 часа местно време е приключил огледът. Кадри в социалните мрежи показват изведени пред сградата на гарата хора, принудени да изчакат края на проверката на ниски температури. Работата на гарата вече е възстановена, но спирането е засегнало хиляди пътници. Припомняме, че това се случва седмици след . При стрелба бяха убити петима души, а десетки други бяха ранени.Шериф Шекат откри огън по посетители на Коледния базар, след което избяга.  Нападателят по-късно бе ликвидиран от полицията. Стана ясно, че . Роднините му бяха задържани и по-късно освободени от полицията. Групировката  за атаката, но , че тя стои зад нападението. Страсбург е център на департамента Ба Рен и регион Гранд Ест. Там е седалището на Европейския парламент. ", "date": "2018.12.27", "title": "Бомбена заплаха евакуира гара в Страсбург "}
{"url": "https://news.bg/world/shvetsiya-obvini-trima-dushi-za-terorizam.html", "text": "Швеция обвини трима души за тероризъм, предаде \"Ройтерс\". Установено е, че е, заедно с трима други, са планирали извършването на терористични актове. Финансирани са били от групировката \"Ислямска държава\".Шестимата са от Узбекистан и Киргизстан, предимно мюсюлмански страни. Петима от тях са в ареста в очакване на делата срещу тях. От прокуратурата са съобщили за медиите, че при задържането на мъжете от терористичната клетка е открито и голямо количество взривни материали. Адвокатите на задържаните не са коментирали хода на процеса. Преди 2 седмици беше съобщено, че шведската полиция е арестувала , заподозряно в планиране на терористично престъпление, незаконно притежание на оръжие и контакти в чужбина. Швеция, където  и уби пет души в Стокхолм миналата година, запази предупреждението за терористична заплаха непроменено на ниво 3 от скала до 5.", "date": "2018.12.27", "title": "Швеция обвини трима души за тероризъм "}
{"url": "https://news.bg/crime/ostaviha-v-aresta-zhenata-zalyala-mayka-si-sas-soda-kaustik.html", "text": "Оставиха в ареста жената, заляла майка си със сода каустик.Районната прокуратура в Дупница повдигна обвинение на М.Р. от град Рила за причиняване на средна телесна повреда по особено мъчителен начин.Припомняме, инцидентът стана около 10.30 часа на 19 декември. Заради скандал между двете жени обвиняемата изляла на главата на своята майка Е.Р. разтвор на сода каустик. В резултат на това пострадалата получила трайно затрудняване на речта, а лицето и други части на тялото й били обезобразени.След първоначалното задържане на обвиняемата за срок до 72 часа от Районната прокуратура в Дупница е внесено в съда искане за вземане на мярка за неотклонение \"Задържане под стража\", което е било уважено.За подобно престъпление законът предвижда наказание \"лишаване от свобода\" до 10 години.", "date": "2018.12.27", "title": "Оставиха в ареста жената, заляла майка си със сода каустик"}
{"url": "https://news.bg/world/moskva-protivoraketnata-otbrana-e-bezsmislena-avangard-leti-27-pati-po-barzo-ot-zvuka.html", "text": "Новото стратегическо оръжие на Русия обезсмисля всяка противоракетна отбрана. Хиперзвуковата ракетна система \"Авангард\" лети 27 пъти по-бързо от скоростта на звука, което я прави невъзможна за прехващане.Това заяви вицепремиерът на Русия Юрий Борисов пред руската държавна телевизия, цитиран от АП.Новото оръжие \"прави противоракетната отбрана безполезна\", подчерта той.Вчера руският лидер Владимир Путин наблюдава заключителното изпитание на системата. Той похвали ракетата като надеждна гаранция за безопасността на Русия за десетилетия напред.Кремъл обяви, че ракетната система успешно е поразила цел на разстояние от 6 000 километра.Министерството на отбраната публикува кадри с изпитанието на ракетата.Путин съобщи, че ракетната система ще влезе на въоръжение в Стратегическите ракетни сили на Русия през следващата година.Сергей Иванов, бивш военен министър на Русия, заяви пред телевизия, че \"Авангард\" постоянно променя курса и височината си по време на полет. По думите му за разлика от междуконтиненталните балистични ракети с ядрени бойни глави, които следват предсказуема траектория, което позволява да се пресметне точката, където може да бъде прехваната, \"Авангард\" хаотично се движи на зигзаг към целта си, което я прави невъзможна за сваляне.Иванов поясни, че \"Авангард\" е стотици пъти по-евтина от това, което САЩ са похарчили за противоракетна отбрана. Той поясни, че Русия е започнала да изгражда ракетната система, след като през 2002 г. САЩ напуснаха Договора за ограничаване на системите за противоракетна отбрана от 1972 г.", "date": "2018.12.27", "title": "Москва: Противоракетната отбрана е безсмислена, „Авангард” лети 27 пъти по-бързо от звука"}
{"url": "https://news.bg/world/ukrayna-udalzhava-zabranata-za-vlizane-na-rusnatsi.html", "text": "Украйна удължава забраната за влизане на руснаци в страната. Мъже на възраст от 16 до 60 години все още нямат право да влизат в Украйна. Това съобщават украински медии. Това са съобщили от вътрешното министерство на страната. Мярката остава в сила въпреки отмененото по-рано военно положение. Властите продължават да следят с внимание напрегнатата ситуация и са в готовност за реакция. Според данните, повече от 1600 руски граждани не са били допуснати в Украйна, а повече от 350 украинци - в Русия. Припомняме, че вчера военното  приключи след 30 дни, на фона на продължаващо напрежение с Русия заради Керченския проток, съобщава БиБиСи.Мярката бе в сила в 10 региона по Черно море и границите с Русия, Беларус и Молдова и бе обявен  и 24 моряци от Русия през ноември.Руското външно министерство заяви, че се надява западните страни да разубедят Украйна от всякакви \"провокации\". По време на извънредната ситуация , бе призован и резерва.Президентът на Украйна Петро Порошенко потвърди, че президентските избори в страната ще се проведат по график. \"Ще защитим демокрацията. И ние гарантираме, че президентските избори ще се проведат на 31 март 2019 г. Ако не бяха изборите, бихме помолили Радата да го удължи (б.р. военното положение)\", обясни той на заседание на Съвета за национална сигурност и отбрана.Българското външно министерство предупреди, че в Украйна положението остава напрегнато и даде съвети на намиращите се там наши сънародници. ", "date": "2018.12.27", "title": "Украйна удължава забраната за влизане на руснаци "}
{"url": "https://news.bg/regions/varnenets-padna-ot-terasata-si-i-zagina.html", "text": "45-годишен мъж падна от терасата на апартамента си на ул. \"Тодор Влайков\" 2 във Варна и загина, съобщиха от Bulgaria ON AIR.Инцидентът станал вчера, 26 декември, около 2 часа през нощта. След като получили сигнал за случилото се, на мястото веднага се отзовали екипи на полицията, пожарната и спешна помощ.Пристигналият лекар обаче само констатирал смъртта на мъжа. Тялото е откарано за аутопсия. Предстои да се изясни дали починалият е употребил алкохол или наркотици и дали става въпрос за самоубийство или нещастен случай.", "date": "2018.12.27", "title": "Варненец падна от терасата си и загина"}
{"url": "https://news.bg/world/andri-razhoelina-pecheli-prezidentskite-izbori-v-madagaskar.html", "text": "Андри Ражоелина печели президентските избори в Мадагаскар, сочат предварителните резултати, обявени от местната избирателна комисия, цитирани от АП.Ражоелина получава повече от 55% от гласовете на балотажа, докато Марк Раваломанана събира над 44% подкрепа.Конституционният съд на острова има 9 дни да обяви окончателните резултати.Над 48% от 10 милиона граждани с право на глас са пуснали бюлетина на балотажа на 19 декември.Раваломанана се оплака от \"масова изборна измама\" на балотажа. По-рано тази седмица той призова поддръжниците си да \"защитят\" гласовете си. Очаква се да оспорва резултатите пред Конституционния съд.Андри Ражоелина (2009-2014) и Марк Раваломанана (2002-2009) са бивши президенти на страната. Те за първи път се изправиха един срещу друг от политическите вълнения през 2009 г., които принудиха Раваломанана да напусне властта.Според Световната банка бившата френска колония е една от най-бедните държави в света, макар че е богата на биоразнообразие.Повече от 2/3 от 25-милионното население живее в крайна бедност. Корупцията е широкоразпространена.", "date": "2018.12.27", "title": "Андри Ражоелина печели президентските избори в Мадагаскар"}
{"url": "https://news.bg/regions/gotvyat-zasileni-merki-za-sigurnost-za-novogodishniya-kontsert.html", "text": "Полицията предприема мерки за сигурност във връзка с провеждането на Новогодишния концерт на площад \"Княз Александър I\" в столицата.На събитието няма да бъдат допускани хора във видимо нетрезво или неадекватно състояние, както и лица с оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, които застрашават обществения ред, живота и здравето на присъстващите.Ще бъдат изградени контролно-пропускателни пунктове, а движението ще се регулира от голям брой полицейски екипи.Забранява се престоят и паркирането на пътни превозни средства, както следва:От 20.00 часа на 29.12.2018 г. до 18.00 часа на 01.01.2019 г.:От 08.00 до 19.30 часа на 31.12.2018 г. на ул. \"Княз Александър I\" между бул. \"Цар Освободител\" и ул. \"Съборна\", с изключение на автомобилите ползващи \"служебен абонамент\" на пл. \"Княз Александър\" и ул. \"Дякон Игнатий\".От 08.00 часа на 31.12.2018 г. до 06.00 часа на 01.01.2019 г.:От 14.00 часа на 31.12.2018 г. до 06.00 часа на 01.01.2019 г. се забранява влизането на пътни превозни средства в двете посоки с изключение на колите със специален режим, както следва:, като нощните автобуси ще се движат по променен маршрут.", "date": "2018.12.27", "title": "Готвят засилени мерки за сигурност за новогодишния концерт"}
{"url": "https://news.bg/regions/api-zashtiti-novite-ogranichitelni-sistemi-na-patya-svoge-sofiya.html", "text": "Това се казва в позиция на Агенция \"Пътна инфраструктура\" по повод \".Така от АПИ опровергават изказванията на представители на неправителствената организация Институт по пътна безопасност, свързани с новите ограничителни системи на път II-16 Своге - София. Припомняме, че между Своге и Нови Искър, където при тежка катастрофа загинаха 20 души.Причината е планиран предварително допълнителен оглед на местопроизшествието и извършването на геодезически измервания. Възможно е и да има нов следствен експеримент.Методи Стелиянов от Института за пътна безопасност подчерта пред Би Ти Ви, че не всички нередности на фаталния участък са отстранени, а новите мантинели не отговаряли на техническите изисквания.От АПИ посочват твърденията, които намират за крайно неотговарящи на истината и изреждат фактите така, както са според тях. 1. Мантинелите са \"преинсталирани\" - при монтажът на новата ограничителна система за пътища H2W4 не са използвани компоненти от предходно монтирани ограничителни системи.2. Декларира, че е инсталирана система е \"JPL 2\", което категорично не отговаря на истината. Посоченото търговско наименование на ограничителна система, категорично не кореспондира с монтираната ограничителна система за пътища. В участъка е монтирана ограничителна система с висока степен на задържане наречена \"EasyRail 3N\", която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, съобразен в съответствие с \"Техническите правила за приложение на ограничителни системи за пътища по републиканската пътна мрежа\".Представителят на неправителствената организация също така твърди, че на мостово съоръжение зоната на действие или деформацията на ограничителната система трябва да бъде \"0\". Твърдението, според АПИ, категорично не кореспондира с всички норми и изисквания за пътна безопасност. Изборът на ограничителна система не е просто математическо решение, а е съобразено с множество фактори като интензивност на движението, максимално допустима скорост на движение, очакван характер на трафика, видимост и др. В конкретният случай е монтирана стоманена предпазна ограда за съоръжения със степен на задържане Н2 идентична с тази в страни от него. Същата е с минимална широчина, което позволява да се осигури по-голям динамичен габарит и видимост в участъка.Зоната на действие (W4) на монтираната ограничителна система на съоръжението е съобразена със ситуацията в участъка, като е взето предвид допустимата максимална скорост (30 км/ч), стесненият габарит на пътя и вида на ограничителната система преди и след съоръжението.1. \"Мантинелата, която е монтирана не отговаря на техническите изисквания на АПИ\" - крайно непрофесионално изказване, което не отговаря на истината. Ограничителната система, монтирана в зоната на катастрофата, притежава всички необходими сертификати, издадени въз основа на \"краш тестове\" и е широко използвана както в България, така и в редица европейски страни. Ограничителната система притежава всички необходими сертификати.2. \"Монтажът на ограничителните системи за пътища, не е съобразен с техническите норми\" - стоманената предпазна ограда е монтирана в зоната на тротоара и под нея съществува бордюр. Същият служи за ограничаване на повърхностните води и е с по-голяма височина. Изпълненото техническо решение е съобразено с изискванията при монтаж на ограничителни системи при денивелация между платното за движение и зоната за монтаж. В случая бордюрът е в линията на стоманената предпазна ограда, а не пред нея.3. \"Монтираната стоманена предпазна ограда е предназначена за МПС с висок център на тежестта\" - стоманената предпазна ограда със степен на задържане H2 се сертифицира, след провеждане на серия тестове, включващи: лек автомобил 900-1500 кг, автобус 13000 кг и товарен автомобил 10 000 кг. Същата има за цел не само да задържи на пътното платно отклонилият се автомобил, но да поеме част от енергията на удара, а също така да предотврати \"отскачане\" в насрещното платно.4. Оценката на риска се извършва преди и по време на проектирането и изпълнението на всички дейности. Одитите по пътна безопасност, удостоверяват след изпълнението дали всички необходими мерки са предприети и изпълнени коректно.5. \"Трябва да бъде монтирана бетонова стена с височина 1,20 м\" - няма основание и нормативна уредба, изискваща изграждането на подобно бетоново съоръжение, се казва още в позицията.", "date": "2018.12.27", "title": "АПИ защити новите ограничителни системи на пътя Своге-София "}
{"url": "https://news.bg/crime/hvanaha-drogiran-shofyor-na-bus-palen-s-detsa.html", "text": "Хванаха дрогиран шофьор на автобус, пълен с деца, съобщиха от МВР.Днес по обед на главен път Е-79 в района на разклона за Кочериново полицаи спрели за проверка 17-местен микробус, който бил шофиран от 36-годишен мъж. Той превозвал ученици на екскурзия в Банско.Извършеният тест за употреба на наркотични вещества показал, че шофьорът управлява микробуса под въздействието на опиати.Децата били извозени от резервен шофьор на фирмата превозвач, а спрямо дрогирания шофьор било образувано бързо производство.", "date": "2018.12.27", "title": "Хванаха дрогиран шофьор на бус, пълен с деца"}
{"url": "https://news.bg/bulgaria/mvnr-sazdava-se-opasnost-za-antiruski-nastroeniya-sred-balgarite.html", "text": "Това се казва в позиция на Външно министерство след последния скандал около руското посолство у нас. Заместващият директора на дирекция \"Източна Европа и Централна Азия\" посланик Георги Панайотов е провел разговор със съветник в посолството на Руската федерация.Той е предал позицията на българската страна по повод безкритичното публикуване на фейсбук страницата на посолството на препечатка от сайт, става ясно от съобщение на МвНР.Представителят на МВнР е изразил разочарование по повод публикуването на мнение, съдържащо обидни за българския народ квалификации. В него \" и \"жълтопаветни русофоби\". Публикацията е на родна медия. , е заявил той.Припомняме, че вчера вечерта стана ясно, че Министерството на външните работи няма да излезе с официална позиция във връзка с тиражираните от руското посолство обидни квалификации срещу български граждани. Според \"Демократична България\" провокацията на руското посолство идва, след като кметът на София Йорданка Фандъкова разреши  да бъде поставена до катедралния храм \"Света Неделя\", \"\".", "date": "2018.12.27", "title": "МВнР: Създава се опасност за антируски настроения сред българите  "}
{"url": "https://news.bg/world/kak-taynoto-patuvane-na-tramp-do-irak-se-okaza-ne-tolkova-sekretno.html", "text": "Как тайното пътуване на президента на САЩ Доналд Тръмп до Ирак се оказа не толкова тайно, пише Си Ен Ен.Беше зимна сутрин в английския град Шефилд, когато любителят на самолети и фотограф-аматьор Алън Мълой погледна през прозореца в кухнята си и забеляза голяма следа в небето. Той не е знаел, че инцидентно ще разкрие тайно пътуване на президента на САЩ до конфликтна зона.Около шест часа преди Мълой да забележи самолета с американския президент, Доналд Тръмп и първата дама Мелания Тръмп напуснаха Белия дом под прикритието на мрака през коледната нощ на път за Ирак.Британецът наблюдава небето за самолети повече от 40 г.\"\", каза Мълой пред Си Ен Ен.VC-25 е модифицирана версия на Boeing 747-200, с който лети президентът на САЩ. В света съществуват само два самолета.Според Би Би Си Мълой е фотографирал Air Force One в небето над Шефилд на 26 декември.След като британецът сподели снимката в социалните мрежи, ентусиасти започнаха да следят полета на самолета онлайн.По време на полета самолетът с Тръмп е преминал край България.", "date": "2018.12.27", "title": "Как тайното пътуване на Тръмп до Ирак се оказа не толкова секретно?"}
{"url": "https://news.bg/crime/predadoha-na-sad-chetvorniya-ubiets-ot-kaspichan.html", "text": "Окръжната прокуратура в Шумен предаде на съд извършителя на четворното убийство в Каспичан.Срещу 64-годишният П.П. е повдигнато обвинение, че на 24 септември тази година умишлено умъртвил четирима души - възрастно семейство на 81 и на 70 години и техните син и дъщеря на 46 години и на 48 години. Убийството било предумишлено и било извършено с особена жестокост.През 1989 г. в Смолян при конфликт обвиняемият нападнал и ранил с нож в корема друг мъж. За това свое деяние той бил осъден на наказание \"лишаване от свобода\", но изпълнението му било отложено. Към момента на второто престъпление подсъдимият бил реабилитиран по право.През 2015 г. мъжът се пенсионирал и се върнал в къщата на семейството си в Каспичан, където живеели възрастният му баща, а в другия вход - жертвите Г.В. и Г.В, които били негови чичо и стринка. Между тях обаче често възниквали конфликти и се налагала намеса на полицията. Причина за пререканията било това, че възрастното семейство често гонело подсъдимия от къщата, тъй като смятало, че той не трябва да живее там.През есента на 2018 г. пред свидетели обвиняемият отправил закани по адрес на роднините си.На 24 септември на улицата пред къщата между убиецът, който бил употребил сериозно количество алкохол, и една от жертвите възникнал конфликт.Обвиняемият се прибрал в дома си, сложил малка брадвичка в непрозрачна торбичка и нахлул в дома на чичо си и стринка си. Той ги попитал кога ще спрат да го гонят от къщата. Жената му отговорила, че няма да спрат нито те, нито децата им след тях. Тогава обвиняемият я нападнал с приготвеното оръжие и й нанесъл смъртоносни удари. Веднага след това нападнал и убил чичо си.След като извършил двойното убийство, П.П. се запътил да излиза от къщата, но в коридора срещнал децата на убитите. Той се нахвърлил и върху тях с брадвичката и ги умъртвил, както родителите им.Обвиняемият счупил телефоните на жертвите си, измил ръцете си и напуснал къщата, като заключил след себе си входната врата. След това се прибрал в дома си, където бил намерен на следващия ден от полицията.Предстои делото да бъде насрочено за разглеждане в Шуменския окръжен съд.", "date": "2018.12.27", "title": "Предадоха на съд четворния убиец от Каспичан"}
{"url": "https://news.bg/world/matyu-palmar-posrednichi-v-pregovorite-mezhdu-kosovo-i-sarbiya.html", "text": "Матю Палмър ще посредничи в преговорите между Косово и Сърбия от страна на САЩ. Той е зам.-помощник държавен секретар. Очаква се той да има важна роля по време на преговорите. Това съобщава сръбският всекидневник \"Данас\", цитиран от b92. Изданията се позовават на \"западни източници\". Уточнява се, че Палмър ще бъде включен в посредническия екип. Все още не е определено обаче кой ще бъде начело на този екип. Самият той е подчертавал в свои изявления, че споразумението трябва да бъде постигнато възможно най-скоро, но не крие, че то е предизвикателство. \"Спечелихме войната срещу Сърбия\", но настъпи времето да спечелим мира. Това обяви  президентът на Косово Хашим Тачи в годишното си обръщение пред косовския парламент.\"Със Сърбия имаме век на вражда. Ние спечелихме войната на висока цена\", подчерта той.По думите му окончателното споразумение със Сърбия ще бъде подписано в Белия дом в присъствието на американския президент Доналд Тръмп.Отношенията между двете държави в последно време се обтегнаха отново заради създаването на косовска армия и налагането на драстично увеличени мита върху вноса на сръбски стоки. ", "date": "2018.12.27", "title": "Матю Палмър посредничи в преговорите между Косово и Сърбия "}
{"url": "https://news.bg/world/do-15-dushi-sa-raneni-pri-obir-v-tsarkva-vav-viena.html", "text": "Най-малко двама нападатели атакуваха църква в австрийската столица Виена около 13,30 часа местно време. При нападението са ранени между 8 и 15 души, пише вестник \"Кронен цайтунг\", цитиран от руски медии.На място е изпратено звеното за борба с тероризма към полицията.Според предварителната информация между 8 и 15 души са пострадали.Предполага се, че случаят е свързан с грабеж в католическата църква \"Непорочно зачатие на Дева Мария\" в квартала Strebersdorf.Полицията съобщи, че атаката е продължила няколко часа, след като нападателите са взели за заложници няколко монаси. Нападателите са успели да избягат. Монасите са били завързани и обрани. Извършителите са действали по \"изключително брутален начин\".По-рано днес Преди седмица ", "date": "2018.12.27", "title": "До 15 души са ранени при обир в църква във Виена"}
{"url": "https://news.bg/world/v-germaniya-unishtozhiha-9-tona-narkotitsi-za-polovin-miliard-evro.html", "text": "Германските власти съобщиха, че митнически служители в района на Хамбург са унищожили 9 тона наркотици, които на улицата са на стойност около 520 милиона евро, информира АП.Митническата служба в германския град поясни, че наркотиците са унищожени през миналата седмица при тайна операция с въоръжен ескорт след приключване на няколко съдебни случая в Северна Германия. Не се разкриват подробности за тези случаи.Изпепелени са общо 2 400 килограма кокаин и 6 700 килограма APAAN (алфа-фенилацетоацетонитрил), което се използва за направата на метамфетамини.", "date": "2018.12.27", "title": "В Германия унищожиха 9 тона наркотици за половин милиард евро"}
{"url": "https://news.bg/world/es-skochi-na-izraelskite-zaselvaniya-v-palestinski-teritorii.html", "text": "Срещу продължаващите израелски заселвания в палестински територии се обявиха от Европейския съюз, цитирани от \"Дойче веле\".Това се казва в изявление на говорителя на ЕС Мая Косянич. Тел Авив обяви планове за строеж на повече от 2000 жилищни сгради на Западния бряг. Това е първото оповестено решение на правителството, след като бяха обявени разпускане на парламента и насрочване на предсрочни парламентарни избори. Това даде повод на Брюксел отново да подчертае позицията си по темата. Подобни действия са нарушение на международното право, заяви ЕС. Както е известно, спирането на израелските заселвания е основно палестинско искане в мирните преговори. Палестинските власти възприемат тези действия като окупация. От своя страна, Израел твърди, че има право да строи и заселва евреи там. Междувременно, насилието в палестинските територии продължава. Тел Авив вини групировката Хамас. Припомняме, че последната вълна на насилие в Ивицата Газа започна през март тази година.Около 240 са жертвите от палестинска страна.Допълнително обтегна отношенията решението на някои държави да признаят Йерусалим за столица на Израел, след като за него спорят и палестинците.", "date": "2018.12.27", "title": "ЕС \"скочи\" на израелските заселвания в палестински територии "}
{"url": "https://news.bg/politics/sotsialistite-napadnaha-finansoviya-partnyor-na-gerb-dps.html", "text": "\"ДПС е финансовият партньор на ГЕРБ. Всеки един кворум, всяко трудно решение, което е в ущърб на българските граждани, минава с подкрепата на ДПС\", посочи на брифинг Кирил Добрев от БСП.Постановление на Министерски съвет от 19 декември провокира острата реакция на социалистите. Без всякакви правила, според БСП, през последния месец на годината общините, в които властта е на ГЕРБ, са получили 98 млн. лева, а за ДПС са разпределени 25 млн. лева.За районите на управление на социалистическата партия са предвидени около 4 млн. лева. Общо раздадени без правила са 146 млн. лв. на български общини. Начинът, по който са разпределени средствата, не е по критерий от последните проведени избори, смята Добрев, защото ако това е така, би следвало като втора политическа сила БСП да получи повече финансиране за общините. Близо 550 млн. лева са раздадените средства в българските общини в рамките на последната година. Никакви средства не са разпределени за ремонт и изграждане на допълнителна инфраструктура - пътища, училища, храмове, подчертаха от БСП.Управителният съвет на Сдружението на общините не приема средства от държавния бюджет да се разпределят към българските общини без ясни процедури и критерии, заяви и кметът на Троян Донка Михайлова. Повече от четвърт милиард лева са раздадени без критерии, посочи тя.От Сдружението са изискали 110 милиона лева за общините, като 60 милиона от тях да бъдат насочени към републиканските пътища. Михайлова обяви, че ако не бъдат взети мерки , членовете ще напуснат УС на Сдружението.Според кмета на Самоков Владимир Георгиев не е това начинът, по който с лека ръка могат да се раздават средства, при положение, че в същото време са налице общини, които имат нужда от по-голямо финансиране.Част от парите се дават в общини, които финансират обекти, подлежащи на прокурорска проверка, допълни Добрев.", "date": "2018.12.27", "title": "Социалистите нападнаха финансовия партньор на ГЕРБ - ДПС"}
{"url": "https://news.bg/world/armiyata-na-germaniya-predvizhda-da-nabira-grazhdani-ot-es-vklyuchitelno-i-ot-balgariya.html", "text": "Армията на Германия (Бундесвер) предвижда да набира граждани от Европейския съюз, включително и от България, за някои армейски длъжности като военни лекари и IT специалисти, информира \"Дойче веле\".През 2011 г. Германия отмени наборната военна служба.Генералният инспектор на германската армия Еберхард Зорн заяви пред медийната група \"Функе\", че заради недостиг на кадри във въоръжените сили Германия \"трябва да погледне във всички посоки\".Набирането на граждани от ЕС е \"един вариант\", подчерта Зорн и добави: \"Ние тук говорим за лекари или IT специалисти\", което е отразено в стратегическа книга на военното министерство от 2016 г.Инициативата му на канцлера Ангела Меркел да приеме законодателство за допускане на квалифицирана работна ръка от чужбина на германския пазар.Някои европейски правителства вече са провели консултации с Берлин, особено държави от Източна Европа като България, във връзка с приемането на образовани млади хора в Германия.В момента в Германия живеят 530 000 граждани на страни членки на ЕС на възраст между 18 и 30 г.Униформените военнослужещи в Германия достигнаха 182 000 през тази година, като жените са 12% от тях.", "date": "2018.12.27", "title": "Армията на Германия предвижда да набира граждани от ЕС, включително и от България"}
{"url": "https://news.bg/world/zasneha-napalno-razrusheni-ot-izrael-obekti-na-iran-v-siriya.html", "text": "Израелската компания за сателитни изображения ImageSat International публикува снимки, показващи щетите от удар на Израел по цели на Иран близо до сирийската столица Дамаск във вторник, съобщават израелските медии.Израелски служител в областта на сигурността потвърди вчера пред \"Асошиейтед прес\", че Израел е извършил среднощния удар в Сирия, изтъквайки, че редица ирански цели са били ударени.Израелският служител, който пожелал да остане анонимен, е уточнил, че въздушният удар е поразил ирански складове и логистични цели, които се използват за прехвърляне на оръжия на радикалната ливанска ислямистка групировка \"Хизбула\". Служителят е допълнил, че Израел също така е разрушил сирийска противовъздушна батарея близо до столицата Дамаск, която е стреляла по израелските бойни самолети.Израелски самолети удариха оръжеен склад западно от Дамаск от въздушното пространство на Ливан, съобщиха сирийските държавни медии във вторник. Според информациите трима сирийски войници са били ранени при атаката, насочена срещу складове на \"Хизбула\".В информация в американското седмично издание \"Нюзуик\" се уточнява, че няколко високопоставени представители на \"Хизбула\" са били ранени при предполагаемото нападение.Цитирайки източник от американското военно министерство, запознат с подробностите от нападението чрез високопоставени израелски представители, в информацията се посочва, че израелските самолети са ударили няколко минути, след като представителите на \"Хизбула\" са се качили на борда на самолет за Иран.Вчера Русия разкритикува въздушните удари, изтъквайки, че са застрашили цивилни полети.Израелският представител обаче заяви, че Израел е предупредил Русия за въздушните удари преди време.", "date": "2018.12.27", "title": "Заснеха напълно разрушени от  Израел обекти на Иран в Сирия"}
{"url": "https://news.bg/regions/stolichna-obshtina-i-api-pregovaryat-dali-da-ima-tol-taksi-i-vinetki-na-okolovrastnoto.html", "text": "Столична община и Агенция \"Пътна инфраструктура\" преговарят по въпроса дали по околовръстния път на столицата да се въведат тол такси и винетки.По думите на източник от агенцията пред БНР предстои разговор по темата утре. Трябва да се уточни как жители на близките до София населени места, които са част от голямата община, да бъдат освободени от пътните такси при преминаване с автомобилите си по околовръстното.Столична община ще настоява за столичани такси да не се въвеждат.АПИ пък са на мнение, че по някои части от околовръстния път на София, като Северната скоростна тангента например, преминава интензивен и транзитен трафик от тежкотоварни автомобили и те следва да плащат такси.По закон околовръстният път е част от републиканската пътна мрежа и за него се изисква винетка. В отговор на запитвания от АПИ обаче информират, че винетки трябват само за използването на републиканската пътна мрежа, извън населеното място.Според нормативната уредба началото и краят на населеното място се определят от съответната община и за ползването на пътната мрежа в конкретното населено място винетка не е необходима.Пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път. За общинската пътна мрежа винетка не е необходима.От АПИ допълват, че има диалог със Столичната община за постигането на консенсус и намирането на работещо и ефективно решение, което не ощетява шофьорите на леки коли, кои използват тангентата за бърза връзка между северозападните и югоизточните квартали на София.", "date": "2018.12.27", "title": "Столична община и АПИ преговарят дали да има тол такси и винетки на околовръстното"}
{"url": "https://news.bg/society/3247-elektronni-vinetki-sa-prodadeni-za-10-dni.html", "text": "За първите 10 дни от старта на уеб сайта  са продадени 3247 електронни винетки. Те влизат в сила от , а общата им стойност е 300 973 лева.От продадените най-голям е броят на годишните електронни винетки за леки автомобили с обща технически допустима максимална маса до 3,5 тона. Приходите от тях са 293 425 лева.Отчита се , която се въвежда от 1 януари догодина. Вече са продадени 32 такива, както и 100 седмични, 36 месечни и 7 тримесечни електронни винетки за леки коли.За тирове с обща технически допустима максимална маса над 12 тона са продадени 31 електронни винетки, като най-много са месечните - 20, на обща стойност 2760 лева.Осем са купените електронни винетки за тежкотоварни автомобили с обща технически допустима максимална маса от 3,5 тона до 12 тона и автобуси. Също осем са и продадените винетки за ремаркета на леки автомобили.Най-много електронни винетки са продадени чрез уеб сайта www.bgtoll.bg - 1821 на обща стойност 167 931 лева.От 17 декември до момента са конвертирани към електронни винетки 30 400 хартиени винетни стикера. На сайта www.bgtoll.bg може да бъде направена справка в реално време дали подадената информация за конвертиране към електронна винетка е обработена и винетката е преобразувана.Шофьорите, които предстои да пътуват до края на 2018 г. и в момента нямат валиден стикер, могат да купят предпочитаната хартиена винетка и ако нейната валидност изтича през 2019 г., не е задължително да я конвертират в електронна. Задължително е обаче хартиеният стикер да остане залепен на предното стъкло на автомобила до края на неговата валидност.", "date": "2018.12.27", "title": "3247 електронни винетки са продадени за 10 дни"}
{"url": "https://news.bg/politics/v-ukrayna-ostava-napregnato-preduprezhdava-mvnr.html", "text": "Обстановката в Украйна остава напрегната въпреки отпадането на ограниченията от . От Министерството на външните работи предупреждават българските граждани за рисковете при пътуване в Украйна.Напрежение има поради отпадане на ограниченията за организиране на протести, политически митинги и развиващите се В тази връзка Министерството на външните работи препоръчва на българските граждани, които се намират на територията на Украйна или планират да посетят страната, да продължат да предприемат следните мерки:- Да се регистрират на сайта на МВнР или в българските дипломатически представителства в Украйна като посочат периода, мястото на пребиваване и оставят актуален телефон за връзка;- Да избягват райони, в които се провеждат демонстрации и протестни действия, както и да избягват участие в такива;- Да следят постоянно обстановката и медиите в Украйна за получаване на актуална информация за случващото се;- Да следват инструкциите на местните власти, включително полицейски патрули, като проявяват спокойствие и търпение.Военното положение беше валидно за 10 области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска. Може да се смята, че за българските граждани, които преминават или посещават Украйна, отпадат рисковете от ограничаването на техните права и свободи, посочват от МВнР. По-конкретно може да се приеме, че отпадат рисковете от ограничения на правото на свободно придвижване, на правото на неприкосновеност на кореспонденцията, включително телефонна и електронна, както и ограничения в свободата на мисълта и словото, изразяване на убеждения, неприкосновеност на личния живот и жилище.При необходимост обаче българските граждани могат да се свържат с българското посолство в Киев на телефони +38044 2354389; +380442352202 и дежурни телефони в извънработно време: +380442467237;+380442467672, както и с Генералното консулство на България в Одеса на телефони +38 048 746 65 54; +38 048 746 65 58, за спешни случаи в извънработно време: +380 68 293 0048.", "date": "2018.12.27", "title": "В Украйна остава напрегнато, предупреждава МВнР"}
{"url": "https://news.bg/world/sauditska-arabiya-s-golemi-pravitelstveni-rokadi.html", "text": "Кралят на Саудитска Арабия Салман издаде кралски указ за големи рокади в кабинета, информират АП и други медии.Промените са предприети близо три месеца след международния скандал с убийството на журналиста Джамал Кашоги в саудитското консулство в Истанбул.Адел ал Джубейр, външен министър на Саудитска Арабия от 2015 г., ще бъде заменен от Ибрахим ал Асаф, който е бивш финансов министър. Адел ал Джубейр е понижен до държавен министър на външните работи.Асаф държи място в борда на петролния гигант Aramaco и в суверенния фонд на кралството.Промените засягат няколко ключови министерства.Абдула бин Бандар бин Абдул Азис ще стане министър на националната гвардия, а Турки ал Шабана ще заеме поста министър на информацията. Енергийният министър Халид ал Фалих запазва позицията си.Крал Салман е наредил сформиране на нов политически съвет, както и нов съвет за сигурност.Страната създава и национална космическа агенция, която ще се оглавява от Султан бин Салман.Туркиш Шабана е назначен като нов министър на медиите.", "date": "2018.12.27", "title": "Саудитска Арабия с големи правителствени рокади"}
{"url": "https://news.bg/world/irakski-deputati-prizovaha-za-izpazhdane-na-sasht-ot-stranata.html", "text": "Иракски депутати поискаха американските сили да напуснат страната. Призивът е отправен след изненадващата визита на президента на САЩ Доналд Тръмп в близкоизточната държава, което беше заклеймено от политици като арогантно нарушаване на иракския суверенитет, информира АП.Политици от двата блока в разединения иракски парламент поискаха гласуване за изпъждане на американските войници. Те се заканиха да организират извънредно заседание за дебатиране на въпроса.\"\", каза Салам ал Шимири, депутат, лоялен на популисткия проповедник Моктада ал Садр.В сряда Тръмп направи първата си визита в конфликтна зона като президент. Тогава той обяви, че не планира изтеглянето на 5 200-те американски войници от страната.Поддръжниците на Садр спечелиха най-много гласове на изборите през май. Той призовава за ограничаване намесата на САЩ и Иран в иракските дела.Каис Хазали, лидер на подкрепяната от Иран милиция \"Асаиб ахл ал Хак\", която участва в ключови битки срещу ДАЕШ (\"Ислямска държава\") в Северен Ирак, обеща парламентът да гласува за изгонване на американските сили от Ирак или милицията и други сили ще ги изпъдят с \"други средства\".Тръмп прекара три часа в американска военновъздушна база, където се срещна с войници. Той защити решението си . Американският лидер не се срещна с официални иракски представители, макар че разговаря по телефона с премиера Адел Махди.", "date": "2018.12.27", "title": "Иракски депутати призоваха за изпъждане на САЩ от страната"}
{"url": "https://news.bg/politics/zatyagat-kontrola-varhu-laboratoriite-testvashti-mashinkite-za-hazart.html", "text": "Правителството прие промени в Наредбата за включване на лабораториите за изпитване на игрално оборудване и игрален софтуер в казината.Одобрени са по-прецизирани изисквания към лабораториите за изпитване на машинките и софтуера в казината, информират от пресцентъра на МС.Кабинетът уверява, че предложените нормативни изменения няма да доведат до увеличаване на административната тежест за казината.Целта била да се подобри ефективността и бързината на административно обслужване, като по-подробно са детайлизирани документите, които се изискват, с оглед постигането на по-голяма яснота и прецизност на нормативната уредба.С промените се въвежда изискване към лабораториите да предоставят пред регулаторния орган - Държавната комисия по хазарта (ДКХ) - По този начин акредитираните лаборатории безспорно ще доказват своята компетентност по отношение на изпитването на игралното оборудване и игралния софтуер на всички видове машинки.Предложени са и промени, които целят акредитираните лаборатории да дават към резултатите от изпитването на игралното оборудване и игралния софтуер документ, който следва да съдържа недвусмислено докладване на обявяване за съответствие на игралното оборудване и игрален софтуер с техническите изисквания, приети от ДКХ.", "date": "2018.12.27", "title": "Затягат контрола върху лабораториите, тестващи машинките за хазарт"}
{"url": "https://news.bg/comments/da-spanesh-netanyahu-na-finalnata-prava.html", "text": "Помислете само: 2018-та можеше да бъде годината на израелския министър-председател Бенямин Нетаняху. Само на няколко дни от финалната лента обаче, отвъд която започваше следващото дванадесетмесечно отброяване, Биби бе \"спънат\", при това - от \"дружески\" крак. Не, това не бе кракът на Авидгор Либерман, наскоро подалият оставка министър на отбраната на Израел, а на съвсем друг човек. Но да вървим по реда на нещата.В рамките на 2018-та година Нетаняху получи всичко, за което мечтаеше.САЩ напуснаха Ядреното споразумение с Иран, вследствие на което Вашингтон наложи отново санкции на Техеран. Ефектът от тях пък бе двояк. Един път, тези санкции веднага доведоха до инфлация на иранския риал, което задълбочи и без това съществуващото недоволство (и протести) на местното население срещу режима на аятоласите. Втори път, въпреки изработения от ЕС механизъм за защита на европейския бизнес в Иран, то всички разпознаваеми петролни и автомобилни компании от Стария континент напуснаха страната, правейки ЕС, който Нетаняху възприема като прекалено проирански и пропалестински, да изглежда слаб.В рамките на изминаващата година Биби Нетаняху получи и друг щедър дар от американска страна: преместването на посолството на САЩ в Йерусалим. Отвъд историческото основание и символното значение на този акт обаче, не по-малко важни бяха и преките последствия от него. Едно от тях бе допълнителното проблематизиране на концепцията \"две държави за два народа\", тъй като тя предвиждаше Източен Йерусалим да бъде столица на евентуална палестинска страна. С признаването на Йерусалим като столица на Израел, заедно с продължаващата политика на Тел Авив за етническо заселничество спрямо източната част на града, опцията последната да стане някога столица на палестинска държава се отдалечи, а заедно с това - и възможността за разрешаване на израелско-палестинския конфликт (т.нар. Близко-източен мирен процес). Дясното правителство на Израел, ръководено от Биби, нямаше интерес от прогрес в точно тези преговори с палестинските фракции точно сега.Минирането на Близко-източния мирен процес е свързано и с паралелния жест от страна на американците да отлагат представянето на т.нар. \"Сделка на века\", т.е. концепцията за разрешаване конфликта между Израел и Палестинската автономия. Ангажимент за такъв план пое президентът Доналд Тръмп още в началото на мандата си. А имайки предвид кой разработва този план (произраелското трио, съставено от посланика на САЩ в Израел Дейвид Фридман, зетя на американския посланик Джаред Къшнър и специалния пратеник на американския президент Джейсън Грийнблат), то очакванията са, че той ще бъде изключително в полза на Тел Авив.Като такъв този план ще е следващата значка, която Биби Нетаняху ще може да си закачи на ревера. Но това той ще направи тогава, когато би било най-подходящо: преди, да речем, предсрочните парламентарни избори, обявени съвсем скоро за април месец следващата година. Ерго американците нямаха нищо против да услужат на израелския министър-председател още веднъж: с отлагането на представянето на плана си, което иначе трябваше да се случи през настоящата година.Но да се мисли, че Бенямин Нетаняху дължи успехите си на някого другиму, то това би означавало изобщо да не се познават персоналните качества на министър-председателя. В този смисъл Биби е като олицетворение на Израел: не оставя собствената си съдба в ръцете на другите.Така например, той успя да спаси правителството си на два пъти през изминаващата година.Един път, когато неговите коалиционни партньори - част от религиозното дясно и секуларно-националистическото такова - се хванаха за \"гушите\" покрай един закон за разширяването на обхвата на задължителната военна служба в посока на ултра-ортодоксалните евреи (съставляващи около 10% процента от населението, не малка част от тях са освободени от нея).Втори път, когато бившият вече министър на отбраната, Авигдор Либерман, напусна правителството и заедно с партията се присъедини към опозицията, атакувайки сключеното споразумение за деескалация на напрежението между израелските военни и палестинската формация Хамас в Ивицата.Разбира се и двата случая отслабваха правителството на Бенямин Нетаняху, правейки така, че накрая то можеше да разчита на мнозинство в Кнесета от едва един глас. Това направи израелския министър-председател прекалено раним. Но той определено не искаше да изглежда в очите на хората като човека, който ще вдигне ръце и ще разпусне дясното правителство (което, да напомним, гласува знаков закон, определящ Израел като националната държава на евреите). Даже напротив, пред хората Биби до последно симулираше опити да съхрани кабинета си, докато отговорността за неговото разпадане бе оставена на някои от лидерите на религиозните и националистически партии.Макар да е спорно, доколко Нетаняху е искал предсрочни избори, то със сигурност премиерът не направи нищо този път, за да ги предотврати. И израелският министър председател си има дебела причина за това.Нови избори, показват социологическите изследвания, означават нова победа за Биби и ръководената от него партия \"Ликуд\" (макар партията нито да спада, нито да покачва нивата си на доверие сред избирателите). Но така или иначе, \"Ликуд\" ще бъде първа политическа сила и то на сериозна дистанция от останалите. А един вот в подкрепа на Биби би накарал израелската прокуратура, в лицето на главния обвинител Авичай Манделблит (който е бивш секретар на кабинета на Нетаняху), да помисли много сериозно, преди евентуално да повдигне обвинения срещу премиера (към когото има събрани материали по три различни дела).А ако се стигне до повдигане на обвинения срещу Нетаняху, има значение и друго: едно е това да се случи в края на мандата му - при отпускащ властта премиер, и преди изборите - когато тези обвинения могат да повлияят на електоралните нагласи. И съвсем друго е това да стане след спечелен вече вот от \"Ликуд\". Така че не се изненадвайте на информацията от тези дни, че главният прокурор на Израел обмисля да повдигне обвинения срещу Нетаняху, но след изборите (под претекста, че ако го направи преди вота, то това би било намеса в него).Да, в рамките на 2018-та година Нетаняху получи всичко, за което мечтаеше. И тук, на финалната права, дойде решението на американския президент да изтегли военното присъствие на САЩ от Североизточна Сирия.Това ще доведе най-малкото до реабилитацията на шиитския коридор по земя от Иран до Ливан (през Ирак и Сирия) и до по-голяма зависимост на Израел от Русия спрямо случващото се в Сирия (при това, в момент, в който покрай свалянето на разузнавателния самолет Ил-20 израелско-руските отношения са влошени).Ако подобно решение бе взето от Барак Обама, то Биби вече щеше да е в САЩ и да държи реч срещу президента в Конгреса (тук не става дума за авторово въображение, а за нещо, което вече сме виждали да се случва). Но понеже става дума за Доналд Тръмп, на когото Нетаняху дължи не малко през 2018-та година, Биби предпочита да скърца със зъби и да мълчи.И да брои наум. Но не до 10, а до безкрай.", "date": "2018.12.27", "title": "Да спънеш Нетаняху на финалната права"}
{"url": "https://news.bg/world/spisak-s-imenata-i-snimkite-na-zhurnalisti-na-bi-bi-si-izteche-v-rusiya.html", "text": "Списък с информация и снимки на репортери на Би Би Си изтече в интернет пространството в Русия на фона на растящия натиск върху медията в руската държава, пише \"Гардиън\".Списъкът с 44 журналисти, повечето от тях са руски граждани, е публикуван за първи път от анонимната група \"За майка Русия\" в социалната мрежа ВКонтакте. След това е разпространен от десни руски новинарски сайтове.Преди седмица Русия обяви, че ще започне разследване на британската медия за нарушаване на стандартите за безпристрастност.Представители на Кремъл обявиха, че разследването е в отговор на решение на британския регулатор Ofcom, че подкрепяната от Русия телевизия RT нарушава правилата за безпристрастност след инцидента с отравянето на Сергей и Юлия Скрипал в Солсбъри. Регулаторът предупреди RT, че може да получи санкции или да изгуби лиценза си.Изтичането на информацията за журналистите на Би Би Си изглежда е отмъщение. През миналата седмица вестник \"Таймс\" публикува списък с имената и снимките на осем репортери, които работят за британското бюро в Единбург на подкрепяната от Москва телевизия \"Спутник\".Говорител на Би Би Си изрази възмущението си от изтичането на информацията.В съобщение към разкритата информация за журналистите на британската медия анонимен администратор на \"За майка Русия\" атакува статията на \"Таймс\", че е опит за оказване на \"психически натиск\" над руските журналисти.", "date": "2018.12.27", "title": "Списък с имената и снимките на журналисти на Би Би Си изтече в Русия"}
{"url": "https://news.bg/regions/transporten-haos-obhvana-plovdiv-zaradi-zatvaryaneto-na-klyuchov-bulevard.html", "text": "От днес затварят един от ключовите булеварди в Пловдив, предаде БГНЕС.Въпреки че от много време пловдивчани са предупредени, че на 27 декември ще бъде спряно движението по \"Цар Борис Трети Обединител\" и ще се въведе нова временна схема за движение, днес градът е обхванат от транспортен хаос.Засега централният булевард е само частично затворен и коли все пак минават. По-голямата част от потока обаче се пренасочва към малките улици и успоредните булеварди.Припомняме, мащабната реорганизация на движението в града се дължи на решението на община Пловдив да издигне 30-метрова кула точно на централния булевард за , което ще се състои на 12 януари.Още на 14 декември старши комисар Атанас Илков призова  заради очакваното съществено затрудняване на движението и увери, че ще се създадат подходящи алтернативи на затворените пътни отсечки. В първия ден на временната транспортна схема обаче стана ясно, че хората се затрудняват с новите маршрути.", "date": "2018.12.27", "title": "Транспортен хаос обхвана Пловдив заради затварянето на ключов булевард"}
{"url": "https://news.bg/crime/poznavate-li-tozi-mazh-pita-politsiyata-vav-varna.html", "text": "Полицията във Варна търси съдействие за установяване на самоличността на извършител на въоръжен грабеж.500 лева оборотни пари са били откраднати от магазин за хранителни стоки на 23 ноември около 20.35 часа. Извършителят на престъплението е на възраст около 24 години, с ръст около 165 см. и слабо телосложение. Бил е облечен с шушляково яке, сив анорак, черна долница на анцуг и тъмни маратонки с три бели ленти отстрани.Мъжът е имал съучастник, който минути преди това влиза в магазина и пазарува. Той е облечен със зелено яке, носи шапка на главата, обут е със сиви обувки и носи раница. По случая е образувано досъдебно производство, но към момента самоличността на извършителя не е установена.От полицията призовават всеки, който разпознае единия или двамата мъже от видеокадрите или разполага с полезна информация да сигнализира при гарантирана анонимност на тел. 112, 052/615166 или в най-близкото поделение на МВР.", "date": "2018.12.27", "title": "Познавате ли този мъж, пита полицията във Варна"}
{"url": "https://news.bg/world/avstraliya-vrahletyana-ot-goreshta-valna-blizo-50-gradusa-po-tselziy.html", "text": "Австралия е връхлетяна от гореща вълна, която продължава да се разширява и след Коледа. В Западна Австралия прогнозите са за 49 градуса по Целзий. Има предупреждения за опасност от пожари и замърсяване качеството на въздуха, пише \"Гардиън\".Тази сутрин местната метеорологична служба предупреди за 49 градуса по Целзий в райони на Западна Австралия - само 2 градуса под най-високата температура, регистрирана на континента. През 1960 г. бяха отчетени 50,7 градуса по Целзий в Однадата в Южна Австралия.Към 8,40 часа днес в Марбъл Бар бяха регистрирани 43,4 градуса по Целзий.Екстремни жеги са отчетени в Западна Австралия, Южна Австралия, Виктория, Нов Южен Уелс и части от Куинсленд.Температурите в южната част са с 10-14 градуса по Целзий по-високи от средните.Почти навсякъде в Южна Австралия днес температурата е над 40 градуса по Целзий.Според прогнозите няма изгледи за прохлада през следващите дни.", "date": "2018.12.27", "title": "Австралия връхлетяна от гореща вълна – близо 50 градуса по Целзий"}
{"url": "https://news.bg/politics/promenya-se-ustroystveniyat-pravilnik-na-ministerskiya-savet.html", "text": "Правителството прие промени в Устройствения правилник на Министерския съвет.С направените изменения в чл. 35 се въвежда изискването докладите към проектите на актове, които се внасят за разглеждане от Министерския съвет, да съдържат и мотивирани финансови разчети за необходимите разходи, трансфери и други плащания, които произтичат от предложения проект на акт.Прецизирано е понятието \"въздействие върху държавния бюджет\" и са актуализирани формите на финансовите обосновки.Предложените промени целят да се подобрят процесите на планиране и изпълнение на бюджетите в контекста на прилагането на Закона за публичните финанси. Целта е да бъдат разграничени въпросите, които налагат трайно уреждане в нормативната база, от тези, които имат еднократен или краткосрочен характер само в рамките на текущата бюджетна година.", "date": "2018.12.27", "title": "Променя се Устройственият правилник на Министерския съвет"}
{"url": "https://news.bg/world/germaniya-obmislya-danak-dzhamiya.html", "text": "Германия обмисля въвеждане на данък \"джамия\" с цел ограничаване на чуждо влияние, информират медии.Политици в европейската държава предлагат въвеждане на данъка за мюсюлманското население с цел \"освобождаване на джамиите\" от чуждо влияние.Членове на управляващата коалиция, в която участват Християндемократическият съюз, Християнсоциалният съюз и Социалдемократическата партия, подкрепят инициативата.Целта е да се гарантира независимостта на джамиите и мюсюлманската общност в Германия. Политиците смятат, че данъкът ще позволи намаляване на външното влияние и радикализацията.Германското правителство иска да ореже подкрепата за мюсюлманските асоциации, които получават финансова подкрепа от чужбина, особено тези от Турско-ислямския съюз за религиозни дела (ДИТИБ), който в момента управлява повече от 900 джамии в Германия, където живеят близо 5 милиона турци и други мюсюлмани.", "date": "2018.12.27", "title": "Германия обмисля данък „джамия”"}
{"url": "https://news.bg/politics/prieha-promeni-v-ustroystveniya-pravilnik-na-mosv.html", "text": "Правителството прие промени в Устройствения правилник на Министерството на околната среда и водите, които целят подобряване на дейността на административните звена и прецизиране на функциите им.Създават се условия за разработване на подзаконовата нормативна уредба. Тя се отнася до промените в Закона за опазване на околната среда, които са свързани с процедурата по оценка на въздействието върху околната среда.Уредбата на правилника се съобразява с определените функции на служителите към Инспектората, които са определени в Закона за противодействие на корупцията и отнемане на незаконно придобитото имущество и в Наредбата за организацията и реда за извършване на проверка на декларациите и за установяване конфликт на интереси.Въвеждат се и промени в Устройствения правилник на Изпълнителната агенция по околна среда, с които се цели подобряване на функционалността на администрацията на Изпълнителната агенция по околна среда, както и подобряване на координацията между структурните звена в агенцията.Промените в двата правилника не водят до увеличаване на общия брой служители в администрацията.", "date": "2018.12.27", "title": "Приеха промени в Устройствения правилник на МОСВ"}
{"url": "https://news.bg/politics/patyat-sofiya-kalotina-stava-am-evropa.html", "text": "Пътят между София и границата ни със Сърбия при Калотина става АМ \"Европа\". Новата магистрала ще се включва в София при Северната скоростна тангента.Това решение беше взето на последното правителствено заседание за 2018 година. С решението се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса.Освен създаването на нова магистрала кабинетът реши да бъде друга такава да бъде закрита - АМ \"Люлин\" става част от АМ \"Струма\". Автомагистрала \"Люлин\" се присъединява към \"Струма\" поради малката си дължина - 19.6 километра. Допълнителен мотив за решението е това, че АМ \"Люлин\" се явява естествено начало на определеното за АМ \"Струма\" трасе. Така участъкът между София и Перник става част от пътя София - Перник - Дупница - Благоевград - Симитли - Кресна - Сандански - граница Гърция.Новата АМ \"Европа\" ще бъде изградена на два участъка. Първият участък е межу границата ни със Сърбия до Драгоман. Вторият - от Драгоман до София.На 15 ноември 2018 г. беше подписан договор за изграждане на 14.5 километра от трасето на пътя Калотина - София в участъка от граничния пункт до пътен възел \"Драгоман\". Проектът предвижда и изход към интермодален терминал Драгоман. Предстои подписване на договор и за още един участък от този път - между Драгоман и Сливница.С модернизацията на пътя между границата със Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето.След въвеждането на ТОЛ системата, по пътя ще се събират и ТОЛ такси от всички преминаващи товарни автомобили.С друго правителствено решение вече ще се заплаща преминаването по моста на река Дунав в посока Русе - Гюргево.Мостът се определя като съоръжение, за което се събира такса за ползване на отделно съоръжение по републиканските пътища.Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея, обясняват от МС.", "date": "2018.12.27", "title": "Пътят София - Калотина става АМ \"Европа\""}
{"url": "https://news.bg/int-politics/rusiya-vse-oshte-ne-e-razkonspirirala-gambita-na-sasht-s-izteglyaneto-ot-siriya.html", "text": "Причините за решението на , както и бъдещите планове на Вашингтон в Близкия изток все още не са известни. Това коментира говорителят на Министерството на външните работи на Русия Игор Цариков, цитиран от руските медии.През миналата седмица американският президент Доналд Тръмп обяви изтеглянето на САЩ от Сирия, като написа в профила си в \"Туитър\", че САЩ са разгромили терористичната групировка ДАЕШ (\"Ислямска държава\") в арабската страна.\"Нееднократно сме посочвали, че незаконното въоръжено присъствие на САЩ в Сирия е пречка за уреждане на конфликта. Ние все още обаче не знаем нищо за причините за това решение и бъдещите планове на САЩ в Близкия изток. Този гамбит трябва да бъде проумян\", подчерта Цариков по време на съвместно разширено заседание на руските и сирийските междуведомствени координационни комисии за завръщането на сирийските бежанци.Изявлението беше направено, след като по-рано Си Ен Ен съобщи, цитирайки няколко източника от Пентагона, че  Джеймс Матис е подписал заповед за изтеглянето на американските сили от Сирия.Това стана, след като Матис написа писмо, в което подава оставка и в което заяви, че Доналд Тръмп има право да има министър на отбраната, \"чиито възгледи са по-добре съгласувани\" с тези на американския президент.Матис обяви оставката си миналия четвъртък, ден след като Тръмп реши да изтегли около 2000 американски военнослужещи от Сирия.", "date": "2018.12.27", "title": "Русия все още не е разконспирирала \"гамбита\" на САЩ с изтеглянето от Сирия"}
{"url": "https://news.bg/world/v-turtsiya-svaliha-ot-efir-tv-programi-zaradi-kritika-kam-erdogan.html", "text": "Турският медиен регулатор (RTUK) свали от ефир две телевизионни програми заради критики по адрес на президента Реджеп Ердоган, информира всекидневникът \"Хюриет\", цитиран от ДПА.Едно от предаванията на критичната към правителството телевизия Halk TV е свалено от ефир за пети път, докато новинарската програма на Fox TV няма да се излъчва в продължение на три дни, отбелязва \"Хюриет\", позовавайки се на решение на регулатора. И двете телевизии са глобени поотделно.На 10 декември водещият на Fox TV Фатих Портакал разкритикува правителството за оказвания натиск върху опозицията. Водещият отбеляза, че хората дори не смеят да излязат на мирен протест срещу увеличението на цената на природния газ.\"Колко хора ще посмеят да излязат на улицата въпреки страха\", попита той в ефир.Ердоган разкритикува телевизионния водещ, чието фамилно име означава \"портокал\" на английски език. Турският лидер говори за \"портокал\" или \"цитрусов плод\", който призовава хората да излязат на улицата.\"\", предупреди Ердоган пред поддръжници в град Коня.Двама известни турски комедианти, Метин Акпинар и Муждат Гезен, се появиха в предаване на Halk TV на 21 декември. Те разкритикуваха липсата на демокрация в Турция.Двамата комедианти са разследвани за обида по адрес на Ердоган. В понеделник съдът им забрани да напускат страната.", "date": "2018.12.27", "title": "В Турция свалиха от ефир ТВ програми заради критика към Ердоган"}
{"url": "https://news.bg/politics/likvidirat-zakritoto-ministerstvo-na-evropredsedatelstvoto-s-komisiya.html", "text": "Правителството прие Постановление за уреждане на правоотношенията във връзка със закриването на Министерство за Българското председателство на Съвета на Европейския съюз 2018.Предвижда се да бъде създадена ликвидационна комисия, която да извърши ликвидацията на закритото министерство. Неин председател ще бъде главният секретар на Министерския съвет, а членовете ще се определят със заповед на министър-председателя. Срокът на дейност на ликвидационната комисия е три месеца, считано от влизането в сила на постановлението.Формулирани са задачите на ликвидационната комисия, посочени са правомощията на председателя й и са определени служебните и трудовите правоотношения на служителите на закритото ведомство.С приемането на проекта, считано от 1 януари 2019 г. ще се уредят всички правоотношения, които са свързани със закриването на Министерство за Българското председателство на Съвета на Европейския съюз 2018.", "date": "2018.12.27", "title": "Ликвидират закритото министерство на европредседателството с комисия"}
{"url": "https://news.bg/regions/s-dopalnitelni-2-mln-leva-kyustendil-obnovyava-ulitsite-i-osvetlenieto-si.html", "text": "Одобрени са 2 млн. лева допълнителни трансфери по бюджета на община Кюстендил за реализиране на общински проекти.Средствата ще се използват за ремонт на уличната мрежа, уличното осветление, водопровода за минерална вода, както и за ремонт и оборудване на социални домове на територията на града.Със заключителните разпоредби на постановлението се предлага преразпределение между обектите на средствата, които са предоставени на община Варна.Допълнителните средства се осигуряват за сметка на преструктуриране на разходите и/или трансферите по централния бюджет за 2018 година.", "date": "2018.12.27", "title": "С допълнителни 2 млн. лева Кюстендил обновява улиците и осветлението си"}
{"url": "https://news.bg/world/sasht-da-napusnat-afganistan-ili-shte-gi-spoleti-sadbata-na-sssr-preduprediha-talibanite.html", "text": "Талибаните предупредиха САЩ, че ще ги сполети същата съдба като на СССР през 80-те г. на XX век, ако не напуснат Афганистан, информира АФП.Вашингтон обмисля да намали американския контингент в Афганистан.Във връзка с 39 г. от съветската инвазия в раздираната от конфликти държава, в подигравателно съобщение талибаните алармират, че американските сили са изправени пред \"унижение\" и могат да се \"поучат\" от опита на техния враг по време на Студената война.Съветските войски се изтеглиха от Афганистан през 1989 г., с което прекратиха десетилетна окупация и хвърлиха страната в кръвопролитна гражданска война, която изведе на власт талибаните.\"\", се казва в съобщение на говорител на екстремистката организация.Той подчерта, че бъдещите отношения между талибаните и САЩ трябва да се основават на \"здрави дипломатически и икономически принципи\", а не на конфликт.Талибаните все още не са отговорили официално на информацията, че Тръмп е решил да изтегли половината от 14 000 американски войници в Афганистан. Но високопоставен командир коментира пред осведомителната агенция, че групировката е \"повече от щастлива\".Белият дом все още не е потвърдил информацията.През миналата седмица представител на САЩ се срещна с талибаните в Абу Даби, което е част от усилията за започване на мирни преговори между екстремистите и Кабул.", "date": "2018.12.27", "title": "САЩ да напуснат Афганистан или ще ги сполети съдбата на СССР, предупредиха талибаните"}
{"url": "https://news.bg/society/registrirame-se-v-byurata-po-truda-s-po-malko-dokumenti.html", "text": "При регистрация в дирекциите \"Бюро по труда\" хората, които търсят работа, ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството.Ще отпадне изискването при регистрация търсещите работа да представят документи, с които да удостоверят общ и/или служебен стаж и/или осигурителен стаж. Агенцията по заетостта ще получава тази информация от Националния осигурителен институт.Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, които се назначават със заповед на министъра на труда и социалната политика. Въвеждат се и нормативни срокове за извършване на оценката за допустимостта/съответствието на работодателите, които кандидатстват за получаване на средства по програми и насърчителни мерки за заетост и обучение, реализирани под формата на схеми за минимална/държавна помощ.Целта на промените е да се облекчи съществуващата административна процедура за регистрация на търсещите работа лица, да се подобри качеството на програмите за заетост и обучение и да се оптимизира работа на комисиите за подбор и оценка на тези програми.", "date": "2018.12.27", "title": "Регистрираме се в бюрата по труда с по-малко документи"}
{"url": "https://news.bg/int-politics/pravitelstvoto-v-rumaniya-iska-glavata-na-glavniya-prokuror.html", "text": "Министърът на правосъдието на Румъния Тудорел Тоадер поиска от президента на страната да освободи главния прокурор на страната, който обвини правителството в подкопаване на усилията за борба с корупцията, съобщава \"Асошиейтед прес\".Тоадер уточни, че е отправил официално искане президентът Клаус Йоханис да отстрани от поста главния прокурор Августин Лазар заради лошо управление.Лазар е отявлен критик на съдебната реформа на правителството, която според критиците ще затрудни преследването на корупцията по високите етажи на властта.Също така днес Тудорел заяви, че е поискал Йоханис да назначи регионален прокурор на поста главен прокурор за борба с корупцията, въпреки че Йоханис заяви през миналия месец, че Адина Флореа е дисквалифицирана от позицията поради юридически причини.Анализатори твърдят, че събитията отразяват решимостта на правителството да отстоява правото си да решава собствените си закони, докато Румъния се готви да поеме ротационното председателство на Европейския съюз на 1 януари.", "date": "2018.12.27", "title": "Правителството в Румъния иска \"главата\" на главния прокурор"}
{"url": "https://news.bg/society/otbelyazvame-15-godini-v-nato-s-dokumentalen-film-i-kontsert.html", "text": "С документален филм, публични лекции и фотографска изложба на моста до НДК в София ще бъде отбелязана 15-ата годишнина от членството на България в НАТО и 70-ата годишнина от създаването на Организацията на Северноатлантическия договор.Това са част от събитията, които са включени в Националния план от инициативи по повод двете годишнини, които ще се състоят през 2019 г. Днес те бяха приети от Министерския съвет.\"15 години България в НАТО\" е работното заглавие на документалния филм, който ще бъде представен. Той ще проследява процеса от началото на подготовката за членството на страната ни в Алианса до настоящите й ангажименти като част от НАТО.В Националния план е включено осъществяване на български арт проект в Главната квартира на НАТО. Той ще символизира евроатлантическия път на България и присъединяването на страната към Алианса.Ще бъде организиран и концерт на Гвардейския представителен духов оркестър и Представителния ансамбъл на Въоръжените сили.Планира се София да бъде домакин на международна конференция на високо ниво. Тя ще бъде посветена на годишнината, постиженията на България като член на НАТО и на бъдещето на Алианса.", "date": "2018.12.27", "title": "Отбелязваме 15 години в НАТО с документален филм и концерт"}
{"url": "https://news.bg/world/pobeda-za-asad-oae-otvarya-posolstvoto-si-v-damask-7-g-po-kasno.html", "text": "Обединените арабски емирства (ОАЕ) днес ще отворят посолството си в сирийската столица Дамаск, съобщи сирийското информационно министерство, цитирано от \"Ройтерс\".Световната осведомителна агенция коментира, че това е голям дипломатически успех за президента Башар Асад, тъй като арабската държава подкрепяше опозицията.Посолството беше затворено още през първите месеци на сирийския конфликт, който започна през 2011 г.Министерството на външните работи на ОАЕ потвърди информацията. От ОАЕ поясниха, че отварят посолството, за да намалят риска от регионална намеса в \"арабските, сирийските дела\".Според разпространявана информация журналистите са поканени да отразят събитието в 13,30 часа местно време в посолството.Обединените арабски емирства са част от няколко регионални държави, които подкрепяха сирийската опозиция, макар че ролята им беше далеч по-маловажна от тази на Саудитска Арабия, Катар и Турция.По-рано този месец суданският президент Омар ал Башир стана първият арабски лидер, който посети Дамаск от началото на конфликта. Арабската лига отстрани Сирия от организацията през 2011 г.", "date": "2018.12.27", "title": "Победа за Асад - ОАЕ отваря посолството си в Дамаск 7 г. по-късно"}
{"url": "https://news.bg/politics/mvnr-da-poiska-izvinenie-ot-ruskoto-posolstvo-nastoyavat-ot-demokratichna-balgariya.html", "text": "\"Демократична България\" настоява Министерството на външните работи (МВнР) незабавно и остро да протестира срещу обидните квалификации към български граждани и български медии, поместени на официалната страница във \"Фейсбук\" на посолството на Руската федерация у нас.Припомняме, вчера  беше поместена публикация на родна медия, озаглавена \"\". В описанието на поста на страницата на посолството все пак пише \"\".Това обаче е недопустимо и скандално според \"Демократична България\".\"Чуждите дипломатически представителства не могат да ругаят български граждани под каквато и да е форма\", категорични са демократите.Според обединението провокацията на руското посолство идва, след като кметът на София Йорданка Фандъкова разреши  да бъде поставена до катедралния храм \"Света Неделя\", \"\".Това решение е разделило ненужно обществото непосредствено преди празниците, тълкуват от \"Демократична България\" и отбелязват, че това е поредно падение на властта, което се вижда както в полицейската охрана на злополучния \"подарък\", \"\", така и в натиска срещу протестиращите, на които им бе забранено да поставят дори българския трикольор.Демократична България настоява българските институции да пазят правата и достойнството на българските граждани, \"\", допълват от обединението.", "date": "2018.12.27", "title": "МВнР да поиска извинение от руското посолство, настояват от Демократична България"}
{"url": "https://news.bg/economics/ulichiha-oshte-11-firmi-za-kartel-pri-saniraneto.html", "text": "Още 11 строителни фирми са обвинени в картел при санирането на сградите в община Гоце Делчев. Това става ясно от съобщение на Комисията за защита на конкуренцията.Комисията счита, че адресатите на Определение № 1443/20.12.2018г. участват в картел по смисъла на § 1, т. 5 от ЗЗК, имащ за цел предотвратяване, ограничаване или нарушаване на конкуренцията на пазарите. Установеният картел е в сферата на пазара за изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки.Производството пред КЗК е образувано по сигнал на кмета на Община Търговище за картел при разпределяне на обектите от Националната програма за енергийна ефективност.В последствие КЗК е извършила внезапни проверки в офисите на три от посочените фирми - \"ВМЛ - консулт\" ЕООД, \"Архкон Проект\" ООД и \"Евиданс инженеринг\" ЕООД, откъдето са иззети копия на електронна кореспонденция, съдържащи данни за подобни договорки между участници и в други процедури за възлагане на обществени поръчки по Националната програма за енергийна ефективност.В резултат на проверката, която установява манипулиране на процедура по възлагане на обществена поръчка Комисията привлича като отговорни и други търговски дружества и еднолични търговци, участвали в Програмата в общините Пловдив и Гоце Делчев.КЗК посочва следните фирми като нарушители: \"ВМЛ - консулт\", \"Архкон Проект\", \"Евиданс инженеринг\", \"Протико Ил\", \"Консултантска Инженерна група\", \"Кимтекс - ЛС\", \"Експрес Консулт\", \"Соларват\", \"БОАЛ\", \"Пешев\", \"Джи Ер Ен Пауър България\", \"Пловдивинвест\", \"Стройконтрол\", \"Си Енд Би Енерджиконсулт\" и \"Енерджи Про Дм\".След решението на КЗК тече 30-дневен срок, в който фирмите имат право да представят писмени възражения и да оборят твърденията за монопол.Припомняме, че миналата седмица излезе първото такова решение на КЗК срещу фирмите \"ВМЛ - консулт\", \"Архкон Проект\", \"Евиданс инженеринг\"​ и \"Протико Ил\".Националната програма енергийна ефективност беше голямата гордост на второто правителство на Борисов и се изпълняваше от министър Лиляна Павлова, тогава регионален министър. Програмата беше създадена през февруари месец 2015 година с постановление на Министерски съвет и финансов ресурс от 1 милиард лева. В края на 2017 година правителството отпусна и . Отделно на това се вляха и  ОП \"Региони в растеж\" 2014 - 2020 г., че 1544 многофамилни жилищни сгради в страната са обновени по Националната програма, по други 220 от общо 2022 сгради със сключени договори за целево финансиране с Българската банка за развитие се изпълняват строително-монтажни работи, а още 224 са на етап обследване.Преди една година от служебният регионален министър  с твърдения за нарушения в Националната програма и прекалено високите цени, проверката по който обаче не доведе до резултат, а ", "date": "2018.12.27", "title": "Уличиха още 11 фирми за картел при санирането"}
{"url": "https://news.bg/world/bombena-zaplaha-evakuira-katedralata-sv-stefan-v-tsentara-na-viena.html", "text": "Евакуираха катедралата \"Св. Стефан\" в централната част на австрийската столица Виена заради бомбена заплаха, съобщиха от полицията, цитирана от \"Ройтерс\".\"Да, има заплаха за бомба\", обяви представител на полицията, който потвърди информация в онлайн новинарския сайт Oe24.Служителят на полицията не разкри подробности.По-късно стана ясно, че полицията не е открила бомба.Преди седмица ", "date": "2018.12.27", "title": "Бомбена заплаха евакуира катедралата „Св. Стефан” в центъра на Виена "}
{"url": "https://news.bg/regions/za-koleda-hram-pametnikat-sv-aleksandar-nevski-poluchi-svoy-sayt.html", "text": "По случай коледните празници ръководството на Храм-паметника \"Св. Александър Невски\" представи официалния сайт на Патриаршеската катедрала - Той предлага 360-градусова разходка в храма, както и основна информация за историята и архитектурата на църквата.В секция \"Новини\" ще бъдат публикувани съобщения и известия от богослужебния живот на Патриаршеската катедрала, а раздел \"Галерия\" ще съдържа архивни снимки и актуални фотоси от богослужения и тържества в храм-паметника.Предвижда се от началото на 2019 г. сайтът да има също английска и руска версия. Патриаршеската катедрала вече има своя ", "date": "2018.12.27", "title": "За Коледа храм-паметникът \"Св. Александър Невски\" получи свой сайт"}
{"url": "https://news.bg/int-politics/rusiya-zapochva-izpitaniya-na-mezhdukontinentalnata-raketa-sarmat-prez-proletta.html", "text": "Русия ще започне изпитания на модерната си тежка междуконтинентална балистична ракета РС-28 \"Сармат\" през второто тримесечие на 2019 г., съобщава ТАСС, позовавайки се на източник от руския военнопромишлен комплекс.Изпитанията ще бъдат проведени от космодрума \"Плесецк\" в Мирни, Архангелска област, на около 800 км северно от Москва.Още през март Русия проведе втория си тест на мощната, задвижвана с течно гориво междуконтинентална ракета \"Сармат\". Разработването на свръхтежката термоядрена ракета беше обявено за първи път от президента Владимир Путин по време на годишното му обръщение пред руския парламент на 1 март.\"Започнахме разработването на новото поколение ракети, и по-специално, Министерството на отбраната съвместно с ракетната и космическата промишленост започнаха активната фаза на изпитанията на нов ракетен комплекс, оборудван с тежка междуконтинентална ракета. Ние я нарекохме Сармат\", посочи тогава Путин.", "date": "2018.12.27", "title": "Русия започва изпитания на междуконтиненталната ракета \"Сармат\" през пролетта"}
{"url": "https://news.bg/int-politics/germaniya-tvardo-protiv-novi-yadreni-raketi-v-evropa.html", "text": "Германия ще се противопостави категорично на всякакво разполагане на нови ядрени ракети със среден обсег в Европа, ако бъде денонсиран ключовият Договор за ликвидиране на ядрените ракети от 1987 г., сключен между САЩ и тогавашния СССР. Това обяви германският външен министър Хайко Маас, цитиран от ДПА.\"При никакви обстоятелства Европа не трябва да се превръща в сцена на дебат за превъоръжаване\", подчертал германският първи дипломат.\"Разполагането на нови ракети със среден обсег ще бъде посрещнато с масова съпротива в Германия\", предупреди Маас.САЩ заплашиха да се оттеглят от договора за ракетите от 1987 г., който забранява Москва и Вашингтон да разполагат ракети със среден и малък обсег в наземни бази в Европа.Русия заяви, че планира САЩ да разположат нови ядрени ракети в Европа след планираното оттегляне на Вашингтон от договора.\"Ядреното превъоръжаване със сигурност е грешен отговор\", настоя германският външен министър.", "date": "2018.12.27", "title": "Германия твърдо против нови ядрени ракети в Европа"}
{"url": "https://news.bg/crime/neizvesten-razbi-magazin-i-zadigna-bob-i-olio-predi-praznitsite.html", "text": "Неизвестен извършител е разбил хранителен магазин във Видин в нощта на 23 срещу 24 декември, информират от Областната дирекция на МВР в града.Лицето е счупило метална халка от катинар на входната врата на магазина. След това лицето проникнало в магазина, намиращ се на улица \"Пролет\".От обекта са откраднати пари - сума около 150 лева. Мъжът обаче задигнал и други артикули - хранителни продукти като боб, бутилки с олио, вафли, пакети с макарони.По случая тече разследване в рамките на образувано досъдебно производство.", "date": "2018.12.27", "title": "Неизвестен разби магазин и задигна боб и олио преди празниците"}
{"url": "https://news.bg/crime/dvama-18-godishni-obraha-dva-pati-dyado-po-praznitsite.html", "text": "Двама 18-годишни обраха два пъти един и същи възрастен човек по празниците в село Динково, област Видин.По данни на Областната дирекция на МВР в града първият обир станал на 23 декември, неделя, а вторият на 26 декември, сряда.Извършителите били задържани от униформени от Районното управление в Белоградчик, след като в 1.30 часа на 26 декември 85-годишният мъж подал сигнал в полицията.Пенсионерът информирал органите на реда, че в дома му проникнало непознато лице. След употреба на физическа сила нападателят задигнал от жертвата туристическо яко, в което имало 500 лева и лични документи.Полицаите започнали да издирват извършителите. Малко след това те стигнали до следите на двама 18-годишни младежи. В крайпътна нива между монтанските села Василовци и Аспарухово разследващите открили и якето и портмонето на пострадалия старец.Двамата задържани били от селата Ковачица и Динково. След ареста те признали пред униформените, че са откраднали дрехата от пенсионера. След това обаче те признали и друго деяние - на 23 декември откраднали от същия мъж телевизор.По случая е образувано досъдебно производство.", "date": "2018.12.27", "title": "Двама 18-годишни обраха два пъти дядо по празниците"}
{"url": "https://news.bg/int-politics/shest-godini-zatvor-za-blogar-kritikuval-vlastta-v-rusiya.html", "text": "Руски блогър, който е бил отявлен критик на властите, е бил осъден на шест години затвор. Това обяви неговият адвокат, като критици изтъкват, че делото е политически мотивирано, отбелязва \"Ройтерс\".Александър Валов, чийто блог е бил критичен към властите в руския черноморски курорт Сочи, беше обвинен по-рано тази година за изнудване на пари от депутата в Държавната дума Юрий Напсо.Валов беше обвинен в изнудване на 300 хил. рубли (4 330 долара) от Напсо, в замяна, както се твърди, за изтриването на публикации в блога му за частен плувен басейн, за който се твърди, че е построен от депутата на общински плаж в черноморския курорт.Валов отрече да e извършвал каквито и да е нарушения. Адвокатът на Валов - Александър Попков, заяви пред \"Ройтерс\", че защитата ще обжалва присъдата, която по думите му била \"жестока\".", "date": "2018.12.27", "title": "Шест години затвор за блогър, критикувал властта в Русия"}
{"url": "https://news.bg/politics/dogodina-ansambalat-po-hudozhestvena-gimnastika-vliza-v-nova-zala.html", "text": "Правителството ще отпусне 1.5 млн. лв. на Национална спортна база ЕАД за изграждане на нова зала в спортен комплекс \"Раковски\". Това обяви спортният министър Красен Кралев по време на последното за годината редовно правителствено заседание на кабинета \"Борисов\" 3 в Министерски съвет.Той припомни, че в края на годината е бил направен цялостен ремонт на сега съществуващата инфраструктура.Финансовите средства ще решат един много наболял проблем с малката материална база, която имаше до момента за подготовка на националните състезателки по художествена гимнастика, изтъкна Кралев.Новата зала се предвижда да бъде свързана със сегашната и няма да се възпрепятства по никакъв начин подготовката на гимнастичките, увери спортният министър.Кралев уточни, че до края на следващата година новата спортна залата ще бъде открита. Тя ще бъде разположена на 10 метра встрани от сегашната спортна зала.Председател на УС на Българската федерация по художествена гимнастика Илиана Раева обясни, че днешният ден е исторически ден за българската художествена гимнастика.По думите й това е най-красивият коледен подарък, който може да получи националният отбор по художествена гимнастика. Години наред децата са мечтали да имат зала, в която да тренират всички национални гарнитури.С подобряването на материалната база Раева гарантира, че успехите ще станат все повече и повече и страната ни ще има все по-голяма гордост и радост.\"Нямате представата какво означава за нас, нашият дом да се увеличи и да имаме още килими, на които нашите състезателки още по-добре и успешно да провеждат тренировките си\", не си задоволството си тя и допълни, че залата ще бъде увеличена с два килима.Раева припомни, че през последните години художествената гимнастика се е утвърдила като един от най-успешните спортове и вече десетилетия този спорт носи много медали и успехи на България.Тя пожела на всички весели празници и изрази надежда следващата година да бъде още по-добра за художествената гимнастика.Раева връчи на премиера златна топка с подписите на националния отбор по художествена гимнастика и календар в знак на благодарност за помощта, която оказва за развитието на спорта.Симона Дянкова, капитан на отбора по художествена гимнастика, допълни, че е много щастлива от финансовите средства, които ще отпусне правителството за изграждането на новата спортна залата. Тя благодари от нейно име и от името на целия отбор на премиера Бойко Борисов и правителството на България.Дянкова увери, че отборът по художествена гимнастика е мотивиран повече от всякога и допълни, че всеки ден ще работят заедно, за да постигнат още по-големи успехи.", "date": "2018.12.27", "title": "Догодина ансамбълът по художествена гимнастика влиза в нова зала"}
{"url": "https://news.bg/disasters/vulkanat-anak-krakatau-drastichno-po-malak-sled-izrigvaneto.html", "text": "Радарни данни от сателити, превърнати в изображения, показват, че вулканът Анак Кракатау в Индонезия е драстично по-малък след изригването му през уикенда, което предизвика смъртоносни вълни цунами, съобщава \"Асошиейтед прес\".Сателитни снимки не са достъпни заради облаците, но радарни изображения от сателит на Японската агенция за космически изследвания, заснети преди и след изригването, показват, че югозападният фланг на вулкана е изчезнал.Дейв Петли, който е ръководител на научните изследвания и иновациите в Университета в Шефилд и който е анализирал подобни изображения от сателит на Европейската космическа агенция, заяви, че изображенията подкрепят теорията, че свлачище, по-голямата част от него под морската повърхност, е причинило цунамито, при което загинаха най-малко 430 души в събота вечерта.\"Предизвикателството сега е да се интерпретира какво може да се случи на вулкана и какво може да се случи по-нататък\", пише той.Индонезийските власти предупреждават хората да стоят на разстояние един километър от бреговата ивица на пролива Сунда заради риска от друго цунами.Снимка на Японската агенция за космически изследвания след изригването показва концентрични вълни, излъчвани от острова, където се намира вулкана, което според експертите е предизвикано от продължаващите изригвания.Анак Кракатау, което означава дете на Кракатау, е потомък на известния вулкан Кракатау, който засегна глобалния климат с огромно изригване през 1883 г.Анак Кракатау за първи път се издига над морското равнище през 1929 г. според индонезийската агенция за вулканология, и оттогава увеличава земната си маса.", "date": "2018.12.27", "title": "Вулканът Анак Кракатау драстично по-малък след изригването"}
{"url": "https://news.bg/world/yaponiya-ekzekutira-dvama-dushi-2.html", "text": "Двама осъдени на смърт бяха екзекутирани чрез обесване в Япония, информира Си Ен Ен.Така броят на екзекутираните в страната през тази година достигна 15 затворници - най-високият брой на година от 2008 г.60-годишният Кейдзо Окамото, бивш бос на Якудза, и 67-годишният Хироя Суемори, бивш съветник в инвестиционния бизнес, бяха осъдени на смърт през 2004 г. за грабеж и убийство.Те откраднали 900 800 долара от президента на инвеститорска компания през 1988 г. Те убили президента и служител на компанията. Телата скрили в бетон.Днес правосъдният министър Такаши Ямашита се подписа под заповед за извършване на екзекуциите.Екзекуциите в азиатската държава се провеждат тайно, без предварително уведомяване на затворниците, техните семейства или адвокати, алармира неправителствената организация \"Амнести интернешънъл\". Затворниците научават, че ще бъдат екзекутирани няколко часа предварително.Общо 36 затворници са екзекутирани от декември 2012 г., когато премиерът Шиндзо Абе пое властта.Япония и САЩ са единствените развити демокрации, които налагат смъртно наказание. Около 170 държави отмениха смъртното наказание. През 2007 г. Общото събрание на ООН призова за всеобща забрана на най-тежкото наказание в света.", "date": "2018.12.27", "title": "Япония екзекутира двама души"}
{"url": "https://news.bg/society/nad-60-ot-balgarite-ne-sa-optimisti-za-2019-g.html", "text": "Едва 22% от българите са оптимисти, че 2019 г. ще бъде по-добра от отминаващата година. Това сочи проучване на \"Галъп интернешъл\", проведено в периода между октомври и декември 2018 г.И тази година преобладават песимистично настроените ни сънародници - те са общо 30%. Други 31% смятат, че 2019 г. ще бъде същата като настоящата година, а останалите 19% от българите нямат мнение по въпроса. Това означава, че нетната стойност на оптимизма у нас за 2018 г. е -8, докато през миналата година тази оценка беше +3. Това показва значителен спад на общия оптимизъм.България е по-песимистична на фона на източната част на Европейския съюз. Румъния например показва много по-сериозен оптимизъм (нетна стойност +21).България показва по-малко оптимизъм от средното и за Европейския съюз като цяло. Според нетните оценки на Балканите най-оптимистично настроени са албанските общности. На другия полюс са Турция и Босна и Херцеговина, докато българите сме в средата.По отношение на световния мир у нас отново преобладават скептиците. Едва 15% от сънародниците ни очакват идващата година да е по-мирна за света от отиващата си, а 28% са на обратното мнение. Други 38% очакват тя да е същата, а 19% се затрудняват да отговорят. Нетната стойност е -13, което поставя страната ни близо до средните стойности за света.България изглежда сравнително по-оптимистична за мира не само на фона на останалите страни в източната част на Европейския съюз, но и на ЕС като цяло.В сравнение с останалите страни на Балканите обаче българите изглеждат по-скоро песимисти за това дали годината ще бъде по-мирна. В това отношение отново албанските общности са сред най-бодро настроените.", "date": "2018.12.27", "title": "Над 60% от българите не са оптимисти за 2019 г."}
{"url": "https://news.bg/crime/trima-maloletni-izpochupili-staklata-na-10-taksita.html", "text": "Столичните полицаи задържаха три малолетни момчета за вандалски прояви и кражби през нощта. Около 2.30 часа сутринта в полицията постъпва сигнал, според който повече от 10 таксиметрови автомобила, паркирани в ж.к. \"Сухата река\", са със счупени стъкла на предните врати. От някои от колите липсвали таблети.Полицаите започнали да издирват извършителите. В района на сигнала униформените задържали три момчета - на 11, 12 и 14 години. Към момента се установява съпричастността им към деянието.Работата по образуваните преписки продължава.", "date": "2018.12.27", "title": "Трима малолетни изпочупили стъклата на 10 таксита"}
{"url": "https://news.bg/disasters/zhitelite-na-nov-nebostargach-v-sidni-otnovo-evakuirani.html", "text": "На жителите на нов висок жилищен блок в западната част на австралийския мегаполис Сидни им е било наредено да се евакуират от сградата за втори път тази седмица, съобщава австралийската национална телевизия ABC.Решението идва, след като правителството на щата Нов Южен Уелс нареди \"всеобхватно разследване\" на пукнатините, появили се след взрив на 10-ия етаж на сградата на Бъдни вечер, което е довело до първоначалната евакуация.Всички жители сега се извеждат от сградата и се преместват като \"предпазна мярка\", посочи компанията строител на Opal Tower, който е влязъл в експоатация само преди 4 четири месеца.Уточнява се, че инженерите работят денонощно, за да обследват какво се е случило.Пукнатините, за които полицията твърди, че са били до два милиметра, по-късно са били открити в бетонен панел на десетия етаж.От компанията строител настояха, че сградата била \"структурно стабилна\", но предупредиха, че жителите могат да бъдат преместени в хотели в рамките на до десет дни.В ранните сутрешни часове на Коледа всички жители освен тези на 51 апартамента около десетия етаж са били допуснати да се върнат.Полицията съобщи, че са се отворили пукнатини до 2 милиметра, но увери, че няма опасност сградата да се срути.Въпреки това много жители са отказали да се върнат и някои са прекарали Коледната нощ в колите си.", "date": "2018.12.27", "title": "Жителите на нов небостъргач в Сидни отново евакуирани"}
{"url": "https://news.bg/regions/burgaskata-politsiya-izdirva-vazrasten-mazh.html", "text": "Полицията в Бургас издирва 84-годишния Димитър Христов Димитров.Възрастният мъж напуска дома си в бл. 57 в к-с \"Братя Миладинови\" на 23.12. т.г. около 10.00 ч.До момента той не се е върнал.Димитър Димитров е с деменция, като по време на изчезването си е бил облечен с черна шума, сиви панталони, черни мокасини и сива шапка с козирка.Бургаската полиция призовава гражданите, разполагащи с някаква информация за Димитър Димитров, да позвънят незабавно на тел. 112 или да съобщят в най-близкото поделение на МВР.", "date": "2018.12.27", "title": "Бургаската полиция издирва възрастен мъж"}
{"url": "https://news.bg/education/14-novi-zashtiteni-spetsialnosti-odobri-pravitelstvoto.html", "text": "Кабинетът одобри списъците за учебната 2019 - 2020 година със защитените специалности от професии и специалностите от професии, по които в бъдеще се очаква да има недостиг от специалисти на пазара на труда.Списъците са актуализирани и допълнени, като към утвърдените 29 защитени специалности от професии за настоящата учебна година са добавени 14 нови.Новите специалности са с фокус върху секторите машиностроене, електроника и автоматика, моторни превозни средства и транспортни услуги.Такива са професии като: техник геолог,  корабоводител - специалност морско корабоводене, организатор по експлоатация на жп инфраструктурата, работник в растениевъдството, строителен техник - транспортно строителство, и други.Към списъка със специалности от професии, по които е налице очакван недостиг от специалисти на пазара на труда, са добавени три нови търсени специалности - машини и системи с цифрово-програмно управление, промишлена електроника и технология на органичните вещества. С тях броят на специалностите в списъка става 57.Новите специалности и в двата списъка са предложени от отрасловите министерства, от организациите на работодателите и приети от междуведомствена комисия.С добавянето на новите специалности към списъците се създават условия за прецизиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Новите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори. Актуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната ни икономика.Правителството предложи и промяна, с която се гарантира правото на учениците да завършат обучението си при условията и по реда, по които са го започнали, ако се наложи изключване на специалност от професия от някой от актуализираните списъци.", "date": "2018.12.27", "title": "14 нови защитени специалности одобри правителството"}
{"url": "https://news.bg/world/yaponiya-s-nay-golemiya-otritsatelen-estestven-prirast-ot-1899-g.html", "text": "През 2018 г. Япония регистрира рекорден отрицателен естествен прираст. Нови данни показват, че страната губи битката с демографските проблеми и опитите за увеличаване на раждаемостта, пише \"Гардиън\".Броят на новородените падна до най-ниското ниво от събирането на такива данни от повече от 100 г., алармират от здравното министерство.Наскоро парламентът , който открива пътя за приемане на стотици хиляди имигранти заради най-големия недостиг на работна ръка от десетилетия.Министерството е изчислило, че 921 000 бебета са се родили до края на 2018 г. - с 25 000 по-малко в сравнение с предходната година. Това е най-ниският брой от 1899 г. Също така трета поредна година в Япония са се родили под 1 милион бебета.През тази година са починали 1,37 милиона души, така се регистрира най-големият отрицателен естествен прираст от повече от 100 г. - 448 000.Данните подсказват, че правителството ще срещне сериозни трудности при изпълнението на целта си за увеличаване на раждаемостта - средният брой деца на жена по време на живота й - до 1,8 до април 2026 г. В момента раждаемостта е на ниво от 1,43 - далеч под изисквания праг от 2,07, за да се запази населението на стабилна основа.Премиерът Шиндзо Абе описва демографията на Япония като национална криза. Той обеща да въведе нови мерки за насърчаване на двойките да имат повече деца.Японците са на върха по продължителност на живота - 87,2 г. при жените и 81,01 при мъжете. Експерти смятат, че това се дължи на редовните медицински прегледи, здравното осигуряване и хранителните навици.Но застаряващото население поставя под огромен натиск социалните и здравни услуги.По-рано тази година правителството обяви, че 26,1 милиона японци или над 20% от общото население от 126,7 милиона души е на възраст 70 г. или повече.Броят на столетниците . От тях 88% са жени.Япония е най-застаряващата нация в света. След нея са Италия, Португалия и Германия.Според данни повече от 35% от японците ще бъдат на възраст 65 г. или по-възрастни до 2040 г.", "date": "2018.12.27", "title": "Япония с най-големия отрицателен естествен прираст от 1899 г. "}
{"url": "https://news.bg/health/zdravnata-kasa-zavarshva-godinata-bez-defitsit.html", "text": "Няма неразплатени задължения от тази година, а НЗОК приключва годината без дефицит. С това се похвали министър Кирил Ананиев на брифинг, посветен на подписването на анекс към .Кирил Ананиев подчерта, че е възстановена практиката НРД да влиза в сила от 1 януари 2019 година. Анексът категорично е надграждане на действащия в момента рамков договор и добра основа за промените, които всички очакваме да се случат, убеден е Ананиев. Този договор, според него, допринася за по-добро качество на лечението, увеличава обемите и цените, които ще бъдат прилагани, тоест им условия за по-голяма удовлетвореност от страна на пациентите и на изпълнителите на медицинска помощ. \"Всички институции дадоха от себе си всичко възможно, уверен е той.Основната цел на Анекса е пациентите да имат по-голям достъп до медицинска помощ.НЗОК ще наблюдава с БЛС определени индикатори, на база на които ще създаде по-строги критерии за профилактичните прегледи през следващата година, уточни зам.-министър Жени Начева.Допълнителни 500 млн. лв. ще подобрят работата на здравната система, освен това чрез Анекса са създадени по-добри параметри за контрол на качеството на изпълнение на медицинските дейности, коментира зам.-министърът.Тя подчерта, че се запазват цените и клиничните пътеки на лъчетерапията. Ще се наблюдава изпълнението на бюджета, като в края на първото тримесечие НЗОК ще подготви първите анализи. До въвеждане на електронната система през следващата година няма да извадим от основния пакет издаването на бележки за децата, които посещават детска градина и училище.Остават текстовете за видеонаблюдение, изтъкна Начева. \"Считаме, че това ще доведе до по-добър контрол на скъпоструващи медицински дейности\". Ще се наблюдава броят на леглата в отделни клиники и отделения, за да не се допуска възможността пациенти да се отчитат неправомерно като брой хоспитализации.Болниците са запознати с правилото за поддържане на 10% легла за спешни състояния освен тези, които болничното заведение предоставя за хоспитализации, заяви Начева.Тя обясни, че лечебните заведения осигуряват покритие на достъпа до доболнична помощ в цялата страна и не се очаква списък на чакащи.Председателят на БЛС д-р Иван Маджаров заяви, че в рамките на годината са договорени основите на нещо добро, което ще се случи следващата година. Съсредоточено беше вниманието към преходните и заключителните разпоредби от бюджета за НЗОК. Чрез конструктивен диалог са били изгладени разногласията и са постигнати добри параметри , по думите му.", "date": "2018.12.27", "title": "Здравната каса завършва годината без дефицит"}
{"url": "https://news.bg/regions/spasi-sofiya-iska-fandakova-da-opravi-marlyavshtinata-na-pl-sv-nedelya.html", "text": "Оправете плочите на площад \"Св. Неделя\". За това призоваха от Гражданската организация Спаси София на своята фейсбук страница.Те настояха кметът Йорданка Фандъкова да възложи незабавен авариен ремонт на пространството около църквата. Причината са изпочупените плочи и антипаркинг елементи, пропадналите отводнителни решетки и разхвърляните камъни и боклуци на площада, които се виждат на снимки, разпространени от организацията.От Спаси София подчертават, че са наясно, че в момента тече организацията на поредния конкурс за реконструкция на пространството, но се опасяват, че реализацията ще отнеме още години. По тази причина те смятат, че това е само оправдание от страна на Столичната община, която е оставила площада да се разпада. Според Андрей Зографски - представител на инициативата, в София липсва поддръжка, превантивна дейност и внимание към детайлите.От организацията напомнят, че това  към града от страна на кмета Йорданка Фандъкова през последните 10 години, в които тя заема този пост.\"Кой ако не Фандъкова допусна даже най-емблематичните софийски пространства да бъдат занемарени, а поддръжка да има само по време на ремонта и когато ЕС реши да ни даде едни милиони за усвояване?\", питат от Спаси София. Според тях именно дългогодишните управляващи на града носят отговорност за подобна \"мърлявщина\".От организацията изразиха надеждата си, че общината ще предприеме незабавни мерки за ремонт на площада.\"Подобна гледка в центъра на София е срам, както за софиянци, така и пред хилядите туристи, които посещават града\", упрекват те.", "date": "2018.12.27", "title": "\"Спаси София\" иска Фандъкова да оправи \"мърлявщината\" на пл. \"Св. Неделя\""}
{"url": "https://news.bg/world/spechelihme-voynata-sreshtu-sarbiya-obyavi-tachi.html", "text": "\"Спечелихме войната срещу Сърбия\", но настъпи времето да спечелим мира. Това обяви президентът на Косово Хашим Тачи в годишното си обръщение пред косовския парламент, информира B92.\"Със Сърбия имаме век на вражда. Ние спечелихме войната на висока цена\", подчерта той.\"Сега е време да спечелим мир със Сърбия, за нас и бъдещите поколения. Заради това приветствам групата за преговори от парламента на Косово и започването на работа за постигане на споразумение със Сърбия\", каза Тачи пред парламента.Речта беше бойкотирана от депутати от Демократическата лига на Косово, \"Самоопределение\" и Социалдемократическата партия на Косово.Според Тачи споразумението трябва да бъде окончателният документ, сключен с посредничеството на ЕС и подкрепен от САЩ.\"Това споразумение трябва да доведе до признаване на Косово от Сърбия и членство в ООН, а също така устойчив мир и стабилност в региона\", отбеляза косовският лидер.По думите му окончателното споразумение със Сърбия ще бъде подписано в Белия дом в присъствието на американския президент Доналд Тръмп.", "date": "2018.12.27", "title": "Спечелихме войната срещу Сърбия, обяви Тачи"}
{"url": "https://news.bg/politics/karakachanov-pita-radev-koy-e-lobistat-za-f-16.html", "text": "Вицепремиерът Красимир Каракачанов поиска президентът Румен Радев да каже кого има предвид, когато говори за лобизъм при избора на изтребител за военновъздушните ни сили.Нормално е да се обърнем първо към стратегическия партньор на България, коментира вицепремиерът пред \"24 часа\".\"Президентът би трябвало да знае какво е лобизъм - когато ти предлагаш нещо. Та кой е лобистът за F-16?\" - пита Каракачанов.В събота държавният глава определи като \"триумф на лобизма\" доклада, подписан от министъра на отбраната и от министъра на икономиката, в който се предлага започване на преговори със САЩ за закупуването на изтребители F-16.Когато имаш две възможности, от които и двете са над финансовата рамка, определена от Народното събрание, трябва да избереш с кого да започнеш преговори. Логично е да почнеш с държава, която ти е стратегически партньор.\" - подчертава Каракачанов.След коледната си ваканция Народното събрание трябва да гласува решение, с което предлага на Министерския съвет да проведе преговори първо с производителя на американските военни самолети \"Локхийд Мартин\". Ако те не дадат резултат с конкретни параметри, има възможност такива да се преговаря със следващия кандидат.Преди дни с излязоха и от компанията , откъдето приветстваха избора на управляващите, както и конкурентите, производители на \"Грипен\" - . Шведите атакуваха, че предложеният F-16 съществува само на хартия.Каракачанов напомня още, че за модернизация на армията, наред със закупуването на изтребител, кабинетът финансира целево още два проекта - за придобиване на два многофункционални патрулни кораба за военноморския флот и за нова бронирана машина. За тях в бюджет 2019 са предвидени 371 млн. лв. извън този на Министерството на отбраната.", "date": "2018.12.27", "title": "Каракачанов пита Радев: Кой е лобистът за F-16?"}
{"url": "https://news.bg/world/v-skopie-mozhe-da-izbuhne-epidemiya-ot-morbili.html", "text": "Има риск да избухне епидемия от морбили в Скопие, предаде БНТ.В македонската столица има 15 000 деца до 14-годишна възраст, които не са ваксинирани против морбили. Оценките са, че едно заболяло дете може да зарази 20 неваксинирани деца.30% неваксинирани са добра основа за поява на епидемия от морбили със стотици заразени, посочва македонският телевизионен Канал 5.Въпреки обявяването на епидемия в Радишани родителите продължават да не ваксинират децата си.Комитетът за ваксинация обсъжда законови промени заедно с министерствата на здравеопазването и социалната политика, тъй като по закон никой няма право да върне неваксинирано дете от детската градина или от училище. Поставят се и въпросите за правата на ваксинираните деца, както и дали ще има наказания за лекарите, които участват в кампания против ваксините.", "date": "2018.12.27", "title": "В Скопие може да избухне епидемия от морбили"}
{"url": "https://news.bg/press/izzeti-sa-nad-1000-t-nekachestveni-goriva-novi-merki-sreshtu-falshivite-lekarstva-zaev-nyama-da-se-kandidatira.html", "text": "В равносметката за отиващата си година вестниците в четвъртък отделят място на защитата на потребителите.\"През 2018 г. от пазара в България са изтеглени над 1000 тона некачествени горива и са наложени санкции са зад 1 млн. лева. Това показва отчетът на Държавната агенция за метрологичен и технически надзор, съобщава Би Ти Ви. Експертите са взели 1550 проби от горивата от над една трета от бензиностанциите в страната, като са установили отклонения в 4.4% от тях. При бензина най-честият проблем е, че не изгаря напълно, което води до смог и затруднява работата на двигателя, а при дизела - че пламва под 40 градуса, което е опасно през лятото. Пред телевизията механикът Димитър Димитров от Съюза на българските автомобилисти (СБА) каза, че около 15% от клиентите му имат съмнения, че са заредили с некачествено гориво. Той съветва и водачите да имат добавки за почистване на горивните филтри и за разграждане на водата в горивото, ако има такава.\" - в. \"Дневник\".\"Нови мерки срещу търговията с фалшиви лекарства в аптеките. От догодина влиза в сила нова евродиректива, която ще гарантира, че всеки медикамент, който стига до пациентите, е истински, предаде NOVA. Съвсем скоро всяко лекарство, което купуваме с рецепта, ще бъде проверявано преди да бъде продадено. Медикаментите ще имат уникален номер, който ще показва дали са фалшиви. За целта обаче е нужно аптеката да разполага с компютър, интернет и четец, който да сканира баркода. Между 1 и 4% от лекарствата в Европа са фалшиви. Измами се правят най-често със съдържанието на медикаментите. Често се подправя и информацията, която дават опаковката и листовката. Евродирективата ще се опита да спре именно тези злоупотреби. Т.нар. верификация на лекарствени продукти ще е задължителна за всички страни-членки на Европейския съюз. Новите правила няма да се отразят на цените. Разходи обаче ще има за аптеките, които ще трябва да инвестират в четци за сканиране на баркодовете. Собственичка на аптека изчислява, че за внедряването на системата ще са нужни минимум 500 лева. Някои фармацевти дори предупреждават за фалит на аптеки. Промяната няма да важи за лекарствата, които се отпускат без рецепта. Новите правила ще важат за аптеките от 10 февруари 2019 г.\" - в. \"24 часа\".Всекидневниците цитират и речта на Мустафа Карадайъ от възпоменателния митинг при Тюркян чешма.Лидерът на ДПС се оплаква в реч, произнесена ту на турски, ту на български, че понасял всеки ден кризата на толерантността. \"Днес сме по-единни, по-сплотени и много повече от миналата година\", заявява председателят на ДПС Мустафа Карадайъ на възпоменателния митинг пред паметника на \"Тюркян Чешма\", с който бе отдадена почит на жертвите на Възродителния процес през 1984 г. в кирковското село Могиляне, цитиран от пресслужбата на ДПС. Той призова всеки един да направи своя личен избор и да участва на предстоящите избори през 2019 г. \"Местните са далеч, но преди това са изборите за Европейски парламент. Те са много важни за ДПС, за България, за Европейския съюз. Ако в Европа се отчита криза на толерантността, то тук ние я понасяме всеки ден. В управлението има националисти, които Европа нарича фашисти. Патриотите сме ние! Ние имаме отговорност към Родината си и сме длъжни да направим своя избор\", заявява още Карадайъ, цитиран на сайта на Движението. От трибуната на митинга народният представител от турския меджлис Юксел Йозкан изказал \"благодарности към почетния председател на ДПС д-р Ахмед Доган и заяви, че ДПС е в основата на борбата за правата и свободите в България\". Искам да благодаря на всички създатели на Движението за права и свободи, като най-първо искам да благодаря на Ахмед Доган. Искам да благодаря на всички структури на ДПС и Младежко ДПС, че се борят за мира на всички граждани на България, казал той. Йозкан е избран за депутат от листата на основната опозиционна Народнорепубликанска партия в населения компактно с български изселници град Бурса.\" - в. \"Сега\".\"Според председателя на Движението за права и свободи Мустафа Карадайъ в България има криза на толерантността, която част от населението понася ежедневно. Причината за това, че в управлението на държавата участват \" националисти, които Европа нарича фашисти\". Това се разбира от изказването на Карадайъ пред членове на партията и нейни поддръжници, събрали се пред паметника \"Тюркян Чешма\", за да отдадат почит на жертвите от т. нар \"възродителен процес\" през 1984 г. в кирковското село Могиляне, предадено от пресслужбата на партията. Ако в Европа днес се отчита криза на толерантността, то тук ние я понасяме всеки ден. В управлението има националисти, които Европа нарича фашисти, казва лидерът на ДПС. Той се е обърнал към поддръжниците на партията с думите \"патриоти сме ние\" и че всеки има отговорност за \"родината\" и призовава \"всеки един да направи своя личен избор и да участва на предстоящите избори през 2019 г, защото в \"демокрацията изборът се прави чрез избори\". Според Карадайъ почетния лидер на ДПС Ахмед Доган има заслуга за установяването на демокрацията в България, защото е ръководил \"една нелегална организация\", \"която бе разкрита, хората бяха по затворите, но и от там се организираха мирните протести, които докараха демокрацията в Родината ни. Тези протести нас ни обединиха в ДПС\"...\" - в. \"Дневник\".Вестниците отделят място и на добрите дела, в духа на рождественските празници.\"От 21 декември в \"Пирогов\" са спасени 119 човешки живота, обяви директорът на болницата От 21 декември до днес в спешната болница \"Пирогов\" са прегледани 3150 човека, от които 420 са приети за лечение. Спасените животи са 119, а приетите в токсикологията са 45. Това съобщи пред журналисти днес директорът на болницата Асен Балтов, цитиран от \"Фокус\". Пет деца между 13 и 16 години пък са приети в токсикологията след алкохолно натравяне. През 2018 г. болницата е имала 260 хиляди пациенти, 48 хиляди от тях са останали за лечение. Около 12 200 здравно неосигурени пациенти са преминали през \"Пирогов\", отчете още Балтов. По думите му тази година болницата приключва финансовата година без увеличение на задълженията, като има дори положителни показатели за 400 хил. лева. Трудовите възнаграждения на персонала се увеличават, като брутната заплата на един лекар е около 2500 лв., а на специалисти по здравни грижи - около 1600 лв. Санитарите получават по около 800 лв. Нова спешна педиатрия от 2019 г. От следващата година в \"Пирогов\" ще бъде открито спешно педиатрично отделение. Причината е, че често в късните часове в болницата идват деца, които не се нуждаят от хирургическа намеса, а от преглед от педиатър. Освен това в болницата ще има и спешно очно отделение, като през 2019 г. Асен Балтов очаква да започне и ремонта на клиниката по изгаряния. Той ще струва около 4 млн. лева. В средата на годината ще ббъде открита и клиниката по лицево-челюстна хирургия.\" - в. \"Дневник\".\"Операция \"Плюшено мече\" зарадва над 200 деца за Коледа Над 200 деца от няколко социални дома в Старозагорска област получиха подаръци за Коледа, осигурени от инициативата \"Плюшено мече\". Това обяви Радина Георгиева регионален координатор на кампанията в ефира на Радио Стара Загора. Благотворителната инициатива, която се провежда за 11-та поредна година, е стартирала още в началото на октомври, а събирането на даренията за децата е продължило почти до средата на месец декември. \"Много съм щастлива, че срещнахме отзивчивост\", казва Георгиева. Даренията било толкова много, че проблем пред организаторите на кампанията се оказало намирането на пункт, където да бъдат събрани и съхранени подаръците. За Коледа децата от осемте социални институции в региона са получи най-различни подаръци и изненади като книги, глобуси, пъзели, и др. Паралелно с кампанията \"Плюшено мече\" за Коледа тече и тази за набирането на хранителни продукти и техника за хора в неравностойно положение. Тя щяла да продължи до края на месец януари от Новата година.\" - в. \"Стандарт\".Всекидневниците отделят място и на темата за Македония.\"Премиерът на Република Македония Зоран Заев няма да се кандидатира на предстоящите догодина президентски избори, съобщи държавната агенция МИА, позовавайки се на правителствени източници. Според източниците, Заев предпочитал заедно с президентските да се организират и парламентарни избори, но по въпроса трябва да се произнесат и коалиционните партньори, а някои от тях не подкрепят тази идея. Заев възнамерява след празниците и след приключването на промените в конституцията да се посвети на избора на кандидат за президент...\" - в. \"Труд\".\"Мандатът на сегашния държавен глава Георге Иванов приключва през май 2019 г. По-голямата част от анкетираните македонски граждани виждат премиера Зоран Заев на президентския пост, сочи проучване на общественото мнение, проведено от телевизия Телма и Македонския център за международно сътрудничество /МЦМС/, съобщи МИА. Заев също така е с най-висок рейтинг като евентуален общ кандидат на македонците и албанците. За него биха гласували най-голям брой от македонците и албанците, отбелязва МИА. Същевременно сайтът Бизнес вести предаде, че според най-новата анкета на телевизия Телма, свързана с президентските избори, които се очакват тази пролет, лидерът на ВМРО-ДПМНЕ Християн Мицкоски има най-голямо доверие сред македонците. Мицкоски получава доверието на 11,9 процента от македонците, а премиерът Зоран Заев - 10,2 процента. Според първата анкета на въпроса, ако утре има президентски избори за кой кандидат бихте дали своя глас, 12,4 на сто от анкетираните са избрали Заев, а 8,2 процента лидера на ВМРО-ДПМНЕ Християн Мицкоски и министъра на външните работи Никола Димитров. За Стево Пендаровски биха гласували 6,8 процента от анкетираните.\" - в. \"24 часа\".\"Най-голяма подкрепа за членството в ЕС има в Албания и Македония Проучване на Европейската комисия, проведено в страни - кандидати за членство в Европейския съюз, сочи, че най-голяма подкрепа за членството в Съюза има в Албания, следвана от Македония, Черна гора и Сърбия. Такава е тенденцията и при отговорите на въпроса - ще повиши ли благосъстояние на страната като цяло членството в общността? На въпрос за доверието в правителствата обаче преобладават отрицателните отговори, като в Сърбия подкрепата е малко по-голяма в сравнение с останалите страни, сочат данните от анкетата.\" - в. \"24 часа\".", "date": "2018.12.27", "title": "Иззети са над 1000 т некачествени горива, нови мерки срещу фалшивите лекарства, Заев няма да се кандидатира..."}
{"url": "https://news.bg/int-politics/parlamentat-na-izrael-glasuva-za-samorazpuskaneto-si.html", "text": "Парламентът на Израел гласува за своето саморазпускане, предаде Дойче веле.Решението беше прието със 102 гласа в 120-местния кнесет.Предсрочните парламентарни избори са насрочени за 9 април.От 2 януари кнесетът излиза в \"предизборна ваканция\".Правителството на Бенямин Нетаняху ще продължи да работи до сформирането на нов кабинет.Ключова причина за разпускането на парламента е напрежението в самата управляваща коалиция.След като министърът на отбраната Авигдор Либерман напусна поста си, Нетаняху разполагаше с крехко мнозинство в парламента.Наред с това срещу премиера бяха повдигнати обвинения в корупция.На парламентарните избори през 2015 г. партията на Нетаняху \"Ликуд\" получи мнозинство.", "date": "2018.12.27", "title": "Парламентът на Израел гласува за саморазпускането си"}
{"url": "https://news.bg/society/stefanovden-e-pochitame-parviya-machenik-na-vyarata.html", "text": "На 27 декември честваме паметта на свети Стефан - първия мъченик за християнската вяра и първи служител (архидякон) във формиращата се Йерусалимска църковна община.В нея са влизали хора от всички среди, като богатите предоставяли имотите си за подпомагане на общината, а св. Стефан посочвал дейност и призвание на отделните й членове. Хора от различни страни и народи получавали храна.Юдейските началници започнали силно да се тревожат и да взимат строги мерки против апостолите, които помагали на народа и проповядвали. Те ги наказали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Те оклеветили архидякон Стефан и го пребили с камъни.През 415 г. мощите на първомъченика Стефан били открити чрез видение, което имал един свещеник. Те били поставени в Сионския храм в Йерусалим.На същия ден се празнува паметта на св. Теодор Начертани, който заедно с брата си Теофан пострадал от иконоборците през Х век.На този ден празнуват всички с имената Стефан и Стефка, както и производните им - Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Шон, Шона.", "date": "2018.12.27", "title": "Стефановден е - почитаме първия мъченик на вярата"}
{"url": "https://news.bg/int-politics/rusiya-zapochva-da-otglezhda-opiumen-mak-zaradi-sanktsiite.html", "text": "Руското правителство одобри законопроект, с който се разрешава отглеждането на растения, от които се добиват наркотични вещества, за медицински цели, предаде Би Би Си с позоваване на министъра на промишлеността и търговията на Русия - Денис Мантуров.Руското правителство обяснява решението си \"усложнената ситуация на пазара на обезболяващите вещества\".Законопроектът позволява култивирането на някои сортове опиумен мак с високо съдържание на алкалоиди. По думите на Мантуров, така в Русия ще може да се осигури пълният цикъл на производството на наркотични вещества за обезболяване.\"Днес ние внасяме практически 100% от субстанциите и произвеждаме от тях готови лекарствени форми\", коментира министърът.Предвижда се такова производство да започне в Московския ендокринен завод и в държавния Научно-изследователски институт за органична химия и технологии.Според министърката на здравеопазването Вероника Скворцова, девет от десет производители на такива субстанции се намират в държави, които са въвели санкции срещу Москва.Руските власти се страхуват, че страната ще остане без силни обезболяващи вещества.\"Трябва да сме си самодостатъчни, трябва да имаме пълен цикъл - от субстанциите до лекарствените форми.\" - заяви Скворцова.", "date": "2018.12.27", "title": "  Русия започва да отглежда опиумен мак заради санкциите"}
{"url": "https://news.bg/disasters/vulkanat-anak-krakatau-izhvarlya-pepel-vsichki-poleti-v-rayona-sa-prenasocheni.html", "text": "Властите в Индонезия пренасочват всички полети в района на изригващия вулкан Анак Кракатау между островите Ява и Суматра, след като той е изхвърлил стълбове от пепел.Вулканът преди няколко дни предизвика вълни цунами, които доведоха до смъртта на стотици хора, припомня \"Ройтерс\".Властите повишиха нивото за тревога до втора степен и установиха зона за повишена опасност с радиус от пет километра около вулкана.По последни данни броят на загиналите от вълните цунами достигна 430 души, най-малко 159 са безследно изчезнали, а близо 1 500 хиляди са ранени.", "date": "2018.12.27", "title": "Вулканът Анак Кракатау изхвърля пепел, всички полети в района са пренасочени"}
{"url": "https://news.bg/politics/za-ermenkov-protivnitsite-na-turski-potok-drusat-vazduha.html", "text": "Русофобията не може да е база за икономическа политика. Това заяви за News.bg червеният депутат Таско Ерменков в коментар за бъдещето на \"Турски поток\" и бъдещето на енергетиката ни.Важното е да се гледат икономическите разчети и да осигурим на първо място сигурността на доставките, категоричен е той. Критиците на \"Турски поток\" се опитвали \" да друсат въздуха\".Все още не се знае какви са възможностите ни за добив на природен газ от Черно море. Според Ерменков дори и да има опции за добив, този газ ще е част от диверсификацията, но няма да реши проблемите с доставките на газ.Колкото повече трасета има, толкова по-голяма е сигурността на доставките на газ, обясни червеният депутат. Всеки транзит носи пари, подчерта той.Това да се откажеш от транзит, само защото е била замесена Русия, е някак си екстравагантно, изтъкна Таско Ерменков.", "date": "2018.12.27", "title": "За Ерменков противниците на Турски поток \"друсат въздуха\""}
{"url": "https://news.bg/society/15-godini-ot-napadenieto-sreshtu-balgarskata-baza-v-kerbala.html", "text": "Днес се навършват  с българските войници в иракския град Кербала.През 2003 г. петима български военнослужещи загинаха при атентат срещу база \"Индия\" с камион бомба, а други 27 души от контингента бяха ранени.Цистерна навлиза в периметъра на базата, започва стрелба и камионът се взривява.Паметта на загиналите рейнджъри ще бъде почетена на няколко места в страната, сред които Плевен и Карлово.Полковник Стоил Чипилски е зам.- директор на военна полиция. Преди 15 години е офицер по сигурността в първия батальон.За възможните причини полк. Чипилски каза пред БНР: \"Предстоеше изнасяне от тази сграда. Коалиционните сили явно са сметнали, че не е необходимо да се инвестират средства такива, каквито в другите бази бяха инвестирали по отношение на бетонни заграждения, които да възпрепятстват абсолютно достъпа.\"Доклад, разсекретен преди години, не показа виновни за атентата. Една от слабостите обаче е била при координирането между щаба на полската бригада и българския пехотен батальон. Имало е достатъчно разузнавателна информация за терористичните групировки.До края на мисиите в Ирак загиналите български военни стават 13.", "date": "2018.12.27", "title": "15 години от нападението срещу българската база в Кербала"}
{"url": "https://news.bg/crime/sledstvieto-pak-zatvarya-patya-svoge-novi-iskar.html", "text": "Днес временно ще бъде затворен пътят между Своге и Нови Искър, където при .Затварянето на пътя е по искане на Националната следствена служба (НСлС).Причината е планиран предварително допълнителен оглед на местопроизшествието и извършването на геодезически измервания. Възможно е и да има нов следствен експеримент.Огледът вероятно ще започне в 11 ч., а прогнозният срок за приключване е два часа по-късно - в 13 ч.През този интервал от време екипи на \"Пътна полиция\" ще пренасочват движението през обходни маршрути. За леки коли и автобуси - през Искрец - Костинброд, а за товарни автомобили над 12 тона ще се използва пътят Мездра - Ботевград.Методи Стелиянов от Института за пътна безопасност подчерта пред Би Ти Ви, че не всички нередности на фаталния участък са отстранени, а новите мантинели не отговаряли на техническите изисквания.\"Това е една бърза мярка, която е приложена с цел да бъде свършена някаква работа\", коментира той.Според него в участъка трябва да има бетонова ограда. Освен това на пешеходците им се налага да вървят пред мантинелата, което особено в по-късните часове е животозастрашващо.", "date": "2018.12.27", "title": "Следствието пак затваря пътя Своге-Нови Искър"}
{"url": "https://news.bg/health/nzok-i-bls-podpisvat-ramkoviya-dogovor-za-meditsinski-deynosti.html", "text": "Националната здравноосигурителна каса (НЗОК) и Българският лекарски съюз (БЛС) подписват анекса към Националния рамков договор. Рамковият договор определя общите обеми на медицинските дейности и техните цени, които касата ще плаща.Анексът влиза в сила от 1 януари 2019 година.Предвижда се догодина да има повече направления за изследвания и прегледи при специалисти.Очаква се също така бюджетите на болниците да се увеличат с около 5%.В рамковия договор са заложени и мерки за затягане на контрола в лечебните заведения. Сред тях са камери в инвазивните кардиологии и ежедневно следене на заетостта на леглата в болниците.", "date": "2018.12.27", "title": "НЗОК и БЛС подписват рамковия договор за медицински дейности"}
{"url": "https://news.bg/world/vzriv-rani-politsay-i-ohranitel-pred-tsarkva-v-atina.html", "text": "В центъра на гръцката столица Атина е избухнал взрив, при което полицай и охранител са ранени, съобщават гръцките медии, като уточняват, че взривното устройство е избухнало тази сутрин около 7 часа край църквата \"Св. Дионисий\".Двамата пострадали са били откарани в болница, а полицията е отцепила района. Нараняванията на двамата не са животозастрашаващи. \"Полицейски служител е забелязал съмнителен пакет пред входа на църквата. Взривът не е бил силен, полицаят има наранявания по лицето и ръцете\", уточнил представител на местната полиция, пожелал да остане анонимен.Не е имало предупредителен сигнал, че устройството ще избухне. Полицията проверява кадри от камери в района.Атаките срещу фирми, държавни сгради, полиция и политици не са необичайни в Гърция, която има дълга история на политическо насилие.Мощен взрив разби прозорците и предизвика сериозни щети на сградата на гръцката телевизия SKAI в Атина по-рано този месец, което властите определиха като атака срещу демокрацията. Никой не беше ранен.", "date": "2018.12.27", "title": "Взрив рани полицай и охранител пред църква в Атина"}
{"url": "https://news.bg/society/babh-izteglya-burkani-sas-zelevi-lista.html", "text": "Българската агенция по безопасност на храните (БАБХ) вероятно ще изтегли опасна партида буркани със зелеви листа. Случаят е по сигнал на жена, открила стъкла в буркан от марката, пише Нова.Юлия Петрова от Пловдив открила парчета стъкла в буркана със зелеви листа, докато се приготвяла традиционните сарми за Бъдни вечер. Тя закупила буркана от голям супермаркет. В последните зелеви листа, които извадила от буркана, тя намерила стъкла. Петрова решила да изхвърли всичките приготвени сарми, както и останалите листа, за да не рискува здравето на близките си.Петрова обаче не подала сигнал до компетентните органи, а се свързала с медии.Става ясно, че зелевите листа са произведени в България.Директорът на Областната дирекция по безопасност на храните в Пловдив д-р Камен Янков посочи пред телевизията, че към момента не е започнала проверка именно защото потърпевшата жена не е подала сигнал.\"Днес обаче проверката ще започне и вероятно опасната партида ще бъде изтеглена от търговската мрежа\", обясни той.Янков призовава хората да подават повече сигнали на дежурните телефони на агенцията, в случай че открият нередности, свързани с безопасността на храните, особено през почивните дни.", "date": "2018.12.27", "title": "БАБХ изтегля буркани със зелеви листа"}
{"url": "https://news.bg/politics/gerb-v-skrita-koalitsiya-s-dps-opredelyat-politikite-na-darzhavata-ot-10-godini.html", "text": "Европредседателството, както и добрата икономическа конюнктура по света са създали предпоставки за една добра политическа година, но въпреки това есенният политически сезон у нас беше маркиран от скандали. Това коментира пред Би Ти Ви политологът Даниел Смилов.Трупат се напрежения като серията от лобистки закони, целящи разпределяне на средства, които създадоха впечатление за договорености, но това според Смилов има основание.\"От десет години насам основните политики в държавата се определят от ГЕРБ в скрита коалиция с ДПС\", заяви той. Той подчерта , .По думите му, тази скрита коалиция има нужда от известен камуфлаж. В предния мандат част от Реформаторския блок са изпълнявали тази роля, а в този мандат това са Патриотите.За скрития партньор ДПС е по-изгодно другите двама да са в по-слаба позиция, защото опциите на партията се разширяват. Лош тон на целия последващ сезон дадоха вътрешните напрежения между ГЕРБ и Обединени патриоти, посочи политологът.Трудната ситуация, в която правителството успя да оцелее, според него, е предмет на анализ. Слабостта на опозицията той посочи като основен фактор, тъй като БСП не се е позиционирала като алтернативен управленски модел.Смилов коментира и . По думите му, това е нормалният избор на България като натовска държава. Балансът на властта е крехък, смята политологът.Смилов счита  за натиск върху номиналната коалиция, като се предупреждава, че ако не отчитат интересите на ДПС, ще бъдат поставени пред избор за преформатиране.Първата половина на годината Патриотите бяха приглушени заради европредседателството, което по думите на Смилов е отслабило позициите на коалицията. Търсят нови ниши, защото виждат, че като малък партньор на ГЕРБ, доверието в тях ерозира.Има много уязвими групи в страната, на които не е обърнато достатъчно внимание, въпреки това средната класа върви напред, изрази мнение политологът. Голям шанс за ГЕРБ е, че има тази опозиция, която не може да натрупа позитиви за сметка на скандалите.БСП прави две основни грешки, подчерта Смилов - позиционира се в патриотичния сектор, като изоставя центъра и , който показва, че няма разлика между управляващи и опозиция.", "date": "2018.12.27", "title": "ГЕРБ в скрита коалиция с ДПС определят политиките на държавата от 10 години"}
{"url": "https://news.bg/regions/premestiha-prostrelyaniya-lovets-v-pirogov.html", "text": "Простреляният край Сандански ловец е транспортиран за лечение в УМБАЛСМ \"Пирогов\", информира БГНЕС.40-годишният  около 15.30 часа вчера в гориста местност над село Златолист. Пострадалият е от село Петрово.Мъжът е с огнестрелни рани в областта на главата и гърдите. Състоянието му е тежко, съобщиха от Областната дирекция на МВР в Благоевград.Вероятно мъжът е прострелян със сачми за едър дивеч.Причините, довели до инцидента се изясняват от разследващи полицаи от Сандански.", "date": "2018.12.27", "title": "Преместиха простреляния ловец в Пирогов"}
{"url": "https://news.bg/society/4-000-zhalbi-do-komisiyata-za-zashtita-na-lichnite-danni-prez-2018-g.html", "text": "През 2018 година до Комисията за защита на личните данни са подадени близо 4 000 сигнала. Това заяви пред БНТ председателят на Комисията за защита на личните данни Венцислав Караджов.През настоящата година, в която  (GDPR), жалбите до комисията са с около 300 повече в сравнение с 2017 година.Най-честите констатирани нарушения са свързани с предоставянето на услуги на крайния потребител - телекомуникационни, комунални, както и при работа с държавната администрация.По думите на Караджов са налице усилия за по-голяма сигурност на личните данни, но трябва да се работи и за по-голяма ефективност.Шефът на комисията коментира, че често в различни фирми формално се изпълняват задълженията за назначаване на служител, който да отговаря за личните данни.", "date": "2018.12.27", "title": "4 000 жалби до Комисията за защита на личните данни през 2018 г."}
{"url": "https://news.bg/weather/predimno-slanchevo-po-tiho-i-po-toplo.html", "text": "Днес ще преобладава слънчево време, с временни увеличения на облачността. Очаква се дневните температури да продължат да се повишават, макар и с малко, а вятърът да отслабне.Повече слънце ще има в южните и в източните райони.Вятърът ще бъде слаб до умерен, ориентиран от запад и северозапад.Максималните температури ще бъдат в интервала 3-8 градуса.Минималните са между -4 и 0 градуса.", "date": "2018.12.27", "title": "Предимно слънчево, по-тихо и по-топло"}
{"url": "https://news.bg/society/zashtitnitsite-na-pirin-razhvarlyaha-ski-i-shteki-pred-ministerski-savet.html", "text": "С протестна демонстрация на ски принадлежности, щеки и сноуборди пред Министерския съвет близо 50 природозащитници се обявиха в подкрепа на Национален парк \"Пирин\".Протестиращите настояват за конценцесионният договор за ски зона \"Банско\" с \"Юлен\" да бъде разтрогнат.Той е под наслов \"Не ни пързаляйте за Пирин\".Петко Цветков от българска фондация \"Биоразнообразие\" коментира за news.bg, че това, което се случва по коледно-новогодишните празници, е, че управляващите пускат по някой подарък на унищожителите на Пирин и на българската природа.Припомняме, по същото време миналата година (28 декември 2017 година) министърът на околната среда и водите Нено Димов обяви на брифинг, че .Цветков негодува срещу поредния опит да се подхлъзнат граждани на страната с , като се даде десетократно по-голяма площ от досегашната за ползване.Цветков обясни, че може да се говори не за грешки, а за нарушение на концесионния договор от 2001-2002 г. до ден днешен, с който се ползва двойно по-голяма площ от предвидената. Освен това са изсечени двойно повече гори от това, което е било предвидено по договор и сега управляващите се опитват да легитимират и да дадат много по-голяма площ на нарушителите на българската природа, уточни той.Природозащитникът даде да се разбере, че са доказали до настоящия момент как могат да действат, но по думите му протестиращите се опитват да отстояват законите на страната и да гарантират на хората един по-чист въздух.Цветков не вижда какво друго могат да докажат управляващите, след като вече двукратно са представяли доклади от Министерството на околната среда и водите (МОСВ) през предходния период, с който ясно се е доказало, че коценсионерът многократно е надвишил площите, които използва.Ще се пробват да променят концесионния договор в полза на нарушителя.Ние настояваме единствено да се спазват законите в България и да не се допуска строителство в Национален парк \"Пирин\". След доказаните нарушения, договорът за концесията трябва да бъде разтрогнат, а не променян в полза на нарушите, заявиха част от демонстрантите.", "date": "2018.12.27", "title": "Защитниците на Пирин разхвърляха ски и щеки пред Министерски съвет"}
{"url": "https://news.bg/int-politics/tramp-ne-se-trevozhi-za-sigurnostta-na-izrael-sasht-mu-davali-usd4-5-mlrd-godishno.html", "text": "Президентът на САЩ Доналд Тръмп обяви, че не се притеснява, че  би могло да застраши Израел, изтъквайки, че военният партньор на САЩ може успешно да се отбранява, съобщават израелски медии.Тръмп говори по темата по време на изненадващото си посещение във военновъздушната база \"Ал Асад\" в Ирак, докато защитава решението си да изтегли американските войници от Сирия, където те водеха коалиция за борба срещу терористичната групировка ДАЕШ (\"Ислямска държава\").\"Е, не го виждам. Говорих с Биби (израелския премиер Бенямин Нетаняху, б. р.)\", коментира Тръмп, допълвайки: \"Казах на Биби. А, знаете, ние даваме на Израел 4,5 млрд. долара годишно. И те се защитават много добре, ако се вгледате.\"\"Ще се грижим добре за Израел. Израел ще бъде добре. Но ние даваме на Израел 4,5 млрд. долара годишно. И им даваме, честно казано, много повече пари от това, ако погледнете сметките - много повече пари от това. И те вършат много добра работа за себе си\", добави той, без да уточнява произхода на тези 4,5 млрд. долара.САЩ понастоящем отпускат 3,8 млрд. долара на Израел ежегодно като част от пакета за помощ в областта на отбраната, който беше договорен по време на управлението на предишния американски президент Барак Обама. Меморандумът за разбирателство предоставя на Израел 38 млрд. долара за период от 10 години, включително финансиране на израелските програми за прихващане на ракети.Тръмп също така се позова на решението си да премести американското посолство в Израел от Тел Авив в Йерусалим като доказателство за ангажимента си към Израел, отбелязвайки, че \"никой не е готов да направи това\", въпреки че предишните президенти \"всички казаха, че ще го направят\".", "date": "2018.12.27", "title": "Тръмп не се тревожи за сигурността на Израел, САЩ му давали $4,5 млрд. годишно"}
{"url": "https://news.bg/crime/nadrusan-izvadi-pistolet-sreshtu-mlada-shofyorka-v-burgas.html", "text": "Надрусан мъж извади пистолет, за да сплаши млада шофьорка в Бургас при спречкване на пътя, съобщиха от Областната дирекция на МВР в града.Свадата станала около 15 часа на 25 декември на пътя межу село Маринка и Бургас. В конфликта участвали 28-годишен криминално проявен мъж и 26-годишна жена, и двамата бургазлии.Между двамата възникнал скандал. Тогава агресивният мъж опитал да избута от пътя с автомобила си колата на жената. Когато двете коли се изравнили една до друга, мъжът извадил и насочил пистолет срещу жената през отворения десен прозорец на колата. Той също така наругал жената и се я заплашил с физическа саморазправа.Към момента на свадата жената не била сама в колата, до нея имало друг мъж.След подаден сигнал агресивният водач е спрян от полицаи в района на кръстовище \"Трапезица\". От него е иззет газов пистолет с 45 халосни патрона и пълнител с три патрона.След това полицаите направили наркотест на водача, който дал положителна проба за амфетамини.Мъжът е задържан за срок до 24 часа, като по случая е образувано досъдебно производство под ръководството на прокуратурата.", "date": "2018.12.27", "title": "Надрусан извади пистолет срещу млада шофьорка в Бургас"}
{"url": "https://news.bg/int-politics/tramp-zabranyava-zakupuvaneto-na-oborudvane-ot-huawei-i-zte.html", "text": "Президентът на САЩ Доналд Тръмп обмисля да издаде указ, който обявява национално извънредно положение и забранява на американски компании да купуват оборудване, произведено от китайските комуникационни гиганти Huawei и ZTE, съобщават американските медии, позовавайки се на източници, запознати с въпроса.Според източници, цитирани от \"Ройтерс\", указът се очаква да бъде подписан от Тръмп през януари, като той щял да забрани покупките на оборудване от чуждестранни компании, които \"представляват значителен риск за националната сигурност\" на САЩ.Миналия месец САЩ призоваха съюзниците си да се въздържат от използването на технологии на Huawei заради рискове за сигурността, след което няколко страни, включително Австралия и Япония, забраниха използването на оборудване за 5G технологията от Huawei и ZTE.Междувременно финансовият директор на Huawei Мън Ванчжоу беше арестувана в Канада и се очаква да бъде екстрадирана в САЩ, където тя е издирвана за предполагаеми нарушения на санкциите срещу Иран.", "date": "2018.12.27", "title": "Тръмп забранява закупуването на оборудване от Huawei и ZTE"}
{"url": "https://news.bg/crime/spetsprokuraturata-zashtitava-svidetel-po-sudzhukgeyt.html", "text": "Специализираната прокуратура предприе незабавни мерки за защитата на свидетел по делото срещу Живко Мартинов, известно като делото \"\".Спецобвинението е осигурила лична физическа охрана на свидетеля. По нареждането на прокурори органите на МВР трябва денонощно да охраняват свидетел и членовете на неговото семейство, защото са налице основания за предположение, че същите са застрашени във връзка с наказателно производство.Заради неговите показания има реална опасност за здравето на свидетеля, както и на неговите близки.Защитата е осигурена по искане на свидетеля. Друг свидетел пък отказал на спецпрокуратурата защита чрез лична физическа охрана.Досъдебното производство срещу Живко Мартинов се намира във финалната си фаза, предстои в кратки срокове Специализираната прокуратура да внесе делото с обвинителен акт в Специализирания наказателен съд, допълват от държавното обвинение.Припомняме, в средата на декември стана ясно, че , собственост на свидетели по делото срещу Живко Мартинов. По случая вече се извършва проверка от прокуратурата в Добрич.Предмет на проверка от Специализираната прокуратура са и всички сигнали, съдържащи твърдения за престъпни деяния от лица, имащи отношение към наказателното производство срещу Мартинов.", "date": "2018.12.27", "title": "Спецпрокуратурата защитава свидетел по \"Суджукгейт\""}
{"url": "https://news.bg/society/kat-hvana-nad-500-narushiteli-po-praznitsite.html", "text": "По време на празничните дни бяха мобилизирани максимален брой екипи на Пътна полиция, съобщиха от Областната дирекция на МВР в София. Целта беше да се осигури безопасност на движението и да се подпомогне интензивният трафик по основните пътища на територията на столицата.От Пътна полиция посочват, че са спомогнали за предотвратяването на задръствания в тунелите на автомагистрала \"Хемус\" и са ограничили предпоставките за катастрофи, следели са и за спазването на правилата за движение и въведените ограничения по пътищата.Припомняме, че вчера се образува  в посока София. От КАТ тогава обявиха, че са организирали  преди 42 километър в посока София, за да ограничат престоя на автомобили в тунела.За петте почивни дни пътните полицаи са съставили общо 275 акта и 261 фиша, като 12 от актовете са за шофиране в аварийна лента, а 3 са за нарушаване на забраната на Агенция \"Пътна инфраструктура\" за движение на камиони над 12 тона.Общо 327 души са нарушили ограниченията на скоростта, като само на автомагистралите \"Хемус\" и \"Тракия\" и главния път за Калотина са съставени 49 акта и 27 фиша.", "date": "2018.12.27", "title": "КАТ хвана над 500 нарушители по празниците"}
{"url": "https://news.bg/int-politics/turtsiya-nyama-da-pozvoli-na-sasht-da-inspektirat-ruskite-s-400.html", "text": "Външният министър на Турция Мевлют Чавушоглу е уверил руския посланик в Анкара Алексей Йерхов, че Турция няма да осигури на САЩ възможността да проучват руските противоракетни системи С-400. Това съобщи източник от турското външно министерство, цитиран от руските медии.\"Нашият министър увери руския посланик, че няма преговори, съгласно които Турция ще предостави на САЩ възможността да проучват ПВО системите С-400\", уточнил източникът.Чавушоглу написа вчера в \"Туитър\", че се е срещнал с Йерхов, но не предостави подробности за обсъждания дневен ред.Неотдавна \"Блумбърг\", цитирайки два източника, съобщи, че Турция била предложила на САЩ да проучат системата за противовъздушна отбрана С-400, която Русия трябва да достави в близко бъдеще съгласно сключения договор.На свой ред, след информацията, турският министър на отбраната Халуси Акар категорично отхвърли информациите, в които се твърди, че Анкара е предложила американски техници да проучват ракетната система С-400.По-рано Чавушоглу потвърди, че Анкара вече е финализирала сделката за С-400 и ще закупи ракетните системи от Русия \"без никакво съмнение\".Миналия декември Анкара подписа споразумение за заем с Москва, което предвижда доставки на С-400 на Турция.", "date": "2018.12.27", "title": "Турция няма да позволи на САЩ да инспектират руските С-400"}
{"url": "https://news.bg/world/velikobritaniya-protiv-uchastieto-na-huawei-v-izgrazhdaneto-na-5g-mrezhata.html", "text": "Министърът на отбраната на Великобритания Гавин Уилямсън се обяви против участието на Хуавей (Huawei) в изграждането на 5G мрежата.Според него Обединеното кралство трябва да признае, че \"понякога китайската държава действа по вреден начин\". Той е \"дълбоко обезпокоен\" от това, че китайската компания може да използва 5G мрежата на Острова.Пред вестник \"Таймс\" Уилямсън предупреди, че участието на Хуавей в мрежата трябва да се следи \"внимателно\".По-рано стана ясно, че президентът на САЩ Доналд Тръмп обмисля да издаде указ, който обявява национално, произведено от китайските комуникационни гиганти Huawei и ZTE.", "date": "2018.12.27", "title": "Великобритания против участието на Huawei в изграждането на 5G мрежата"}
{"url": "https://news.bg/regions/tsentralniyat-plazh-v-slanchev-bryag-ima-kontsesioner.html", "text": "Определиха концесионерите на още два морски плажа по Черноморието.След проведен конкурс стана ясно, че \"Естет Билд\" ООД ще стопанисва плаж \"Балчик- централен\" в община Балчик. От своя страна за концесионер на \"Слънчев бряг- централен\" в община Несебър беше определена фирма \"РВК 1\" ЕООД.Инвестициите за подобряване на облика на плажа в Балчик са в размер на 453 102 лева, като \"Естет Билд\" ООД се задължава да предлага за целия срок на договора за концесия от 15 г. цена за чадър или шезлонг в размер на 9 лева в зоната за платени плажни принадлежности.\"РВК 1\" ЕООД ще вложи 342 409 лева за опазването на околната среда, дюните и защитените територии на плажа в Слънчев бряг. За 20-годишния срок на концесията цената на чадъра и шезлонга ще бъде по 10 лева.", "date": "2018.12.27", "title": "Централният плаж в \"Слънчев бряг\" има концесионер"}
{"url": "https://news.bg/world/jotinger-makron-izgubi-avtoriteta-si-pred-zhaltite-zhiletki.html", "text": "Президентът на Франция Еманюел Макрон \"изгуби авторитета\" си, след като се поддаде на исканията на \"жълтите жилетки\".Това заяви европейският комисар за бюджета Гюнтер Йотингер в интервю за германски вестници, цитиран от \"Политико\".Йотингер поясни, че ЕС ще приеме бюджетния дефицит на Франция да бъде над тавана от 3% през 2018 г. \"като еднократно изключение\".Пред медийната група \"Функе\" той отбеляза, че Макрон е \"изгубил авторитета си с бюджета за 2019 г.\", който предвижда увеличаване на разходите в отговор на протестите на \"жълтите жилетки\", но \"остава силен поддръжник на ЕС\".Брюксел направи преглед на френския бюджет преди няколко седмици и няма да го ревизира, добави еврокомисарят.\".\", поясни Йотингер.Германският политик коментира и Брекзит. Според него има шанс Великобритания да гласува в полза на договорената от премиера Тереза Мей сделка за Брекзит през януари. Той поясни, че няма мнозинство за Брекзит без сделка или нов референдум.Ако Великобритания напусне блока без сделка за Брекзит, ще се превърне в \"трета страна като Мароко или Азербайджан\", предупреди той.По думите му през последните месеци се увеличиха шансовете Великобритания да остане в ЕС, но \"въпреки това аз предполагам, че ще напусне в края на март\".", "date": "2018.12.27", "title": "Йотингер: Макрон изгуби авторитета си пред „жълтите жилетки”"}
{"url": "https://news.bg/world/berlin-savetat-za-sigurnost-na-oon-ne-e-v-krak-s-vremeto.html", "text": "Министърът на външните работи на Германия Хайко Маас призова постоянните членки на Съвета за сигурност на ООН да отговорят на съвременната реалност и да реформират Съвета, информира ДПА.Съветът, който беше основан преди повече от 70 г., \"вече не е в крак с времето\", каза Маас пред германската агенция.Вярвам, че балансът на силите в света трябва да бъде представян много по-добре от това, което е в момента, поясни той.От 1 януари Германия ще влезе в Съвета за сигурност на ООН като непостоянен член за период от две години. Съветът за сигурност на ООН е съставен от пет постоянни членки - Китай, Франция, Русия, САЩ и Великобритания - и 10 ротационни членки, но Маас вярва, че Германия заслужава постоянно място.\"Въпреки че ще бъде трудно, няма да престанем да повдигаме въпроса. От много дълго време се говори за реформи, а няма никакъв напредък\", поясни външният министър.Според него постоянно място на Германия в Съвета за сигурност на ООН ще доближи страната до световните кризи и конфликти.\"Вярвам, че отговорността ни нараства. Очакванията към нас са вероятно по-високи от преди\", допълни Хайко Маас.Той подкрепя повече дипломация за разрешаване на кризите в Близкия изток и изрази предпазливост по отношение разширяването на военния ангажимент.От началото на 90-те г. на миналия век се провежда дебат за реформиране на Съвета за сигурност на ООН. Турция, Япония, Бразилия и Индия също призовават за разширяване на формата.", "date": "2018.12.27", "title": "Берлин: Съветът за сигурност на ООН не е в крак с времето "}
{"url": "https://news.bg/world/turtsiya-s-uspeshno-izpitanie-na-ednotonna-bomba-leti-s-1850-km-ch.html", "text": "В Турция еднотонна бомба е била успешно ускорена, за да превиши скоростта на звука с 1,5 пъти на тестовия полигон HABRAS. Това обяви турският министър на промишлеността и технологиите Мустафа Варанк, цитиран от турските медии.\"Приблизително еднотонен боеприпас ускори до 1,5 пъти над скоростта на звука, достигайки и удряйки целта. Беше постигнат значителен успех за нашата военна промишленост\", коментира Варанк в \"Туитър\", наричайки теста \"исторически момент\".Летейки със скорост от 1850 км/ч, произведената в САЩ бомба \"Марк-84\" успешно е пробила 1-метрова стоманобетонна стена.Полигонът HABRAS, който беше открит от турския президент Реджеп Тайип Ердоган в края на октомври, се използва, за да се тества ефикасността на разработените в Турция оръжейни системи, тестовете за приемане на масово произвеждани боеприпаси и оръжейни системи, придобити от чужбина.", "date": "2018.12.27", "title": "Турция с успешно изпитание на еднотонна бомба, лети с 1850 км/ч"}
{"url": "https://news.bg/regions/vazrastna-burgazliyka-opita-da-se-samoubie-politsiyata-ya-spasi.html", "text": "Възрастна жена опита да се самоубие, но полицейски служители я спасиха. За това съобщиха от Областната дирекция на МВР в Бургас.На 26 декември около 11.10 часа в полицията постъпил сигнал за инцидент в кооперация на ул. \"Калофер\" № 18. На алуминиева козирка на тераса на третия етаж била забелязана жена, която вероятно се опитвала да скочи.На мястото веднага се отзовали два автопатрула, които организирали действия по спасяването на жената.Притесненият съпруг на жената не успял да отключи масивната входна врата, но една част от служителите на реда подготвили система за омекотяване на скока, в случай че не успеят да достигнат до бургазлийката на време.Междувременно останалите полицаи успели да преодолеят входната врата и трима от тях успели да издърпат обратно на терасата 67-годишната жена точно когато алуминиевата козирка поддала под тежестта й.Били проведени редица разговори с бургазлийката, която изказала съжалението си, че в момент на слабост решила да посегне на живота си.В крайна сметка жената благодарила на отзовалите се полицейски екипи и пожелала на всички служители на реда разрешаваните от тях случаи да се ознаменуват с положителен резултат.", "date": "2018.12.27", "title": "Възрастна бургазлийка опита да се самоубие, полицията я спаси"}
{"url": "https://news.bg/world/gruzinskata-tsarkva-priznava-ukrainskata-avtokefaliya.html", "text": "Грузинската православна църква подкрепя украинската автокефалия, тази позиция ще бъде оформена официално през януари. Това стана ясно след заседание на Синода, предаде кореспондент на вестник ВЗГЛЯД в Тбилиси.\"Грузинската църква подкрепя\" украинската автокефалия, отговори Цилкански и Душетски митрополит Зосима след заседанието на Св. Синод в Тбилиси, след като беше запитан за автокефалията.По думите му през януари Вселенският патриарх ще публикува позицията си по повод Украинската църква.\"\", отбеляза Зосима.До този момент Грузинската православна църква се въздържаше да обяви позицията си по казуса.Вселенският патриарх Вартоломей ще връчи (томоса) указа за автокефалия на Украйна на 6 януари. За да бъде призната за независима обаче, Украинската църква трябва да бъде призната от всички останали православни църкви. Киев обяви, че митрополит Епифаний е бил избран за украински патриарх.Отношенията между Украйна и Русия се изостриха до крайност след окупирането на Крим от страна на Москва през 2014 г. Украйна въведе военно положение през ноември, изтъквайки заплаха от нахлуване, след като в Керченския проток на 25 ноември.Украинската православна църква беше подчинена на Москва в продължение на стотици години, а лидерите на Украйна смятат, че църковната независимост е жизненоважна за справяне с руската намеса в страната.Припомняме, на 11 октомври след заседание на Синода на Вселенската патриаршия в Истанбул бе обнародвано решение, в което се казва, че Вселенския патриарх продължава процедурата за предоставяне на автокефалия на Украинската църква.Тогава бе обявено, че се отменя писмо на Синода от 1686 г., според което Киевската митрополия попада под юрисдикцията на Москва, възстановява каноничния статус на предстоятеля на УПЦ Киевския патриарх, патриарх на Киев и цяла Руско-Украинска църква Филарет и предстоятеля на Украинската автокефална православна църква Макарий.", "date": "2018.12.27", "title": "Грузинската църква признава украинската автокефалия"}
{"url": "https://news.bg/society/domashniyat-lyubimets-ne-byaga-ot-vas-a-ot-piratkite-i-foyerverkite.html", "text": "И тази година се очаква да има увеличаване на случаите на изгубени домашни кучета в дните преди новогодишната нощ, предупреждават от \"Четири лапи\". Според експертите на международната организация за защита на животните това се дължи най-вече на стреса от пиратките и фойерверките.Директорът на \"Четири лапи\" за България д-р Марина Иванова обясни, че гърмежите и ярките светлини предизвикват паника и дезориентация при много домашни животни и първоначалната реакция на много от тях е да избягат колкото се може по-бързо от мястото.По нейни думи именно тогава животните са изложени на най-голям риск, защото бягат напосоки и не се пазят от преминаващи автомобили. След като първоначалният стрес премине, животното търси да се скрие някъде, докато почувства, че опасността е преминала. Допълнителен фактор, който допринася за дезориентацията на животните е и ранното смрачаване, уточнява д-р Иванова.От \"Четири лапи\" съветват в дните преди и след Нова година кучетата да бъдат извеждани на повод и на кратки разходки, и то в светлата част на деня. Добре е кучето да има светеща каишка, която би спомогнала то да бъде забелязано отдалеч. За хората, които предпочитат да разхождат любимците си свободно, най-добрият вариант е проследяващо GPS устройство.Ако все пак домашният Ви любимец се изгуби, от организацията съветват да спазвате следните правила:Ако попаднете на изгубено и дезориентирано куче, опитайте да го успокоите и да го задържите. Проверете в социалните мрежи или специализираните сайтове и приложения дали вече няма обяви за и него и ако не откриете, публикувайте своя. Отведете кучето в най-близкия ветеринарен кабинет, където да проверят дали няма поставен чип, по който да бъде открит собственика.От \"Четири лапи\" припомнят, че от началото на 2017 г. всяко домашно куче задължително трябва да има поставен микрочип. Поради недостатъчния контрол от страна на Българската агенция по безопасност на храните и на местната власт обаче все още повечето домашни любимци не са идентифицирани, а много от ветеринарните лекари не въвеждат данните от поставените чипове в системата на БАБХ.От организацията изтъкват, че гърмежите предизвикват изключителен стрес и дезориетнация и у дивите животни и съветват празнуващите да използват безшумни фойерверки.", "date": "2018.12.27", "title": "Домашният любимец не бяга от вас, а от пиратките и фойерверките"}
{"url": "https://news.bg/crime/hvanaha-turchin-opital-da-iznese-nad-267-000-leva-ot-stranata.html", "text": "Хванаха турчин с недекларирани над 267 000 лева, съобщиха от Агенция \"Митници\".Турският гражданин Али К. е задържан за 72 часа заради обвинение, че на 23 декември около 18.20 часа на ГКПП Елхово в посока от България за Турция не е декларирал пред българските митнически органи сумата от 136 600 евро, която се равнява на 267 166 лева. Това е нарушение на Валутния закон, като стойността на недекларираната валута е в особено големи размери.За подобно престъпление законът предвижда наказание \"лишаване от свобода\" до 5 години или \"глоба\" в размер на една пета от стойността на недекларираната валута.Предстои Районната прокуратура в Елхово да внесе в съда искане за вземане на постоянна мярка за неотклонение \"Задържане под стража\" спрямо обвиняемия.Разследването по делото се провежда от разследващ митнически инспектор при Агенция \"Митници\".", "date": "2018.12.27", "title": "Хванаха турчин, опитал да изнесе над 267 000 лева от страната"}
{"url": "https://news.bg/world/rusiya-prizova-turtsiya-da-napusne-siriya-i-da-se-varnat-teritoriite-na-asad.html", "text": "Русия призова Турция да напусне Сирия и да остави на президента Башар Асад да си върне териториите след изтеглянето на американските войски от арабската държава, информират АП и \"Дейли мейл\".Министерството на външните работи на Русия обяви, че очаква територията да бъде предадена на сирийската армия след решението на президента на САЩ Доналд ТръмпАнкара обяви, че работи с Вашингтон за координиране изтеглянето на американските сили, но остава \"решена\" да прочисти град Манбидж в Северна Сирия от подкрепяните от САЩ кюрдски сили.Снимки показват турски бойни машини и войници на границата със Сирия.Говорителят на руското външно министерство Мария Захарова подчерта, че територии в Източна Сирия трябва да бъдат предадени на сирийското правителство в съответствие с международното право.Тя поясни, че Москва няма подробности за планираното изтегляне на САЩ от Сирия, но добави, че това ще помогне за мирно уреждане на конфликта, ако се изпълни.", "date": "2018.12.27", "title": "Русия призова Турция да напусне Сирия и да се върнат териториите на Асад"}
{"url": "https://news.bg/regions/stolichani-plashtat-po-visoki-smetki-za-parno-tozi-dekemvri.html", "text": "За по-високи сметки за парно в сравнение с предходния декември предупреждават от \"Топлофикация София\". Причината са по-ниските температури тази година.Средната температура в София, която е отчел НИМХ до 26 декември, е -0,3 градуса. Това е доста по-ниско спрямо същия период на 2017 г. - тогава средната температура е била 2,7 градуса.По тази причина енергийните експерти предвиждат по-високи сметки за декември независимо от начина на отопление.За да се проследи консумацията на топлинна енергия се извърши междинен отчет на общите топломери в абонатните станции преди празниците. Те показват с 13.9 % повече консумация на топлинна енергия в сравнение с предходния декември.От \"Топлофикация София\" съветват потребителите да използват разумно топлинната енергия както през почивните дни, така и през целия отоплителен сезон.Те дават и следните съвети за намаляване на сметките, но без да се нарушава комфорта у дома:", "date": "2018.12.27", "title": "Столичани плащат по-високи сметки за парно този декември"}
{"url": "https://news.bg/world/ryazak-zavoy-na-borsata-v-sasht-dow-jones-se-srina-s-500-punkta.html", "text": "Американският фондов пазар тръгна надолу с повече от 2% по време на търговията тази сутрин, след като вчера  от почти 10 г. съобщават местни медии.Вчера основният индекс на \"Уолстрийт\" Dow Jones Industrial отчете най-големия си еднодневен ръст в историята си, а като цяло акциите на борсите в САЩ записаха най-доброто си представяне в рамките на една сесия от близо десетилетие.Dow успя да добави 1086,25 пункта или 4,98% към стойността си до ниво от 22 878,45. S&P 500 също отчете сериозен ръст от 4,96% и така изненада с най-доброто си дневно представяне от март 2009 година. За Nasdaq това беше най-доброто представяне от 23 март 2009 година с ръст от 5,84 на сто.Но днес политическата несигурност отново разклати пазара. Индексът Dow Jones Industrial Average се срина с 500 пункта. Технологичният гигант Apple води загубите със спад от 3,12%.Nasdaq 100 изгуби 2,41%, като Tesla, Amazon и Netflix изгубиха съответно 5,14%, 3,72 на сто и 3,31%.S&P 500 падна с 1,97%, а Baker Hughes потъна с 5,11 на сто.От 1 декември S&P 500 е надолу с повече от 10%.До момента декември месец е брутален за \"Уолстрийт\", пише \"Вашингтон пост\". Редица фактори - търговският конфликт между Китай и САЩ, решението на Федералния резерв да вдигне основната лихва, словесните атаки на Доналд Тръмп към Федералния резерв и частичното спиране на работата на правителството на САЩ, оказаха влияние върху инвеститорите през най-тежкия месец от финансовата криза, допълва изданието.Въпреки че излезе информация за възобновяване на търговските преговори между Вашингтон и Пекин през януари, инвеститорите са обезпокоени какъв ще е резултатът, както и от напрежението около информацията, че Тръмп ", "date": "2018.12.27", "title": "Рязък завой на борсата в САЩ - Dow Jones се срина с 500 пункта"}
{"url": "https://news.bg/regions/tri-avtomobila-plamnaha-v-plovdiv.html", "text": "Три автомобила пламнаха в Пловдив, предаде БНР по информация на пловдивската пожарна.Горящите коли се намират в район Източен, зад Преспите.В момента две противопожарни коли гасят пламъците, за да не се разпространи огънят и върху други паркирани автомобили.Близо до пожара има сервиз, автомивка, няколко производствени фирми и складове със строителни материали.Все още не е ясно какви са причините за инцидента. Според живеещите в района първо се запалил бус, в който живеели клошари. След това огънят обхванал и съседните коли.На мястото има и полицейски екип, няма данни за пострадали.След като пожарът бъде потушен, ще започне разследването за причините.", "date": "2018.12.27", "title": "Три автомобила пламнаха в Пловдив"}
{"url": "https://news.bg/world/galap-barak-i-mishel-obama-sa-nay-obozhavanite-lichnosti-sred-amerikantsite.html", "text": "Мишел Обама е най-обожаваната жена в САЩ. Това показва проучване на \"Галъп\". Мишел получaва 15% от гласовете, като далече след нея е водещата Опра Уинфри с 5 процента. Припомня се, че Обама е актуална тази година  \"Формиране\", която седмици след издаването си е вече бестселър. Бившата първа дама на САЩ отне титлата от бившия държавен секретар и кандидат за президент Хилъри Клинтън. Клинтън заемаше тази позиция през последните 17 години. Тази година тя е трета с 4 процента. Сред първите места са още германският канцлер Ангела Меркел, британската кралица Елизабет II и други. Бившият американски президент Барак Обама заема първото място при мъжете с 19 процента. След него с 13% остава наследникът му на поста Доналд Тръмп. В класацията са още предшественикът им Джордж Буш - младши и папата. Проучването на \"Галъп\" бе проведено между 3 и 12 декември и в него взеха участие 1000 пълнолетни потребители. То се провежда всяка година от 1946 година насам, като изключение прави 1976 година. ", "date": "2018.12.27", "title": "Галъп: Барак и Мишел Обама са най-обожаваните личности сред американците"}
{"url": "https://news.bg/bulgaria/pavlova-se-sboguva-vav-feysbuk-kato-ministar-vrashta-se-v-ns-kato-deputat.html", "text": "ова написа вече бившият министър на европредседателството Лиляна Павлова в профила си в \"Туитър\".Припомняме, че по-рано през декември депутатите закриха министерството. Павлова се връща в парламента като депутат. Нейните функции като министър поема външният ни министър Екатерина Захариева.  по време на българското председателство. \"С диалог, приемственост и партньорство успяхме да постигнем много, да имаме силни послания и да работим активно по всички набелязани приоритети. Мисията е завършена успешно.\", заяви тя тогава. Павлова благодари на премиера Бойко Борисов за доверието и подкрепата, за да отговаря за организацията и провеждането на първото Българско председателство.\", пише тя. Благодарности се изказват и на всички колеги от правителството, с които денонощно заедно са работили и координирали срещите, дневния ред и решенията, взети по време на нашето председателство. Всеки един от министрите има своя голям принос за напредъка по досиетата и намиране на компромисните и балансирани решения, важни за бъдещето на Европейския съюз и всички граждани. Благодаря на всички колеги и експерти, с които показахме, че \"Съединението прави силата\", пише още тя. Припомняме, че в края на годината завършва и тройното председателство на Естония, България и Австрия. На 1 януари 2019 г. председател става Румъния.", "date": "2018.12.27", "title": "Павлова се \"сбогува\" във \"Фейсбук\" като министър, връща се в НС като депутат "}
{"url": "https://news.bg/world/detskata-smartnost-v-rumaniya-dva-pati-po-visoka-ot-tazi-v-es.html", "text": "Детската смъртност в Румъния е два пъти по-висока от тази в Европейския съюз. Това се казва в съобщение на \"Спасете децата на Румъния\", изпратено до AGERPRES.Според цитирания източник в Румъния има райони, където детската смъртност е двойно по-висока от средната за страната. Тя дори се утроява в сравнение с Букурещ и големите градове, където родилните домове са по-добре оборудвани. Сериозни разлики се наблюдават при сравнение на области като Ботошани и Кълъраш с Клуж и Букурещ.Така през 2017 г. повечето деца под една година, 95, са загинали в Букурещ, докато в окръг Яш  са регистрирани 59 смъртни случая. В окръзите Сучава и Констанца са загинали 57 деца, Тимиш - 56, а Брашов и Ботошани - 47 деца.От историческа гледна точка процентът на детската смъртност в Румъния е намалял значително след падането на комунизма: от 8 471 смъртни случая през 1990 г. до 1 386 през 2016 г., съобщават още от \"Спсете децата на Румъния\".\" заяви председателят на \" Спасете децата на Румъния\" Габриела Александреску.В цитирания източник се споменава, че Румъния се бори със сериозна неспособност да отговори на актуалните потребности от неонатална грижа: въпреки че има нужда от 600 места за интензивна грижа за новородени (30 места на милион жители), само около 300 места са осигурени. Недостатъчното медицинско оборудване представлява сериозен проблем в Румъния.", "date": "2018.12.27", "title": "Детската смъртност в Румъния два пъти по-висока от тази в ЕС "}
{"url": "https://news.bg/world/dr-kongo-goni-poslanika-na-es.html", "text": "Правителството на Демократична република Конго нареди на посланика на Европейския съюз да напусне страната в следващите 48 часа, предаде АП. Посланик Барт Уври все още не е коментирал официално решението. Решението бе оповестено след санкциите, които ЕС наложи на кандидата за президент на управляващите Еманюел Рамазани Шадари. Мерките бяха наложени миналата година и въпреки настояването на властите да бъдат премахнати са в сила и до днес. Шадари е бивш вътрешен министър. Той бе критикуван от ЕС заради вмешателство в изборния процес и насилие, упражнено срещу протестиращи, недоволни от отлагането на вота. Изборите трябва да се проведат след три дни. Новият президент трябва да се закълне на 18 януари. Междувременно, стана ясно, че в градове в източната част вотът ще бъде отложен, което доведе до сблъсъци между местни хора и полицията. Хората настояват гласуването да не се отлага. ", "date": "2018.12.27", "title": "ДР Конго гони посланика на ЕС"}
