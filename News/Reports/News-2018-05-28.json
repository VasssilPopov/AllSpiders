{"url": "https://news.bg/world/stotitsi-na-protest-v-podkrepa-na-abortite-v-belfast.html", "text": "Стотици се събраха митинг в столицата на Северна Ирландия Белфаст в подкрепа на легализирането на абортите, предадоха местни медии.Бяха издигнати лозунги в подкрепа на правото на избор. Това се случва след референдума за отмяната на забраната в Република Ирландия.Страната гласува с огромно мнозинство от 66,4% в полза на това жените да имат правото на избор по въпроса.Депутати от всички партии в Кралството настояват правилата на Острова по казуса да се отнасят и за Северна Ирландия.Министърът по въпросите на жените Пени Мордънт призова Мей да осигури свободно гласуване по въпрос.Около 160 депутати подкрепят план за промяна на новите закони за домашно насилие, за да се позволят абортите в Северна Ирландия.В неделя \"Даунинг стрийт\" отхвърли идеята да се предостави възможност на депутатите да променят законите в Северна Ирландия. Кабинетът подчерта, че въпросът за абортите може да бъде решен само от изпълнителната власт и парламента в Белфаст.", "date": "2018.05.28", "title": "Стотици на протест в подкрепа на абортите в Белфаст "}
{"url": "https://news.bg/politics/petkova-i-rabotodateli-namalyavat-tezhestta-za-biznesa-za-kafyavata-energiya.html", "text": "Теменужка Петкова и представители на индустриалните организации обсъждат съвместна работна група за мерки за намаляване тежестта за бизнеса, свързана с кафявата енергия.Работната група в МЕ, заедно с представители на Министерството на финансите и Министерството на икономиката, заедно с работодателските организации разработват проект на актуализация на Наредбата за намаляване тежестта за българския бизнес, свързана с енергията от ВЕИ.Наредбата е приета през 2015 г. и дава възможност на компаниите да използват отстъпка от компонентата в цената за електроенергия, свързана с разходите за възобновяема енергия.В актуализирания вариант на Наредбата ще се предвиди възможност компаниите у нас да използват намаление и за компонентата за кафява енергия. След изготвяне, текстовете ще бъдат предоставени на Европейската комисия за нотификация и одобрение.", "date": "2018.05.28", "title": "Петкова и работодатели намаляват тежестта за бизнеса за кафявата енергия"}
{"url": "https://news.bg/int-politics/bangladesh-izbi-desetki-i-arestuva-hilyadi-v-borbata-s-narkotitsite.html", "text": "Полицията в Бангладеш е убила най-малко 86 души и е арестувала около 7000, след като предприе крути мерки срещу трафика на наркотици, обявиха официални лица, засилвайки опасенията на правозащитници от подобна война срещу наркотиците като във Филипините, съобщава \"Ройтерс\".Премиерът Шейх Хасина одобри кампанията за борба с наркотиците в началото на май, за да се справи с разпространението на широко известен метамфетамин в Азия, от който печалбите се оценяват на 3 млрд. долара годишно.Дрогата се добива от североизточната част на Мианмар и се контрабандира в съседен Бангладеш.\"В последно време търговията с наркотици се засили и смятаме, че хората трябва да бъдат бдителни и мотивирани да предприемат действия срещу нея\", изтъкна местен висш полицейски началник, допълвайки: \"Процесът ще продължи до неговото пълно изкореняване.\"По думите му, полицията е арестувала шестима души в неделя, включително 12-годишно момче от мюсюлманската общност на рохингите в Мианмар, които са носили 3 250 таблетки метамфетамин в столицата Дака.Според властите в Бангладеш напливът през миналата година на рохинги, бягащи от Мианмар, в която мнозинството от населението е будистко, е отчасти виновен за нарастващото използване на метамфетамин. Ала мнозина рохинги твърдят, че техните младежи са подтиквани да вършат престъплението, защото не могат да работят законно или, в много случаи, да получат достъп до помощ.86-те смъртни случая са станали, докато полицията се е защитавала в конфронтации със заподозрени наркотрафиканти, изтъкна Мюфти Махмуд Хан, който е директор на полицейския батальон за бързо реагиране.\"Тяхно право е да се защитят от атаката\", изтъкна Мюфти.Правозащитници са притеснени, че кампанията в Бангладеш взима за пример войната срещу наркотиците във Филипините, в която през последните две години бяха избити хиляди хора.\"Правителството на Шейх Хасина твърди, че е защитник на правата на човека, затова трябва да поправи проблемите, да даде пример, вместо да иска да бъде сравнявано с насилнически режим\", подчертава директорът за Южна Азия на международната правозащитна организация Human Rights Watch.То изтъкна, че правителството \"трябва да обърне внимание на опасенията и обвиненията на семейства и правозащитници, че няколко от тези смъртни случаи могат да са незаконни убийства\".Вътрешният министър Асадузаман Хан отхвърли обвиненията на правозащитната организация и отрече, че полицията е извършила незаконни убийства. По думите му, десетки полицаи са били ранени при операции за борба с наркотиците.", "date": "2018.05.28", "title": "Бангладеш изби десетки и арестува хиляди в борбата с наркотиците"}
{"url": "https://news.bg/world/makedoniya-i-gartsiya-postignaha-printsipno-saglasie-za-imeto.html", "text": "С малки стъпки Гърция и Македония сближават позициите си в опит да разрешат дългогодишния спор за името. Външните министри на двете държави изготвят документи, които могат да открият пътя за окончателно уреждане на спора, информира \"Ройтерс\".Гръцкият министър на външните работи Никос Коциас заяви, че с македонския си колега Никола Димитров са завършили преговорите по казуса. Той добави, че двамата премиери ще получат документите след разрешаването на някои юридически подробности.\"\", каза Коциас след среща с външните министри в Брюксел.Той не разкри подробности какво конкретно е договорено на разговорите с Димитров.Гърция и Македония бързат да постигнат споразумение преди срещата на върха на ЕС в края на юни, която може да отговори вратата на Скопие за предприсъединителни преговори.След среща с македонския премиер Зоран Заев в София по-рано този месец гръцкият министър-председател Алексис Ципрас заяви, че двете държави са покрили голяма част от дистанцията. По думите му те могат да се срещнат през следващия месец, ако има достатъчно напредък.В съобщение на българското външно министерство се казва, че външните министри от ЕС обсъдиха напредъка на Македония по инициатива на България и Австрия.По инициатива на вицепремиера и министър на външните работи Екатерина Захариева съвместно с нейната колега от Австрия Карин Кнайсел първите дипломати от ЕС проведоха работна закуска с министъра на външните работи на Македония Никола Димитров. Той информира колегите си за състоянието на преговорите за името с Гърция, като заяви, че очаква положително развитие.Димитров благодари на Българското председателство на Съвета на ЕС за изградената положителна атмосфера в региона, за поставянето високо в дневния ред на интеграцията на Западните Балкани и за това, че България е добър съсед.\"Благодаря на всички колеги за подкрепата за софийската Среща ЕС - Западни Балкани. Добрата новина е, че колегите Димитров и Коциас са постигнали принципно съгласие по името и очакват техните премиери и правителства да одобрят и обявят това\", каза Захариева.", "date": "2018.05.28", "title": "Македония и Гърция постигнаха принципно съгласие за името"}
{"url": "https://news.bg/crime/osadiha-shofyora-na-katastrofiraliya-prez-2016-g-avtobus-v-makedoniya.html", "text": "По обвинителен акт на Районна прокуратура - Дупница Л.Л. е признат за виновен за предизвикана от него катастрофа в Република Македония, при която се .На 2 февруари 2016 г. Л.Л. управлявал автобус марка \"Сетра\", в който се возели 43-ма пътници. Около 22 ч., на път А-2 Куманово - Крива паланка, в района на с. Опила, общ. Ранковци, автобусът излиза извън платното за движение отдясно и пада от височина 5 метра. Вследствие на инцидента са пострадали дванадесет души, които са получили различни по вид средни телесни повреди.В хода на разследването по делото е установено, че причина за катастрофата е превишената скорост, с която Л. управлявал автобуса. Той е осъден на две години \"лишаване от свобода\" с петгодишен изпитателен срок и лишаване от право да управлява МПС за срок от три години. Той ще заплати и направените по делото разноски в размер на 3151,08 лева.Припомняме, в автобуса са пътували учители и ученици от софийската финансово-стопанска гимназия. Автобусът е на дупнишката фирма \"Мегатранс 2009\" ЕООД. От пострадали в катастрофата, . Припомняме, първоначалната версия за инцидента е превишена скорост, но шофьорът на автобуса , който му е препречил пътя.", "date": "2018.05.28", "title": "Осъдиха шофьора на катастрофиралия през 2016 г. автобус в Македония"}
{"url": "https://news.bg/regions/miyat-yuzhnata-daga-na-stolichen-okolovrasten-pat.html", "text": "Започва миене на Софийския околовръстен път - Южна дъга. Дйностите ще започнат тази вечер и ще се изпълняват поетапно. Ще се работи от 00.00 до 4.00 часа през нощта, с цел да не се пречи на движението.На 28 май от 00:00 часа - 4:00 часа ще започне миене на СОП-Южна дъга, пътни платна, в участъка от кръстовището с ул. \"Патриарх Герман\" до пътен възел \"Бистришко шосе\".На 29 май от 00:00 часа - 4:00 часа ще започне миене на СОП-Южна дъга, пътни платна, в участъка от пътен възел \"Бистришко шосе\" до кръстовище с бул. \"Братя Бъкстон\".На 30 май от 00:00 часа - 4:00 часа ще започне миене на СОП-Южна дъга, пътни платна, в участъка от кръстовище с бул. \"Братя Бъкстон\" до моста над река Какач.", "date": "2018.05.28", "title": "Мият южната дъга на Столичен околовръстен път"}
{"url": "https://news.bg/world/v-es-ne-mislyat-che-sasht-shte-promenyat-pozitsiyata-si-za-iran.html", "text": "\"\".Това заяви външният ни министър Екатерина Захариева след Съвета \"Външни работи\", на който топ дипломатите на страните членки на ЕС обсъдиха последните развития по Иран, ситуацията след изборите във Венецуела, ескалацията в Ивицата Газа и подготовката на новото споразумение със страните от Африка, Карибите и Тихоокеанския басейн, информират от Външно.Министрите отново единодушно заявиха, че запазването на споразумението е важно за регионалния мир и сигурност и ЕС остава ангажиран с него, докато Иран продължава да изпълнява поетите ангажименти. ЕС ще продължи диалога със САЩ по темата.Външните министри изразиха загриженост от ескалацията на напрежението в Газа, като подчертаха необходимостта от сдържаност и неизползване на насилие.Изразена бе подкрепа за предложените от Специалния координатор на Генералния секретар на ООН Николай Младенов мерки за подобряване на тежката хуманитарна ситуация в Газа. Подчертана бе важността на подкрепата на международната общност за дейността на Агенцията на ООН за палестинските бежанци (UNRWA). Потвърдена бе позицията на ЕС, че устойчиво стабилизиране на обстановката в региона може да бъде постигнато само чрез намиране на решение на Близкоизточния конфликт на основата на две държави.Министрите обсъдиха още ситуацията във Венецуела в контекста на проведените на 20 май 2018 г. президентски и местни избори. Подчертано бе, че целият изборен процес е бил компрометиран и вотът не покрива дори минималните стандарти за честни, свободни и демократични избори. Потвърдена бе готовността на ЕС да съдейства за намиране на решение на политическата и хуманитарната криза в страната.Първите дипломати на ЕС обсъдиха и ситуацията в ДР Конго, като подчертаха важността на провеждането на честни, свободни и демократични избори според утвърдения изборен календар през декември 2018 г.Съветът проведе дискусия по мандата за преговори на ЕС със страните от Африка, Карибите и Тихоокеанския басейн за ново споразумение след изтичане на договореностите от Котону.", "date": "2018.05.28", "title": "В ЕС не мислят, че САЩ ще променят позицията си за Иран"}
{"url": "https://news.bg/int-politics/daniya-shte-obrazova-imigrantite-v-getata-na-demokratsiya-i-koleda.html", "text": "Дания ще принуди децата в жилищните райони, където живеят голям брой имигранти, да бъдат образовани относно демокрацията, равенството и големите датски празници като Коледа. Това обявиха от правителството, цитирани от \"Ройтерс\".Скандинавската страна от десетилетия изпитва трудности с това как да интегрира имигрантите, главно от Близкия изток, в своето етнически и религиозно хомогенно общество на благоденствието.Новата политика, съгласувана с големите опозиционни партии, ще принуди малките деца, живеещи в \"гета\" - официален термин за райони, където живеят предимно незападни имигранти - да получават 25 часа обществено образование седмично от 1-годишна възраст.Децата в Дания обикновено трябва да получават образование в продължение на 10 години от 6-годишна възраст. Присъствието в училище обаче не е задължително, което означава, че родителите имат право да избират как да образоват децата си.Датските родители, живеещи в определените райони, също ще бъдат принудени да запишат децата си в инициативата, въпреки че от онези, които вече получават грижи, няма да се изисква да се присъединят.Докато основният фокус ще бъде върху езиковите умения и готовността за учене, починът също така се стреми да образова главно мюсюлманските деца в датските традиции и християнски празници, включително Коледа и Великден.Ако родителите не запишат децата си, те биха могли да загубят помощите си за деца.Броят на незападните имигранти в \"гетата\" е бил 66,5 процента през 2017 г. според датското министерство на жилищното строителство. Незападните имигранти съставляват 8,7 процента от населението на Дания, което е в размер на 5,7 млн. души.Дания е единствената страна в света, която официално описва някои жилищни райони като \"гета\", термин, произхождащ от Венеция от XVI в., който описва районите на града, до които евреите са имали право да живеят.Споразумението е било постигнато с мнозинство в парламента, където правителството се ръководи от Либералната партия и се подкрепя от националистическата Датска народна партия.Опозиционната Социалдемократическа партия, която в последните години като много други европейски социалдемократически партии, предприе твърда позиция спрямо имигрантите от Близкия изток, също подкрепи споразумението.", "date": "2018.05.28", "title": "Дания ще образова имигрантите в гетата на демокрация и Коледа"}
{"url": "https://news.bg/world/roman-abramovich-imigrira-v-izrael.html", "text": "Роман Абрамович, руско-еврейският милиардер, който е собственик на футболния клуб \"Челси\", е имигрирал в Израел, информира Еврейската телеграфна агенция, която се позовава на местни медии.Според разпространяваната информация Абрамович е кацнал на международно летище \"Бен Гурион\" по-рано днес и е получил израелска карта за самоличност, която му позволява да се сдобие с гражданство.Британската виза на Абрамович изтече през миналия месец. Твърди се, че британските власти искат да узнаят как се е сдобил с богатството си преди да му подновят визата. Той ще бъде най-богатият човек в Израел със своите 12,5 милиарда долара.Милиардерът притежава \"Челси\" от 2003 г.Вътрешното министерство на еврейската страна, цитирано от \"Таймс оф Израел\", потвърди, че руският милиардер е пристигнал в Израел.Той ще живее в имение в квартал в Тел Авив - бивш хотел, който е купил от израелската актриса Гал Гадот.", "date": "2018.05.28", "title": "Роман Абрамович имигрира в Израел"}
{"url": "https://news.bg/world/1-mln-po-malko-pushachi-vav-frantsiya-za-godina.html", "text": "Около 1 млн. пушачи по-малко са регистрирани във Франция. Това показват резултатите от проучване за 2016-2017 година, представено от здравното министерство, предаде BBC. Според проучването, през 2017 г. 26,9% от пушачите от 18- до 75-годишна възраст палят всеки ден, в сравнение с 29,4% само година по-рано. Това представлява спад от 13,2 милиона пушачи до 12,2 милиона за периода.При подрастващите тенденцията също е такава. Върху резултатите влияние оказват и мерките срещу пушенето на обществени места, приети в страната. Френският министър на здравеопазването Агнес Бузин приветства по-конкретно намаляването на тютюнопушенето сред хората с ниски доходи, като заяви, че \"тютюнът показва особено ясно неравенството, тежи на най-необлагодетелстваните и се влошава\".", "date": "2018.05.28", "title": "1 млн. по-малко пушачи във Франция за година "}
{"url": "https://news.bg/bulgaria/grazhdani-protestiraha-sreshtu-zavod-za-gorene-na-bokluk.html", "text": "Пред сградата на Столична община вчера вечер се проведе протест срещу решението на СОС за изграждането на инсениратор за горене на отпадъци.Организаторите на протеста от \"За Земята\" и Политическа група 5. Шествието стигна до сградата на българското представителство на ЕК. Събитието  под надслов \". , пишат организаторите. На 17 май 2018 членовете на Общинския съвет приеха предложението на кмета на Столична община за поемане на дългосрочен общински дълг в размер на 130 000 000 лв за проект за изграждане на инсталация за изгаряне на отпадъците.Те предупреждават, че това е още един източник на фини прахови частици, тежки метали, парникови газове, диоксини във въздуха!Ако не се спре сега, инсталацията ще изгаря 180 000 тона годишно боклук - вместо да се инвестира в разделно събиране, рециклиране и компостиране.Ще се отделя 36 000 тона пепел годишно, която ще се депонира във Враждебна.Това е 8 000 тона токсична пепел, която ще се кара към депото за опасни отпадъци в Севлиево и към Германия. 30-годишен договор - период, в който ще трябва да пълним пещта непрекъснато (ако няма достатъчно отпадъци, ще се горят утайки от пречиствателната станция на София!, или ще внасяме боклук от други държави.), пишат още те. ", "date": "2018.05.28", "title": "Граждани протестираха  срещу завод за горене на боклук"}
{"url": "https://news.bg/society/pochina-predsedatelyat-na-bsk-bozhidar-danev.html", "text": "Почина Божидар Данев, изпълнителен председател на Българска стопанска камара - БСК.БСК съобщава, че съюзът на българския бизнес губи своя символ, човекът, който отдава целия си живот, цялата си енергия, интелектуална и емоционална сила за изграждането на едно по-добро и по-справедливо общество.\"Страната ни изгуби един непримирим дух, мислещ, търсещ, виждащ напред, в бъдещето. Ние изгубихме един изключителен човек, който ни обединяваше, мотивираше и изграждаше като личности. Споменът за него ще носим завинаги в душите и сърцата си. Защото за нас Божидар Данев беше и остава преди всичко Човек\", пишат БСК.Поднасяме нашите съболезнования на семейството и близките му.Божидар Данев е роден на 5 ноември 1939 г. в София.Завършва с отличие висшето си образование в Техническия университет в София през 1965 г., след което постъпва на работа в Институт по кибернетика при Българската академия на науките. Получава награда на БАН \"най-добра научна разработка\" и национална награда \"научна разработка с най-голям икономически ефект\". Защитава дисертация в областта на управлението на социално-икономически системи. Хабилитира се като старши научен сътрудник. Две години провежда следдокторска специализация в Университета в Хановер (ФР Германия) по управление на системи. Чете лекции във ФРГ, Швейцария, Италия, САЩ, Великобритания и др.След завръщането си в България, през 1980 г. постъпва на работа в Българската индустриална стопанска асоциация (БИСА, днес - БСК) като експерт в направление \"Икономически анализи\". Последователно заема длъжностите старши експерт, ръководител направление, директор, заместник-председател.През 1987 г. е назначен и за зам.-председател на Централния кооперативен съюз (ЦКС) по финансовите въпроси. В системата въвежда политика по изграждане на МСП, реформира валутната практика, въвежда пазарни принципи при управление на самостоятелните единици.През 1989 г. напуска ЦКС и работи основно като като заместник-председател на БИСА, където ръководи направленията Икономически анализи, Приватизация и инвестиции, Промишлено развитие. Участва пряко в разработването и приемането на нормативната база за приватизация, в подготовката и провеждането на приватизацията на голям брой предприятия и стопански обекти.За периода 1991-1997 г. е и главен изпълнителен директор на Софийската фондова борса. През 1993 г. е избран за председател на БСК. Включва се в развитието на социалния диалог в страната. Активно работи в областта на трудово-правните отношения, реформите в пенсионното дело, колективното договаряне и т.н. През 2004 и през 2006 г. е зам.-председател на Националния съвет за тристранно сътрудничество.Основен двигател е по учредяването на Смесения консултативен комитет Европейски съюз - България и е негов съпредседател от българска страна в периода 1999 - 2004 г.През 2006 г. е избран за зам.-председател на Икономическия и социален съвет на Р България и на Националния съвет за тристранно сътрудничество, член на Европейския икономически и социален комитет (EESC) и ръководител от българска страна на работната група по Лисабонската стратегия към EESC. Представлява България в Комитета по социален диалог към Европейската комисия.До 2010 г. Божидар Данев е член на УС на Българската академия на науките и зам.-председател на Настоятелството на Нов български университет.От 1995 г. до 2008 г. е изпълнителен директор и член на Съвета на директорите на най-голямата лизингова компания в България \"Интерлийз\" АД. В момента е член на Съвета на директорите на \"Солвей Соди\" АД, Индустриален холдинг \"България\". Бил е член на Съвета на директорите на ПОК \"Доверие\" и др.На 15 февруари 2011 г. Божидар Данев е избран за изпълнителен председател на БСК. Той е член на Управителния съвет на европейския проект за професионална мобилност ESCO от февруари 2011 г.Божидар Данев има над 100 научни публикации в наши и чуждестранни издания и три монографични публикации.Поклон пред паметта му!", "date": "2018.05.28", "title": "Почина председателят на БСК Божидар Данев"}
{"url": "https://news.bg/world/merkel-zabravyame-svetovnite-voyni-mezhdunarodnoto-satrudnichestvo-otslabva.html", "text": "Германия е обезпокоена от признаците на отслабване на мрежата от многостранни организации и споразумения, които имат за цел подсилване на международното сътрудничество.Тази позиция изрази канцлерът на Германия Ангела Меркел, цитирана от \"Ройтерс\".Меркел смята, че разтърсването на многостранния ред се дължи на \"двойния преход\" - постепенно \"Хората, които преживяха Втората световна война, последната истинска световна катастрофа, умират и вече не съществуват като очевидци\", каза канцлерът на конференция в Берлин., добави тя.Тя се обяви против протекционисткият инстинкт, който може да заплаши отворените пазари.По думите й Европа е готова да продължи преговорите със САЩ за търговските отношения, но се обяви против конфронтационния подход.\"Щастливи сме да преговаряме, но това не трябва да става под дамоклев меч\", изтъкна тя, имайки предвид войнствената позиция на Доналд Тръмп за световната търговия.Меркел изрази надежда, че ЕС няма да прибегне до реципрочни мерки в търговския спор със САЩ.", "date": "2018.05.28", "title": "Меркел: Забравяме световните войни, международното сътрудничество отслабва"}
{"url": "https://news.bg/world/buryata-alberto-evakuira-hilyadi-vav-florida.html", "text": "Хиляди хора са били принудени да се евакуират по крайбрежието на Флорида заради очакваното връхлитане на субтропичната буря Алберто, предаде \"Индипендънт\". Алберто, който е първата по-сериозна буря за годината, се очаква да достигне северното крайбрежие днес.В щата Мериленд бедствието вече предизвика проливни дъждове и наводнения. То ще удари и Куба. Националният център за урагани в Маями заяви, че вятърът достига скорост около 165 километра южно-югоизточно.Има опасност от торнада в голяма част от Флорида и щатите Джорджия, Южна Каролина и Алабама. Освен това, в много области се очакват силни дъждове.", "date": "2018.05.28", "title": "Бурята Алберто евакуира хиляди във Флорида "}
{"url": "https://news.bg/world/nato-se-fokusira-varhu-sdarzhane-i-upravlenie-na-otnosheniyata-s-rusiya.html", "text": "НАТО обяви, че ще се съсредоточи върху пет ключови сфери от сдържане до модернизация и отношенията с ЕС на срещата на върха през юли, включително и \"управление\" на отношенията с нарастващо агресивната Русия, информира АФП.Генералният секретар на организацията Йенс Столтенберг заяви пред депутати на пролетната сесия на Парламентарната асамблея на НАТО в полската столица Варшава, че на срещата фокусът също ще бъде насочен към стабилност в граничните региони, конкретно на юг, и споделяне на тежестта.Столтенберг добави, че очаква лидерите на срещата на 11-12 юли в Брюксел да \"вземат решения за подсилване на готовността и военната мобилност\" на силите по източния фланг.\"\", поясни той.Натовските страни членки разположиха 4 000 войници в Прибалтика и Полша заради действията на Русия в Украйна.По отношение на контактите между Русия и Запада шефът на НАТО каза, че очаква алиансът да потвърди \"двойния подход\" към Москва \"за сдържане и отбрана, комбинирано с политически диалог\".\"Дори и да не вярваме в по-добри отношения с Русия в близко бъдеще, ние трябва да управляваме нашите отношения с Русия\", добави Столтенберг.В специален доклад за борба с хибридните заплахи на Русия британският консерватор лорд Джоплинг заяви пред асамблеята през уикенда, че алиансът трябва да разгледа нов \"Член 5Б\" за колективна отбрана, който да бъде задействан при хибридна атака.", "date": "2018.05.28", "title": "НАТО се фокусира върху сдържане и „управление” на отношенията с Русия"}
{"url": "https://news.bg/world/v-izrael-mislyat-che-sega-e-vremeto-da-se-vbie-klin-mezhdu-rusiya-i-iran.html", "text": "Израелски политик обяви, че сега е времето да се вбие клин между Русия и Иран, информира \"Таймс оф Израел\".\"\", каза Чагай Цуриел, генерален директор в разузнавателното министерство на Израел, пред британския вестник \"Дейли телеграф\".\"\", каза той.Коментарите на Цуриел са публикувани няколко часа след позицията на руския външен министър Сергей Лавров, че по границата на Сирия с Израел и Йордания трябва да има само войници от сирийската правителствена армия. След това премиерът на Израел Бенямин Нетаняху обяви, че Иран трябва да напусне Сирия.Цуриел смята, че последните израелски удари в Сирия по ирански и сирийски цели вбиват клин между Иран и Русия. Решението на САЩ да се оттеглят от ядрената сделка с Иран, според него, също е допринесло за това напрежение., подчерта той.", "date": "2018.05.28", "title": "В Израел мислят, че сега е времето да се вбие клин между Русия и Иран"}
{"url": "https://news.bg/society/uchitelka-ot-simeonovgrad-se-razdeli-s-posta-si-sled-skandalen-klip-na-abiturientski-bal.html", "text": "58-годишна учителка от Симеоноград напусна работа в училище след като скандален клип с нейно участие обиколи социалните мрежи и медиите, предаде bTV. Клипът е запечатал неприлични нейни танци с неизвестен млад мъж след вероятна употреба на алкохол. Сцената се разиграла на абитуриентски бал по-рано този месец. По-късно става ясно, че дотам се е стигнало след обявен конкурс за танци. Според директора на учебното заведение и нейни колеги, учителката е отличен педагог. Тя преподава в начален курс и е била в заведението на свободна консумация.Тя се е извинила за скандала и е напуснала, въпреки че няма забележки за нейната работа.  Самата общественост в града е разделена по темата, а родители на ученици на въпросната учителка смятат, че личният живот на педагога няма връзка с професионализма му. ", "date": "2018.05.28", "title": "Учителка от Симеоновград се раздели с поста си след скандален клип на абитуриентски бал "}
{"url": "https://news.bg/economics/nuzhen-e-dogonvasht-ikonomicheski-rastezh.html", "text": "Икономическият растеж, отчетен през последните три години, може и да изглежда висок на фона на средния за страните от ЕС, но все още е далеч от желаните нива, необходими за догонващо развитие. Такъв е изводът от годишния доклад на Икономическия институт на БАН.Икономистите подчертават, че икономиката ни е в силна зависимост от чужди инвестиции и не може да генерира висок и устойчив растеж. Най-важната цел е да се постигне дългосрочен и траен икономически растеж от порядък на минимум 5% годишно.\"Ние имаме нужда от ускорен растеж, който да надвишава този в Европа с 2%-3%\", заяви доц. Виктор Йоцов, ръководител на екипа, изготвил доклада. \"Въпреки, че растежът в България е над средния за Европа, има две страни с по-нисък растеж от нас. Това е неприятно, защото забавя темповете на конвергенция\", коментира още той.Само с изпреварващ ръст на икономиката би бил възможен и по-осезаем растеж на доходите и благосъстоянието, което да доведе до намаляване на социалното напрежение, трупано с години.В доклада се изтъква още, че в средносрочен план фискалната политика е изправена пред сериозни предизвикателства. Приоритет на всяко правителство трябва да бъде избягването на прекомерното дефицитно харчене и недопускане на навлизане на икономиката в дългова спирала.Прогнозата на икономистите е:По отношение на фискалния сектор не можахме да приемем, че ще имаме излишък по бюджета. По отношение на основните допускания очакваме, че успешно ще завършим председателството. Не очакваме нови предсрочни избори.Очакваме плавно покачване на глобалната икономика и на европейската. Очакваме покачване на темпа на усвояване на европейските средства. Първите две години не бяхме мобилизирани и имаме посредствени резултати. Не очакваме сериозни промени в данъчната система.Стана ясно още, че 66.1% от стоковия износ е за страни от ЕС, 17.9% - за балкански страни. Най-големият ни търговски партньор е Германия.Проф. Александър Тасев заяви, че България трябва да има по-добро, догонващо икономическо развитие и 3% - 4% ръст на икономиката не е достатъчен, за да се доближим до европейските стандарти. В България е нужна дискусия по всички въпроси на управлението на икономиката и мобилизиране на целия потенциал, за да може да излезем от това незавидно място, което имаме в целия ЕС.", "date": "2018.05.28", "title": "Нужен е догонващ икономически растеж"}
{"url": "https://news.bg/int-politics/v-rusiya-zapretvat-rakavi-da-uvelichat-prodalzhitelnostta-na-zhivota-do-80-godini.html", "text": "Министърът на здравеопазването на Русия Вероника Скворцова е разказала в интервю за в. \"Известия\" по какъв начин руските власти планират да се изпълни задачата за увеличаване на продължителността на живота на руснаците до 80 години средно.По думите на Скворцова, постигането на тази цел ще изисква прилагането на комплекс от мерки.\"Това е преди всичко формирането на здравословен начин на живот. Културата на здравословния живот трябва да бъде внедрена в детските градини, училищата, университетите и колежите\", изтъкнала министърката.Освен това, подчертала Скворцова, е важно да се провеждат медицински и профилактични прегледи.\"Тази система ще се развива включително в посока персонифицирани генетични съвременни технологии\", отбелязала тя.Също така от руското здравно министерство планират да разработят програма за борба със съдовите заболявания, както и да разработят всеобхватна програма за борба с рака.Руският президент Владимир Путин нареди в нарочен указ, озаглавен \"За националните цели и стратегически задачи на развитието на Руската федерация в периода до 2024 г.\" да се увеличи продължителността на живота до 78 години. До 2030 г. според този указ този показател трябва да достигне 80 години.", "date": "2018.05.28", "title": "В Русия запретват ръкави да увеличат продължителността на живота до 80 години"}
{"url": "https://news.bg/politics/manolova-startira-kampaniya-za-otpadane-na-taksite-v-detskite-gradini.html", "text": "Омбудсманът Мая Манолова стартира кампания за отпадане на таксите в детските градини, започва на 1 юни - Ден на детето. Инициативата е обявена по време на полско-българската научна конференция \"Права на детето в исторически и съвременен контекст\", която се състоя в Софийския университет.\"Започваме кампания срещу таксите в детските градини. Макар да има законов текст, който да казва, че предучилищното обучение е задължително, особено за 5 и 6-годишните и съответно е безплатно, има множество общински съвети в България, които са въвели такси. Месечните вноски се явяват препятствие пред много български деца да посещават забавачки\", коментира Манолова.Тя се позова на статистика, според която децата, които са ходили в детска градина и са обхванати от системата на предучилищното образование, много по-трудно отпадат от училище.\"Ако приемем, че отпадането на децата от училище е един от основните проблеми, които стоят пред България, сме длъжни да подкрепим родителите с безплатни форми на предучилищно образование\", обяснява омбудсманът.В рамките на дискусията, в която участва и полският й колега Марек Михалак, Манолова изтъкна активностите на институцията в областта за защита на детските права и приоритетите й в тази сфера.\"Продължаваме с кампанията за защита на децата сираци. Има български деца, които са само с един родител или изобщо без родители, които не са подкрепени от българската държава, заради проблеми със законодателството, включително не получават стипендии след VIII клас, заради други неразумни текстове в подзаконовата нормативна база. Така че, това е другият проблем, който е на нашето внимание\", посочи Мая Манолова.Акцент в работата на омбудсмана са и промените в Закона за висшето образование, така че връзката между ВУЗ-овете и специализираните средни училища у нас да бъде законово регламентирана в интерес и на ВУЗ-овете, и на иновативните техникуми. За пример тя даде Технологичното училище Електронни системи към Техническия университет в София, което е пред закриване, но след намесата на Манолова училището е спасено.Общественият защитник коментира, че започва работа по изготвянето на първия доклад за правата на детето, който ще бъде внесен в Народното събрание в края на тази година.Манолова обсъжда със своя полски колега Марек Михалак, добри практики в сферата за защита правата на децата.", "date": "2018.05.28", "title": "Манолова стартира кампания за отпадане на таксите в детските градини"}
{"url": "https://news.bg/health/pri-4-7-mlrd-lv-za-zdrave-borisov-ne-iska-nikakvi-zabaveni-zaplati.html", "text": "При 4.7 млрд. лв., отделени за здравеопазване, премиерът Бойко Борисов смята, че всички лекари и медицински сестри трябва да получават заплатите си навреме. Такъв коментар направи Борисов по време на посещението си в Университетската болница \"Св. Георги\" в Пловдив.С думите си министър-председателят визира казусите в Ловеч и Враца.Припомняме, след многоседмични протести заради неполучени трудови възнаграждения с месеци наред, едва след като премиерът Борисов разпореди лично на здравния министър Кирил Ананиев бяха преведени суми от Министерство на здравеопазването към болниците. Вчера стана ясно, че на болницата в  от МЗ за изпращане на заплатите на медизинския персонал. Въпреки уверенията на властта, .В университетската болница в Пловдив премиерът Борисов разгледа обновената клиника по анестезиология и пребазираната клиника по неврология.С инвестициите клиниката по нервни болести получава възможност за бърза комуникация със Спешното отделение, а отделните болнични структури ще работят по-ефективно. В 13-етажната сграда са подменени и всички асансьори. Голяма част от средствата, необходими за финансиране на цялата инвестиция, се осигуряват поетапно от собствените приходи на лечебното заведение. Министерството на здравеопазването е отпуснало 3 млн. лева за ремонта на лечебното заведение и закупуване на техника в периода 2015-2018 г.Премиерът Борисов отбеляза като добър пример университетската болница за начина, по който управлява средствата си.", "date": "2018.05.28", "title": "При 4.7 млрд. лв. за здраве Борисов не иска никакви забавени заплати"}
{"url": "https://news.bg/regions/dvama-zaginaha-na-trakiya-pri-chelna-katastrofa-s-tir.html", "text": "Двама души загинаха при тежка катастрофа на АМ \"Тракия\", съобщи МВР.При произшествието челно са се ударили ТИР и лека кола. Пътният инцидент е станал около 13.50 часа при 124-и километър на магистралата в посока София, в близост до Пловдив.Към момента е изяснено, че тежкотоварният автомобил излязъл от пътното платно, преминал през мантинелата и ударил челно движещ се в посока София лек автомобил. Вследствие на удара са загинали две млади жени, съобщи bTV.Движението по магистралата е затруднено.На място е пристигнал екип на \"Пътна полиция\", а движението се регулира.Обходният маршрут е през пътен възел II - 64, пътен възел Север, път I-8 Пловдив - Пазарджик, път III-805 - Пловдив - АМ \"Тракия\" (пътен възел при км 121).Сигналът за инцидента е постъпил около 14 часа.На мястото се извършва оглед. По случая е образувано досъдебно производство. Причините за инцидента са в процес на изясняване.", "date": "2018.05.28", "title": "Двама загинаха на \"Тракия\" при челна катастрофа с ТИР"}
{"url": "https://news.bg/world/deputati-zovat-mey-da-pozvoli-referendum-za-abortite-v-severna-irlandiya.html", "text": "Историческият референдум в Ирландия, който слага край на забраната за аборти, се превърна в политически проблем за премиера на Великобритания Тереза Мей, информира \"Политико\".Депутати от всички партии настояват правилата на Острова по казуса да се отнасят и за Северна Ирландия.Министърът по въпросите на жените Пени Мордънт призова Мей да осигури свободно гласуване по въпрос.Около 160 депутати подкрепят план за промяна на новите закони за домашно насилие, за да се позволят абортите в Северна Ирландия, пише \"Гардиън\".На вот в петък мнозинството ирландски избиратели подкрепиха отмяна на забраната за аборт в Ирландия. Резултатът от допитването дава правомощия на парламента на Ирландия да узакони абортите. Правителството в Дъблин обяви, че ще предложи законодателство, което позволява аборт по всякаква причина през първите 12 седмици на бременността.В неделя \"Даунинг стрийт\" отхвърли идеята да се предостави възможност на депутатите да променят законите в Северна Ирландия. Кабинетът подчерта, че въпросът за абортите може да бъде решен само от изпълнителната власт и парламента в Белфаст.", "date": "2018.05.28", "title": "Депутати зоват Мей да позволи референдум за абортите в Северна Ирландия"}
{"url": "https://news.bg/int-politics/es-zabranyava-plastmasovite-slamki-pribori-za-hranene-i-klechki-za-ushi.html", "text": "Европейската комисия (ЕК) предложи да бъдат забранени на цялата територия на ЕС еднократно използвани пластмаси като сламки, прибори за хранене и клечки за уши, като същевременно настоява за събирането на повечето от бутилките от напитки до 2025 г., съобщава \"Франс прес\".Наборът от предложения е част от нарастващия стремеж на ЕС да избави околната среда от пластмасовите отпадъци, които започнаха да се появяват в хранителната верига.\"Пластмасовите отпадъци са безспорно голям проблем и европейците трябва да действат заедно, за да се справят с този проблем\", изтъкна заместник-председателят на ЕК Франс Тимерманс, като допълни: \"Днешните предложения ще ограничат пластмасите за едногратна употреба на рафтовете на нашите супермаркети чрез редица мерки.\"Предложенията призовават за забрана на пластмасовите клечки за уши, прибори за хранене, чинии, сламки, бъркачки и пръчки за балони, но не се определя краен срок.Вместо това тези артикули трябва да бъдат направени от устойчиви материали, съгласно плана, който трябва да бъде одобрен от 28-те страни членки и от Европейския парламент.Страните членки трябва да намалят употребата на пластмасови кутии за храни и чаши за напитки, като насърчават алтернативни варианти за продажба или гарантират, че не се предлагат безплатно.Съгласно плана производителите трябва да участват в разходите за управление на отпадъците и ще им бъдат предложени стимули за разработване на по-малко замърсяващи алтернативи.Например, призовава се производителите на пластмасови риболовни принадлежности да покриват разходите за събиране на отпадъци от пристанищните съоръжения за приемане.Според плана страните членки трябва да събират 90 процента от пластмасовите бутилки за еднократна употреба до 2025 г., например чрез схеми за възстановяване на депозити.Планът призовава производителите да етикетират ясно продуктите и да информират потребителите къде трябва да бъдат изхвърляни отпадъците.Европейската комисия също така ще насърчи компаниите от ЕС да развият икономии от мащаба и да станат по-конкурентноспособни в \"процъфтяващия\" световен пазар за устойчиви продукти.Предложенията на ЕК следват решението на Китай да забрани вноса на чужди отпадъци за рециклиране.ЕС понастоящем изнася половината от събраните и сортирани пластмаси, като 85 процента от тях отиват в Китай.", "date": "2018.05.28", "title": "ЕС забранява пластмасовите сламки, прибори за хранене и клечки за уши"}
{"url": "https://news.bg/crime/4-ma-zaginali-i-13-raneni-v-katastrofi-za-edin-den.html", "text": "45-годишен мъж е загинал при катастрофа на автомагистрала \"Хемус\", съобщават от пресцентъра на ОД на МВР-Шумен, цитирани от . Сигналът за инцидента е приет в 11 часа. В днешния ден има най-малко 4-ма загинали и 13 ранени при катастрофи в страната.Шофьор на лек автомобил \"Мерцедес\" с шуменска регистрация предприема изпреварване на автомобил \"Опел Корса\" също с шуменска регистрация. Заради неспазване на дистанция го блъска отзад, след което се удря в мантинела и се преобръща на пътя. Алкохолните проби са отрицателни.49-годишният шофьор от Нови пазар е откаран с фрактура в МБАЛ-Шумен. Спътникът му на предна дясна седалка, 45-годишен мъж от село Върбяне е починал в болницата след получена гръдна травма. Припомняме, автобус, превозващ ученици, катастрофира тежко край Враца. Седем деца са пътували в автобуса. Осем души са ранени в катастрофата. Седем от тях са пътници, а осмият е шофьорът на автобуса.. При катастрофата се е преобърнал микробус, който превозва моторни лодки, При инцидента леко са пострадали двама души.57-годишен  на пътя между Бенковски и Съединение до Пловдив. Шофьорът е загинал на място, няма пострадали пътници. При произшествието челно са се ударили ТИР и лека кола. Пътният инцидент е станал при 124-и километър на магистралата в посока София, в близост до Пловдив.. Пострадалите при катастрофата са румънски граждани.Два румънски автобуса и кола се удариха по пътя Русе-Бяла. Леката кола е спряла рязко, единият автобус я ударя леко отзад леко, но вторият автобус се удря в тях по-силно. Няма пострадали хора, съобщава НоваТВ.Автобусите са превозвали туристи от София за Букурещ. Вторият автобус е със счупено предно стъкло и изчаква да бъде изтеглен. Според полицията, причина за инцидента е неспазване на дистанция.", "date": "2018.05.28", "title": "4-ма загинали и 13 ранени в катастрофи за един ден"}
{"url": "https://news.bg/bulgaria/nad-150-000-leva-specheleni-za-edin-den-v-evroshans.html", "text": "Датата 25 май ще остане завинаги в сърцата на цели 23-ма щастливци, опитали късмета си в пунктове на . Само за един ден играчите успяха да реализират печалби за над 150 000 лева! Причината за този грандиозен успех е играта , която за пореден път предизвика фурор.Безспорно най-големият късметлия е участник от Ардино, който взима крупната сума от 50 000 лева! Той е познал 10 от 10 числа, залагайки 50 стотинки в пункта на ул. \"Републиканска\" № 5, което стана повод за истински празник.Майстор на залаганията от Бургас, играл в пункта в ж.к. \"Меден рудник\" бл.601, печели 12 000 лева с познати 9 от 9 числа, при това със залог само от 30 стотинки.Щастливата серия продължава със 7 500 лева, които отиват в Ямбол, а 6 046 лева влизат в сметката на играч от Видин.Щафетата се поема от двама бургазлии, които се сдобиват с по 8 000 лева, а със същата сума може да се похвали и късметлия от Чорбаджийско. ощастливи с по 5 002 лева двама играчи от Камено и Велико Търново.Седем печалби по 4 000 лева зарадваха жители на Карлово, Търговище, Кричим, Тръстеник, Пловдив, а в София щастливците са двама.Списъкът продължава с още няколко късметлии от Велико Търново, Бяла, Кюстендил, Бенковски и Марково, които прибират по 2 000 лева. В Казанлък отиват 3 000 лева, а в Глоджево 2 500 лева.Тегленията на играта \"Еврошанс\" можете да следите в пунктовете на \"Евробет\" и онлайн на .", "date": "2018.05.28", "title": "Над 150 000 лева спечелени за един ден в \"Еврошанс\""}
{"url": "https://news.bg/society/predsedatelstvoto-uhae-na-rozi-pred-ndk.html", "text": "Килим от рози украси пространството пред Националния дворец на културата. Мобилната инсталация вплита известни български символи - розата, българската шевица и логото на Българското председателство.Паното на цветния килим е с размери 10 на 7 метра и за него са използвани около 14 000 рози. Целият проект е направен с ръчен труд, който възлиза на 15 часа.Това обяви Стефан Изворов, организатор на събитие по време на представянето на проекта \"Жив килим от български рози под звуците на Балканите\" пред НДК. Той се реализира с финансовата подкрепата на \"Културна програма за Българското председателство на Съвета на Европейския съюз 2018 г.\", на Национален фонд \"Култура\".Тържественото откриване на цветния килим предизвика изключително голям интерес сред жителите и гостите на столицата. Рециталът на детската формация изпълни няколко емблематични български песни, сред които \"Българска роза\", \"Одата на радостта\" и др.Изворов изтъкна, че цветният килим ще остане до началото на юни. Той ще бъде запазен, за което ще съдейства и полицията.По думите му килимът от рози кореспондира с брюкселски цветен килим, който всяка година има различна тема. \"Това е събитие, което се превръща в своеобразен мост и паралел между двете столици - на България и на Европейския съюз.Дизайнът на цветния килим в София е в стила на българската шевица и логото на Българското председателство на Съвета на ЕС за 2018 г. Маслодайната роза, наречена \"дамасцена\", започва да вирее у нас в средата на 19 век. Ако днес си представим популярния килим от цветя в Брюксел като една поляна от натурални съцветия и натурални символи, то нека нашата черга от рози представлява ухайната България.", "date": "2018.05.28", "title": "Председателството ухае на рози пред НДК"}
{"url": "https://news.bg/world/ruski-su-34-prihvanaha-izraelski-iztrebiteli-v-livan.html", "text": "Руски бойни самолети Су-34 са прихванали израелски изтребители Ф-16 над ливанския град Триполи въпреки механизма за избягване на конфликт между Москва и Тел Авив, пише \"Таймс оф Израел\".Редкият инцидент е станал в ливанското въздушно пространство днес сутринта.Новинарският сайт Hadashot, позовавайки се на ливански и руски медии, съобщи, че два израелски изтребителя Ф-16 са били принудени да се изтеглят от Су-34 над Триполи.Няма официално потвърждение от Русия и Израел.Според информацията руските самолети може да са участвали в учения по крайбрежието на Ливан и Сирия, но са били принудени да кацнат заради лоши метеорологични условия.Al Masdar отбелязва, че за първи път от месеци руски самолети са навлезли във въздушното пространство на Ливан от Сирия. Новинарската агенция допълва, че причината за мисията не е известна.Съобщава се, че често израелски изтребители навлизат във въздушното пространство на Ливан за разузнавателни мисии. Според информацията много от атаките по цели в Сирия са извършени от ливанското въздушно пространство.", "date": "2018.05.28", "title": "Руски Су-34 прихванаха израелски изтребители в Ливан"}
{"url": "https://news.bg/politics/gerb-ne-priema-sotsialisti-da-sa-moralen-stozher.html", "text": "През последните 10 г. БСП губят изборите, но за съжаление в политическата среда така и не се научиха да губят. Те не си изведоха поуките от това да се научат да губят.По този начин депутатът от ГЕРБ Тома Биков отговори на атаката на БСП от преди час за модела Ценко Чоков в действие - ГЕРБ правят избори.Оценката на Биков е, че думите на БСП са опасен път за България.ГЕРБ не приемат БСП и Кирил Добрев да могат да бъдат стожери на морала в България.Тома Биков атакува Кирил Добрев с напомнянето, че той не е дал обяснение затова какво е правил при собственикът на КТБ Цветан Василев и за какво са си говорили.Биков допълни, че от ГЕРБ не биха си позволили подобни приказки, защото според партията кръстът на моралния стожер в България е много жежък.Депутатът изтъкна, че резултатите от изборите не са изненада, понеже ГЕРБ винаги полага усилия за спечелване на изборите както в големите населени места, така и в малките. \"Изборните резултати са в синхрон с всички социологически агенции, които дават преднина на ГЕРБ пред БСП\", отсече Биков и попита с кого играят в тези населени места.Административният секретар на ГЕРБ Цветомир Паунов от своя страна заяви, че разбира желанието на БСП да спечелят изборите в изборния район, но на територията на община Бяла Слатина има 14 населени места, а те нямат нито един представител. От ГЕРБ напомниха, че е имало избори и в други 10 населени места, а от БСП са регистрирали само пет представители. Единствената конкуренция на изборите беше между ГЕРБ И ДПС\", отбеляза герберът.Във връзка с обвиненията и внушенията, че една или друга политическа партия може да има решаваща роля, Паунов заяви, че това е абсолютно неоснователно. \"Изборите в Галиче предизвикаха голям медиен и общ интерес и това е допълнителна предпоставка обективно да се следи изборният процес в кметство\", констатира Паунов.По отношение на останалите внушения за манипулиране на изборния процес чрез дописване на хора, той беше категоричен, че няма дописване на хора, а изборният кодекс позволява на длъжностните лица да гласуват в дадена секция, а не в изборния списък.Припомняме, във врачанското село Галиче се проведе . На балотажа участваха кандидатите на двете най-големи политически сили у нас - ГЕРБ и БСП. От листата на социалистите в надпреварата се състезаваше Веселин Тушинов. Кандидатът на ГЕРБ беше Страхил Стоянов.Според резултатите от вота . Той е получил с 27 гласа повече от опонента си, при 66% избирателна активност в селото.В хода на изборния ден бяха подадени няколко .Според социалистите в едната от изборните секции, намираща се в училището в селото, през задната врата са влезли около 15 души. Хората били непознати в селото, но фигурирали в избирателните списъци.От щаба на Веселин Тушинов подадоха и друг сигнал - за нелегална агитация от страна на член на подвижната избирателна секция в деня на вота.Случаят беше проверен и по него бяха съставени актове за административно нарушение спрямо служителите от мобилната секция. Служителите раздали на трети лица празни бюлетини, така че да гласуват вместо хора с увреждания и други жители на селото.", "date": "2018.05.28", "title": "ГЕРБ не приема социалисти да са морален стожер"}
{"url": "https://news.bg/int-politics/netanyahu-nastoya-iran-da-se-iztegli-ot-siriya.html", "text": "Премиерът на Израел Бенямин Нетаняху призова Иран да изтегли военните си сили от Сирия, след като по-рано днес Русия настоя, че само силите на Дамаск трябва да контролират южните сирийски територии близо до границите с Израел и Йордания.\"Нашата позиция за Сирия е ясна. Ние смятаме, че няма място за иранско военно присъствие където и да е на територията на Сирия\", изтъкна Нетаняху, цитиран от местни медии.През миналата седмица сирийските власти отхвърлиха възможността ливанското ислямистко движение \"Хизбула\" и иранските сили да се изтеглят от страната въпреки неотдавнашните призиви на Израел и САЩ за изтегляне на чуждите сили от Сирия и заместването им с арабски сили.Появили се по-рано днес информации обаче разкриха, че сирийските военновъздушни сили са забранили на подкрепяни от Иран милиции да използват базите им за складиране на боеприпаси и приютяване на бойци.", "date": "2018.05.28", "title": "Нетаняху настоя Иран да се изтегли от Сирия"}
{"url": "https://news.bg/crime/zadarzhaha-18-tona-spirt-na-gkpp-kulata.html", "text": "18 000 литра нелегален спирт, задържаха митничари на ГКПП Кулата. Стоката е открита при проверка на товарен автомобил с българска регистрация, излизащ от страната на 25 май година и пренасящ товар за Италия.По документи камионът превозвал 18 тона нетоксичен и незапалим воден разтвор AD-Blue, който се използва за намаляване на вредните емисии на дизелови двигатели на товарни автомобили.При проверка, митничарите установяват, че стоката, обявена като воден разтвор, всъщност представлява 96-градусов етилов алкохол, който бил разпределен в 18 контейнери, всеки с вместимост 1000 литра.Акцизната стока и товарният автомобил, послужил за извършване на нарушението са задържани. Взети са проби за лабораторен анализ. Дължимият акциз за подобно количество спирт е над 190 000 лева.Предполага се, че спиртът е предназначен за производство на спиртни напитки, разпространявани в гръцките курорти. За случая е уведомена Районна прокуратура Петрич.", "date": "2018.05.28", "title": "Задържаха 18 тона спирт на ГКПП Кулата"}
{"url": "https://news.bg/world/portugaliya-obmislya-da-uzakoni-evtanaziyata-i-asistiranoto-samoubiystvo.html", "text": "След като узакониха абортите и еднополовите бракове през последните години, във вторник португалските депутати ще вземат решение по друг важен социален въпрос, който води до сблъсък между вярата и политиката в тази предимно католическа държава, съобщава АП.Депутатите ще решат дали да позволят евтаназията и асистираното самоубийство.Резултатът от гласуването не е предизвестен и вероятно разликата ще е малка, но Португалия може да стане една от малкото държави в света, които позволяват евтаназия при определени условия.Евтаназията, когато лекар отнема живота на пациентите по тяхна молба, е законна в Белгия, Канада, Колумбия, Люксембург и Холандия. В Швейцария и някои американски щати асистираното самоубийство, при което пациентите сами прекратяват живота си под лекарски надзор, е разрешено.През 2007 г. Португалия разреши аборта, а три години по-късно и еднополовите бракове.През 2016 г. активисти излязоха с петиция за вкарване на евтаназията в политическия дневен ред. Те събраха повече от 8 000 подписа, които бяха достатъчни, за да принудят парламентарен дебат през миналата година.Няколко месеца по-късно в отговор петиция на Португалската федерация за живот събра повече от 14 000 подписа. Федерацията обяви пред депутатите, че обществото и държавата имат задължението да защитават човешкия живот.Сега четири леви политически партии предложиха законопроект за узаконяване на евтаназията и асистираното самоубийство.В момента наказанието е до 3 г. затвор.", "date": "2018.05.28", "title": "Португалия обмисля да узакони евтаназията и асистираното самоубийство"}
{"url": "https://news.bg/crime/ek-otchita-po-niska-prodalzhitelnost-na-delata-v-balgariya.html", "text": "Европейската комисия представи доклад със сравнителни данни относно независимостта, качеството и ефикасността на правосъдието в държавите членки на Европейския съюз.Според данните на ЕК продължителността на съдебните дела в България намалява.Относно това правосъдният еврокомисар Вера Йоурова заяви на пресконференция, че в страната ни се наблюдава известни подобрение в продължителността на делата. По думите ѝ, цитирана от Дарик, в България има подобрение по отношение на някои количествени показатели.С данните ЕК цели да подпомогне националните органи, така че да се подобри ефикасността на съдебните системи в страните.На пресконференцията Йоурова заяви, че данните за нивото на правосъдието в ЕС идват в момента, когато поддържането на върховенството на закона е на първо място в дневния ред на Общността. \"Без върховенство на закона, демокрацията, гражданските права и доброто финансово управление на средствата в ЕС са изложени на риск\", посочи еврокомисарят.С индекса ЕК насърчава държавите членки и дава примери за добрите реформи в сферата на правосъдието и независимостта на съдебната власт.Данните показват, че в сравнение с предходното издание на Индекса за развитието на правосъдието в държавите членки на ЕС през 2018 година различните показатели се развиват. Най-голямо значение докладът отдава на оценката на върховенството на закона. Индексът отчита по-подробно съветите към държавите относно съдебната власт, особено при участието на изпълнителната власт и парламента при назначаването и освобождаването на съдии и председатели на съдилища, както и по отношение на прокуратурата.Според гражданите и бизнеса именно намесата и натискът на правителството и политиците е основна причина за липсата на независимост на съдилищата и съдиите.За първи път се предоставят данни за продължителността на производствата във всички съдебни инстанции.В съобщението на ЕК се отбелязва, че спрямо предишния период усещането за независимост на съдебната власт сред деловите среди се е повишило или се е запазило непроменено в над 60% от държавите в ЕС.Съдебната практика в държавите членки в областта на правосъдието е висока, доста стабилна, дори и да се различава значително между различните страни. Това показва значението на продължаващите усилия за гарантиране на ефективността на съдебната система, пише в доклада.В доклада са посочени данни до 2016 година.Относно броя на входящите граждански, търговски, административни и други дела, решени на първа инстанция, ЕК отчита, че през 2016 година продължителността на тези дела у нас е леко завишена спрямо 2015 и 2014 година, когато продължителността на делата е била еднаква.Относно времето, необходимо за разрешаване на административните случаи у нас, ЕК отчита лек спад. Нивата по този показател през годините са близки. Все пак се забелязва, че продължителността за разрешаването на административните дела през 2014 година е била по-висока от 2010 година. През 2015 година обаче продължителността намалява, а през 2016 година е почти на нивото през 2010 година.", "date": "2018.05.28", "title": "ЕК отчита по-ниска продължителност на делата в България"}
{"url": "https://news.bg/int-politics/polsha-obyavi-severen-potok-2-za-novo-hibridno-orazhie-na-rusiya.html", "text": "Премиерът на Полша Матеуш Моравиецки нарече планирания газопровод \"Северен поток-2\" между Русия и Германия по дъното на Балтийско море ново руско хибридно оръжие и подчерта, че Москва иска да го използва, за да подкопае НАТО и Европейския съюз, съобщава \"Асошиейтед прес\".Моравиецки нарече \"Северен поток-2\" \"отровно хапче за европейската сигурност\", обръщайки се пред Парламентарната асамблея на НАТО във Варшава.Проектът \"Северен поток-2\" ще удвои количеството на природен газ, което Русия може да доставя директно на \"гладната\" за енергия Германия от новооткрити залежи в Сибир, умишлено заобикаляйки източноевропейски страни като Полша и Украйна.САЩ и някои други страни членки на Европейския съюз споделят противопоставянето от страна на Полша към проекта, предупреждавайки, че той може да осигури на Москва по-голяма тежест за упражняване на давление над Западна Европа.", "date": "2018.05.28", "title": "Полша обяви \"Северен поток-2\" за ново хибридно оръжие на Русия"}
{"url": "https://news.bg/world/polsha-predlaga-usd2-mlrd-za-postoyanna-voenna-baza-na-sasht.html", "text": "Полша иска постоянно военно присъствие на САЩ в централноевропейската държава. Варшава е склонна да отпусне 2 милиарда долара за постоянна военна база на американците.Това става ясно от предложение на полското военно министерство, разгледано от местния новинарски портал Onet, цитиран от \"Политико\".Предложението на Полша отразява дългогодишното желание на Варшава да изгради по-тесни отношения със САЩ в областта на сигурността и да приеме американски войници на територията си.Инициативата на Варшава, която допълнително ще разгневи Русия и ще бъде приета от някои европейски съюзници със скептицизъм, тъй като искат да се подобрят контактите с Москва, предимно Италия и Германия, идва месец преди лидерите на страните членки на НАТО да се съберат в Брюксел за ежегодната среща на върха.От предложението става ясно, че Полша се ангажира да отпусне 1,5-2 милиарда долара за изграждане на общи военни обекти и предоставяне на по-голяма мобилност на американските сили.Подчертава се, че Варшава се ангажира \"да сподели тежестта от военните разходи\".В момента в Полша има американски и натовски въоръжени сили, които са разположени на ротационен принцип.От пресцентъра на военното министерство на европейската държава потвърдиха, че \"Предложението за постоянно американско военно присъствие в Полша\" с дата 2018 г. е истинско и не е класифицирано.Документът съдържа информация за предложеното местоположение на военните бази, болници, училища и спортни центрове за семействата на военнослужещите. Той е предаден на правителството на САЩ и на Конгреса.Военното министерство потвърди, че предложението е изпратено във Вашингтон преди да се консултира с външното ведомството и без знанието на президента Анджей Дуда.", "date": "2018.05.28", "title": "Полша предлага $2 млрд. за постоянна военна база на САЩ"}
{"url": "https://news.bg/regions/goreneto-na-bokluk-v-sofiya-i-opasno-i-skapo-ubezhdavat-g5.html", "text": "София не трябва да гори боклук. Това е категоричното становище на общинските съветници в Столичния общински съвет от \"Група 5\".Според тях намерението на Столична община и столичната Топлофикация да изгарят отпадъци в ТЕЦ-София е рецепта за опасно и скъпо разхищение на енергия, суровини и обществени средства.Общината не отчита положителните развития в еврозаконодателството за управление на отпадъците, нито пък най-добрите практики на страни като Италия, Словения, Белгия.При силно замърсения въздух на София още един източник на фини прахови частици (ФПЧ), азотни оксиди, тежки метали и други вредни вещества е съвсем ненужен.Дори и най-модерните филтри пропускат замърсяване.Припомняме обаче, че столичната кметица Йорданка Фандъкова е на друго мнение. Според нея се изнасят неверни данни по отношение на инсталацията за горене на битови отпадъци в София.По думите на кметицата инсталацията за горене на отпадъци е подкрепена от Европейската комисия. Това обаче станало чак през 2012 година. Проектът се разработвал няколко години, като по него работила една от най-големите компании в тази сфера.Фандъкова заяви и че във Виена има 4 подобни инсталации. Едната от тези инсталации била в центъра на града и даже била туристическа атракция.Според общинарите твърденията на Столична община, че ако горим, няма да депонираме отпадъци, са неверни, защото при изгарянето остават около 25% пепел и шлака, които трябва да бъдат депонирани. Част от тази пепел е токсична и трябва да се депонира в отдалечени специални депа за опасни отпадък в Германия, което значително повишава разходите и риска от транспортни инциденти.Като пример Ивайло Хлебаров от \"За земята\" посочи местната управа в Тоскана, която е отхвърлила идеята за подобна инсталация. Хлебаров се обяви за разделно събиране на отпадъци и компостиране. Разделното събиране трябва да води до поне 50% рециклиране, смята Хлебаров.Столична община отказва рециклирането и разделното събиране на отпадъци. ЕС предлага нови цели при управлението на отпадъци -задължително разделно събиране, 65% рециклиране до 2030. Ако се направи инсталация, няма да може да се постигне тази цел. Оперативните разходи по инсталацията са предимно за смяна на филтри, резервни части и те не са включени във финансирането на проекта, по думите на Хлебаров.Общинският съветник Симеон Славчев обясни, че на Столична община са представени възможни алтернативи. Чуваемост обаче няма. Един от основните проблеми е липсата на информация, коментира той. \"Не бяхме чути. Тази кауза е кауза на всеки един от нас, няма да спрем до тук\", закани се общинарят.Светослав Витков пък посочи, че партийните интереси са под гражданските интереси. По думите му общинските съветници са били поставени в ситуация на едно бързо гласуване. Витков заяви, че не е убеден в правилността на избора, който е направил Столичният общински съвет. Той настоява общинарите да внесат в СОС искане за провеждане на местен референдум как да се управляват отпадъците на София.Припомняме, от Демократична Бъглария също поискаха в София да се проведе местен референдум относно изграждането на инсталацията за горене на отпадъци.Не се ли смесва състоянието на боклука и състоянието на Топлофикация, попита и Венци Мицов. Той подчерта и че по важни въпроси гражданите нямат достъп до информация, както и това, че самите те са загубили доверие в СОС. Гражданите се чувствали прецакани, по мнението му.Съветниците са притеснени, че не се търсят най-добрите решения за града. Чрез изгарянето ще се унищожат десетки хиляди тонове ценни суровини, които биха могли да се рециклират и да бъдат използвани за производство на биогаз и да носят приходи, вместо разходи. Ако проектът не бъде променен, реализирането му не само ще противоречи на европейските политики, но и ще представлява разхищение на публични средства.Припомняме, че тази вечер от 18.30 часа се организира протест пред Столичния общински съвет именно срещу изграждането на инсталацията за горене на боклук.", "date": "2018.05.28", "title": "Горенето на боклук в София – и опасно, и скъпо, убеждават Г5 "}
{"url": "https://news.bg/int-politics/izrael-nahlu-v-palestinski-bezhanski-lager-v-zapadniya-bryag.html", "text": "Израелската армия е нахлула в палестински бежански лагер в окупирания Западен бряг, съобщава \"Франс прес\", като допълва, че обявената причина е преследване на заподозрени за убийството на войник.Десетки израелски войници са влезли в бежанския лагер \"Амари\" в Рамалла в ранните сутрешни часове днес, блокирайки всички входове.Най-малко 13 палестинци са получили леки или средни телесни повреди по време на нахлуването, след като са се разразили сблъсъци, уточниха от палестинското здравно министерство, като израелските войници са използвали сълзотворен газ и куршуми.Жителите твърдят, че няколко палестинци са били арестувани, въпреки че засега няма потвърждение или изявление от страна на армията.Израелските сили по-късно са се изтеглили от лагера.Това се случва дни след като израелски войник беше убит по време на нахлуване в лагера.20-годишният сержант Ронен Лубарски от специалните части е бил ударен в главата с камък, хвърлен по време на арести, като в събота е починал.Израелските медии уточниха, че е била хвърлена гранитна плоча от прозорец на третия етаж. Отговорните за атаката не са били арестувани тогава.\"Амари\" се намира в Рамалла, седалище на палестинската власт, в район, който теоретично е под пълния контрол на палестинското правителство.Израелските сили редовно извършват нощни нападения в контролираните от палестинската автономия части на Западния бряг, за да арестуват заподозрени, които обвиняват в действия срещу Израел.Амари, където живеят около 6000 палестинци според ООН, е обичайна гореща точка, където нахлувания на Израел предизвикаха ожесточени сблъсъци в миналото.", "date": "2018.05.28", "title": "Израел нахлу в палестински бежански лагер в Западния бряг "}
{"url": "https://news.bg/economics/ednodnevni-dogovori-za-4-chasa-se-zayavyavat-i-onlayn.html", "text": "От днес, земеделските стопани могат да заявяват онлайн еднодневни договори за 4 часа. Това е възможно с усилията на ИА ГИТ за актуализиране на системата за онлайн предоставяне, регистриране и отчитане на образците на договори за наемане на работници за краткотрайна сезонна селскостопанска работа при обработка на насажденията и прибирането на реколтата от плодове, зеленчуци, розов цвят и лавандула.В софтуера са заложени съгласувани с НАП размери на осигурителните вноски, които трябва да бъдат заплатени авансово при наемане на работници за 4 часа. Актуализиран е калкулаторът на системата, чрез който се изчислява размерът на сумите за осигурителни вноски и данък общ доход, които са за сметка на осигуреното лице, както и нетното възнаграждение, което трябва да му бъде изплатено.Остава и възможността еднодневни договори да се заявяват на място в дирекция \"Инспекция по труда\" по местонахождение на обработваемата площ. В Указанието за предоставяне, регистриране и отчитане на този вид договори, публикувано в сайта на ИА ГИТ, в рубриката \"За работодатели и работещи\", подрубрика \"Трудови правоотношения\" също е отразен размерът на осигурителните вноски за 4 часа.Еднодневните договори са въведени през юли 2015 г. с цел създаване на възможност за по-лесно наемане и по-голяма мобилност на работници за краткотрайна сезонна селскостопанска работа и изсветляване на работната сила в земеделието. Наетите се осигуряват за пенсия и не губят правата си на социално подпомагане и обезщетения за безработица.Този вид договори се прекратяват с изтичането на работния ден и работодателите нямат ангажимент да регистрират сключването и прекратяването им в НАП, нито да оформят трудови книжки. Анализ, поръчан от МТСП установява, че еднодневните договори изпълняват целта си за изсветляване на работната сила и за обхващане в заетост на дълготрайно безработни лица.Друго облекчение за земеделските стопани е възможността, веднъж попълнени, данните на наето лице да се генерират директно при всеки нов еднодневен договор, сключен със същото лице.От началото на 2018 г. до момента ИА ГИТ е предоставила на регистрирани земеделски производители 71 360 образци на еднодневни трудови договори. За същия период на 2017 г. предоставените договори са 46 250 бр. или ръстът е с над 50%.Най-много еднодневни договори се използват от земеделски стопани, които обработват лозя (заявените от тях образци от началото годината са 23 100 бр.) и розови насаждения (20 650 бр).", "date": "2018.05.28", "title": "Еднодневни договори за 4 часа се заявяват и онлайн"}
{"url": "https://news.bg/world/sasht-navlyazoha-v-teritorialnite-ni-vodi-nedovolstva-kitay.html", "text": "Китай разкритикува САЩ заради изпращането на два бойни кораба, които според Пекин са плавали в териториалните води на азиатския гигант в Южнокитайско море, съобщава държавната медия, цитирана от ДПА.Министерството на външните работи на Китай съобщи, че в неделя американските кораби са преминали през териториалните води на китайската държава до Параселските острови.Китайските ВМС \"идентифицираха американските кораби, предупредиха ги и ги изгониха\", каза говорител на министерството.Той добави, че Китай е призовал САЩ да \"прекратят с тези провокативни операции, които нарушават суверенитета на Китай и заплашват сигурността на страната\".Американските кораби са провели маневри в рамките на 12 морски мили от Парселските острови, разкри представител на САЩ пред \"Уолстрийт джърнъл\".От Пентагона коментираха, че американските сили в региона действат на ежедневна база., се казва в съобщение на Тихоокеанския флот на САЩ.", "date": "2018.05.28", "title": "САЩ навлязоха в териториалните ни води, недоволства Китай"}
{"url": "https://news.bg/society/agentsiyata-po-gorite-startira-informatsionna-kampaniya-sreshtu-gorski-pozhari.html", "text": "Агенцията по горите започва масирана информационна кампания с цел превенция на горските пожари в страната.Владимир Константинов от агенцията заяви пред БНР, че всяка година в България възникват около 600 пожара, при които изгарят около 100 000 декара гори.По думите на Константинов през последните години у нас се наблюдава намаление на площите, засегнати при горски пожари. Това било заради бързата реакция и доброто техническо оборудване на горските служители.\"Към момента имаме някъде около 12-13% от горската територия, която е наблюдавана от системи за наблюдение и автоматично откриване на горски пожари\", посочи Константинов.Той припомни и че се очаква обхватът на автоматизираните системи за наблюдение да бъде увеличен с проекти, финансирани с евроапри.Сега глобата за предизвикване на горски пожар варира между 500 и 1 000 лева. Ако пожарът е сериозен обаче, причинителите ги чакат по-сериозни наказания. Такъв е случаят от миналата година с .\"Причинителят, който предизвика пожара в Кресна, . За такива големи пожари наказанията са дори затвор, който в зависимост от тежестта на наказанието може да бъде до 10 години\", обясни Константинов.", "date": "2018.05.28", "title": "Агенцията по горите стартира информационна кампания срещу горски пожари"}
{"url": "https://news.bg/politics/borisov-zadalbochava-satrudnichestvoto-s-kitay-v-zemedelieto.html", "text": "Задълбочаване на сътрудничеството в областта на земеделието беше основна тема на разговора между министър-председателя Бойко Борисов и министъра на земеделието и въпросите на селските райони на Китай Хан Чанфу.Развитието на партньорството в сектора ще бъде и основен акцент по време на срещата на лидерите от страните от Централна и Източна Европа и от Китай в началото на юли в София. Бойко Борисов и Хан Чанфу са единодушни, че през последните години се наблюдава активизиране на двустранните отношения в областта на земеделието и очакват конкретни договорености по време на предстоящата среща в българската столица.Като пример за по-тясното сътрудничество министър-председателят посочва подписания миналата година протокол между българското Министерство на земеделието, храните и горите и Генералната администрация за надзор на качеството, инспекция и карантина на Китайската народна република. Като успешна е определена и работата на откритите Логистичен център 16+1 и Павилион за електронна търговия със селскостопански и други продукти в Пловдив.\"Вашите добри отношения с президента и с премиера на Китай спомагат за развитието на двустранните отношения\", коментира Хан Чанфу и изразява надежда, че българското правителство ще продължи да стимулира проектите по инициативата 16+1.Борисов благодари на министъра за организирането и провеждането на издирвателната акция за алпиниста Боян Петров.", "date": "2018.05.28", "title": "Борисов задълбочава сътрудничеството с Китай в земеделието"}
{"url": "https://news.bg/world/migrant-ot-mali-zrelishtno-spasil-dete-v-parizh-poluchi-frensko-grazhdanstvo.html", "text": "Мигрант от Мали, който e хвален като герой след смело катерене по жилищна сграда, за да спаси малко момче, висящо от балкон в Париж, получи френско гражданство, съобщава БиБиСи.Мамуду Гасама си спечели похвалите, след като се изкачи по фасадата на жилищната сграда и спаси четиригодишно момче.Видео показва как Гасама се качва от балкон на балкон до четвъртия етаж в събота следобед на улица в северната част на града. Африканецът съобщи, че се е разхождал, когато видял тълпа от хора пред сградата и след това без да се замисля спасил детето.След среща с гражданина на Мали в Елисейския дворец президентът на Франция Еманюел Макрон съобщи, че Гасама ще получи френско гражданство. Макрон лично му благодари и му връчи медал за храброст, а също така каза, че ще му бъде предложена работа в пожарната служба.Кметът на Париж Ане Идалго също похвали 22-годишния герой и го нарече \"Спайдърмен\" от 18-ти район.През 2015 г. Ласана Батили от Мали получи френско гражданство, след като помогна за укриването на клиенти по време на заложническа драма в супермаркет в Париж.", "date": "2018.05.28", "title": "Мигрант от Мали, зрелищно спасил дете в Париж, получи френско гражданство"}
{"url": "https://news.bg/int-politics/siriya-zabranyava-na-podkrepyanite-ot-iran-sili-da-izpolzvat-voennite-i-bazi.html", "text": "Началникът на сирийските военновъздушни сили е забранил на подкрепяните от Иран милиции да използват базите им в Сирия за съхраняване на боеприпаси и да приютяват бойци, като се твърди, че това е отговор на неотдавнашните нападения на Израел, съобщава в. \"Джерусалем пост\", цитирайки сирийски опозиционен вестник.Според източник в средите на сирийската армия, режимът в Дамаск бил в състояние на паника след последната израелска въздушна атака срещу военна база на \"Хизбула\" в провинция Хомс. \"Хизбула\" е радикално ислямистко ливанско движение, подкрепяно финансово и логистично от Иран. В информацията се допълва, че решението бележи първата стъпка към пълното изтегляне на подкрепяните от Иран бойци от Сирия.Заместник-министърът на външните работи на Сирия коментира през миналата седмица, че правителството в Дамаск понастоящем дори не обсъжда възможното оттегляне на силите на Иран и \"Хизбула\" от страната, тъй като това \"засяга суверенитета на Сирия\".", "date": "2018.05.28", "title": "Сирия забранява на подкрепяните от Иран сили да използват военните ѝ бази"}
{"url": "https://news.bg/politics/izborite-spored-bsp-zavrashtane-na-retromutrenskata-darzhava-ili-somaliya.html", "text": "БСП прожектираха видеоклипове под наслов: \"ГЕРБ правят избори в Галиче - моделът Ценко Чоков в действие\". Главен герой е Стефан Терзийски, председател на общинската структура на ГЕРБ в Бяла Слатина, който се вихри в секционна комисия, където гласуват хора, които не са жители на селото.На брифинг в централата на \"Позитано\" 20 Кирил Добрев обяви: \"Всяко търпение има своя предел\". Вчерашните избори били завръщане на ретромутренската държава. \"Бях забравил как изглеждат официалните анцузи, ланците и джиповете на по 15 години\", сподели социалистът.Спомените му от прехода се върнали заради начина, по който са проведени частичните местни избори. Нагли манипулации, натиск и корпоративен вот видял Кирил Добрев.Черешката на тортата на изборния процес, по думите му, е село Галите. \"Село Галиче е държава в държавата\", посочи социалистът.На медиите Добрев даде два телефонни номера. От тях Ценко Чоков звънял на хора от Галиче. Кметът на Девин пък извозвал избиратели.Николай Димов бе категоричен, че вчера не е имало избори. Собственикът на цех в девинското село заплашвал служителите, че ако не гласуват за ГЕРБ няма да имат работа. Натиск се оказвал и от общинското ръководство на ГЕРБ. Той заподозря, че ГЕРБ и ДПС имат общи ценности.Червените сравняват ситуацията със Сомалия, където управниците се назначават. За Галиче пък установяват демографски прираст, тъй като за изборите населението на селото се е увеличило с 200 души. На пустеещи къщи се регистрирали хора.Даже и на адреса на бившото училище имало регистрирани избиратели.Агитация се осъществявала в деня на вота. В подвижната секция пък имало само подвижни хора. Неподвижните не било ясно къде са.БСП не признава тези резултати, отсече Кирил Добрев.Червените искат .Сигнали в прокуратурата левицата внася срещу всички замесени в схемата. Ще бъдат сезирани евроинституциите.Кирил Добрев посочи, че столетницата се бори хората свободно да изразят волята си. \"Ние сме против уговорените мачове\", отсече той.От Велико Търново председателят на ПГ на ГЕРБ и зам.-председател на партията Цветан Цветанов уверява, че моделът на Ценко Чоков в Галиче няма да се повтори повече.Гаранция е целият този фокус от страна на медии, граждани и политици. Ние редовно провеждаме срещи с хората и получаваме от тях обратна връзка за събитията в техния регион, обяснява той.", "date": "2018.05.28", "title": "Изборите според БСП: Завръщане на ретромутренската държава или Сомалия"}
{"url": "https://news.bg/politics/s-kraya-na-predsedatelstvoto-startira-podgotovkata-za-sledvashtiya-programen-period.html", "text": "Веднага след края на Председателството стартира подготовката за следващия програмен период. Това заяви заместник министър-председателят Томислав Дончев на инициираната от него в Министерския съвет работна среща на управляващите органи на оперативните програми.Дончев иска да се засили капацитета за правене на секторни политики, за да се постави програмирането на европейските фондове на здрава основа, която да води до реални ползи за страната. Важен приоритет в подготовката на България ще е засилването на регионалния подход в планирането на инвестициите с европейски средства, смята той.До края на Председателството ще са налице проектите не само на Многогодишната финансова рамка, но и законодателния пакет, касаещ управлението на европейските структурни и инвестиционни фондове.След като в началото на май Европейската комисия представи проекта на Многогодишна финансова рамка за ЕС до 2027 г., се очаква на 29 май да публикува и проекта на Общия регламент за разпределение на средствата по секторни политики и държави.Непосредствено след това на 8 юни България ще бъде домакин на конференция на високо политическо ниво, където за първи път високопоставени представители на държавите-членки и ключовите европейски институции ще коментират предложенията на Европейската комисия и ще дадат тласък в дебата за приоритетите за финансиране в следващия програмен период.", "date": "2018.05.28", "title": "С края на Председателството стартира подготовката за следващия програмен период"}
{"url": "https://news.bg/world/samo-siriyskata-armiya-tryabva-da-bade-po-yuzhnata-granitsa-prizova-lavrov-indirektno-iran.html", "text": "Министърът на външните работи на Русия Сергей Лавров заяви, че само сирийските правителствени войски трябва да имат присъствие по южната граница на страната с Йордания и Израел, информира \"Ройтерс\", позовавайки се на РИА Новости.Лавров направи коментара по време на съвместна пресконференция в Москва с колегата си от Мозамбик. Руският дипломат коментира съобщения в израелската преса, че Москва може да поиска от Иран да изтегли своите подразделения от сирийската граница с Израел., подчерта Лавров.Само въоръжените сили на Сирия трябва да са на сирийската граница с Израел, изтъкна той.Наскоро иранското правителство е заявило пред йорданските власти, че няма да участват в предстоящата офанзива в Южна Сирия.", "date": "2018.05.28", "title": "Само сирийската армия трябва да бъде по южната граница, призова Лавров индиректно Иран"}
{"url": "https://news.bg/crime/zadignaha-46-kopachki-na-bitkoyni-v-gotse-delchev-za-400-bona.html", "text": "Неизвестни маскирани извършители задигнаха 46 машини за криптовалута в Гоце Делчев. В последствие техниката беше открита.Стойността на открадната техника възлиза на 200 000 евро или близо 400 000 лева, съобщи bTV.Крадците са заснети от камерата за видеонаблюдение в помещението, където се съхранявали машините. На записа се вижда как двамата маскирани нахлуват и отмъкват машините.На мястото на кражбата е намерен и изоставен бус. Предполага се, че с него крадците извършили кражбата.Малко по-късно стана ясно, че криминалистите са намерили машините за криптовалута. Техниката била скрита високо в местността Мусомишки ливади.Извършителите се издирват. По случая е уведомена и прокуратурата.Припомняме, през месец февруари подобен обир стана и в . На 23 февруари копачки бяха задигнати и от.", "date": "2018.05.28", "title": "Задигнаха 46 копачки на биткойни в Гоце Делчев за 400 бона"}
{"url": "https://news.bg/world/kremal-postoyanno-voenno-prisastvie-na-sasht-v-polsha-e-losho-za-sigurnostta.html", "text": "Постепенната военна експанзия на НАТО към границите ни няма да подобри сигурността и стабилността.Тази позиция изрази говорителят на Кремъл Дмитрий Песков, който коментира медийна информация, че Полша иска постоянна военна база на САЩ на територията си, информира \"Ройтерс\".Виждаме постепенна експанзия на военните структури на НАТО към нашите граници...това, разбира се, по никакъв начин не носи сигурност и стабилност на континента, предупреди Песков.Варшава е готова да отпусне до 2 милиарда долара за военна база на САЩ.", "date": "2018.05.28", "title": "Кремъл: Постоянно военно присъствие на САЩ в Полша е лошо за сигурността"}
{"url": "https://news.bg/politics/tsvetanov-uveryava-che-modelat-tsenko-chokov-nyama-da-se-povtori.html", "text": "Моделът на Ценко Чоков в Галиче няма да се повтори повече. Гаранция е целият този фокус от страна на медии, граждани и политици. Ние редовно провеждаме срещи с хората и получаваме от тях обратна връзка за събитията в техния регион, коментира във Велико Търново председателят на ПГ на ГЕРБ и зам.-председател на партията Цветан Цветанов.Вслушвайки се в техния глас, ние можем да определим най-подходящия кандидат и така да защитим интереса им. Проведени частични местни избори в 9 населени места, като в 4 от тях ГЕРБ е победител, допълва той.\"В смесените региони за победа се бориха единствено ГЕРБ и ДПС. БСП и ДОСТ напълно отсъстваха. Нека всеки сам си направи равносметката\", обяснява Цветанов.Той призовава всички партии след изборите да обединят усилията си, за да решат проблемите на хората и да не създават допълнително противопоставяне.", "date": "2018.05.28", "title": "Цветанов уверява, че моделът Ценко Чоков няма да се повтори"}
{"url": "https://news.bg/int-politics/evrodeputatite-shte-obsazhdat-paketa-mobilnost.html", "text": "На днешната сесия на Европейския парламент в Страсбург евродепутатите ще обсъждат решението на Европейската комисия по Пакета \"Мобилност\".Пакетът \"Макрон\" ще бъде първата тема за дебати в ЕП.Промените станаха повод за , който се състоя на 17 май, по време на  в София.Според превозвачите промените в законодателството ще доведат до масови фалити на фирми. Според тях целта е да се елиминират от пазара българските, полските, унгарските и румънските превозвачи.Сесията на ЕП започва в 18 часа българско време.Припомняме, вчера, 27 май, темата коментира евродепутатът от ЕНП Андрей Новаков, който пропътува Европа в ТИР, за да \"влезе в обувките\" на превозвачите, които скочиха срещу Пакета \"Макрон\". По думите му протестът на превозвачите е основателен.Според представителя на българските граждани в парламента на ЕС , който няма понятие какво е реалната работа на превозвачите. Новаков заяви и че не трябва да има двойни стандарти в ЕС, а Европа отдавна вече била на две скорости.Припомняме и че евродепутатът Ангел Джамбазки заяви, че се организира .\"Най-важният въпрос е нахалството и наглостта на част от лобистите в определени държави, най-вече Франция, които се опитват по един антиевропейски начин да създават евроскептицизъм. Те разглобяват ЕС. Опитват се да откраднат един цял български сектор. Опитват се с непазарни методи да въведат административна пречка, така че българските превозвачи да фалират и да могат да вземат техните работници там като гастарбайтери. Това е безпрецедентно\", категорично заяви Джамбазки.", "date": "2018.05.28", "title": "Евродепутатите ще обсъждат пакета \"Мобилност\""}
{"url": "https://news.bg/regions/umishleno-ubivat-darveta-v-lozenets-skochiha-stolichani.html", "text": "Жителите на столичния квартал \"Лозенец\" алармираха проблем с дърветата в зелените пространства между улиците \"Цветна градина\" и \"Вежен\".Жителите са сигнализирали институции у нас, че дърветата в зелената площ умишлено се убиват. Според тях е възможно това да се прави с цел на мястото да бъде издигната поредната висока сграда, съобщи bTV.Местните забелязали, че 100-годишните дървета, които са разположени на територията на паркинг, започват да умират. В хода на проверка станало ясно, че болестта при дърветата е дело на хора - на всяко дърво са направени множество дупки в основата около корените. В дупките имало налята течност, която към момента е неустановена. Жителите на квартала предполагат, че става въпрос за химикал.По случая местните сигнализирани Районното управление на МВР. От полицията уведомили Регионалната инспекцията по околната среда и водите в София. Екоинспекторите са направили проверка, като се очаква по-късно днес резултатите да станат ясни и да се разбере каква точно е излятата течност в коренната система на дърветата.Междувременно кметът на района категорично застава на страната на хората. По думите му това е умишлено тровене на дърветата. Той също сезирал институциите по случая.Въпросният парцел се води за озеленяване, а не за застрояване. Парцелът обаче има собственик. От общината обясняват, че ако собственикът поиска промяна на устройствения план, така че да строи върху земята, той първо трябва да уведоми за това местната управа. След това от общината трябва да организират обществено обсъждане за това дали на мястото да се строи или не. Общината не е предлагала теренът за строителство.", "date": "2018.05.28", "title": "Умишлено убиват дървета в \"Лозенец\", скочиха столичани"}
{"url": "https://news.bg/crime/avtobus-s-uchenitsi-se-obarna-kray-vratsa.html", "text": "Автобус, превозващ ученици, катастрофира тежко край Враца, предаде bTV. Бусът се преобърнал на обходния път от село Лиляче към Враца.Седем деца са пътували в автобуса.Осем души са ранени в катастрофата. Седем от тях са пътници, а осмият е шофьорът на автобуса.По първоначална информация автобусът не е спрял на знак \"Стоп\". Така е предизвикана катастрофата. Друг автомобил ударил странично автобуса. Заради това по-голямото превозно средство се преобръща. Вратите на автобуса са останали блокирани. Пътниците излизали през прозорците.Водачът на автобуса е откаран в спешното отделение на близка болница. Предстои да му бъде направена алкохолна проба.Не е ясно все още дали децата са били с предпазни колани.Полицията съобщи, че няма тежко пострадали от инцидента, предаде \"24 часа\". Четирима души са приети в болница - трима от пътувалите в автомобила и шофьорът на автобуса.", "date": "2018.05.28", "title": "Автобус с ученици се обърна край Враца"}
{"url": "https://news.bg/crime/gdbop-razbi-grupa-za-trafik-na-hora.html", "text": "Специализираната прокуратура повдигна обвинения спрямо пет лица за участие в организирана престъпна група за трафик на хора.Според обвинението лицата нелегално са превеждали през границата чужди граждани. Те също така организирали пребиваването на мигрантите в страната ни и извеждането им от България.Обвинените са задържани при специализирана операция на следователи от следствения отдел на Специализирана прокуратура и служители на ГДБОП в Долни Дъбник, Криводол, Ботевград и село Новачене.В хода на спецакцията униформените са извършили претърсвания на 4 адреса. Събрани са множество доказателства, разкриващи престъпната дейност на групата.Организираната престъпна група действала от януари 2017 година.В хода на разследването са използвани специални разузнавателни средства.Специализираният наказателен съд реши трима от обвинените да останат в ареста за постоянно. На другите двама са наложени парични гаранции от по 10 000 лева.", "date": "2018.05.28", "title": "ГДБОП разби група за трафик на хора"}
{"url": "https://news.bg/regions/v-sofiya-otvaryat-mobilen-punkt-za-stari-elektrouredi.html", "text": "В столицата се открива временен мобилен пункт за изземане на остаряло и ненужно електрическо и електронно оборудване.Мобилният пункт ще бъде разкрит в четири поредни дни. Той ще се намира в близост до паметника на Васил Левски.В пункта ще се приемат стари електрически уреди, зарядни за мобилни телефони, телефони, кабели и други.Всички граждани, които имат уреди за изхвърляне, могат да се обадят за повече информация на телефони, поместени на сайта на общината. Така гражданите могат да пожелаят мобилният пункт да дойде до адрес безплатно, за да вземе старите уреди.Инициативата е част кампанията \"Зеленото приключение\", предаде БНТ.", "date": "2018.05.28", "title": "В София отварят мобилен пункт за стари електроуреди"}
{"url": "https://news.bg/crime/mazh-napadna-katadzhiya-zashtoto-rabotil-bavno.html", "text": "Мъж нападна служител на реда в Дупница. 40-годишният мъж влязъл в конфликт с униформения, защото му се сторило, че полицаят обслужва бавно пътнотранспортно произшествие.Инцидентът е станал в края на миналата седмица, съобщиха от Областната дирекция на МВР в Кюстендил.Тогава нападателят катастрофирал. На мястото пристигнал екип на \"Пътна полиция\", а униформените започнали да пишат протокол за катастрофата. Докато обслужвали произшествието обаче, катастрофиралият мъж изгубил търпение и нападнал единия от катаджиите.При нападението полицаят получил лека телесна повреда.40-годишният нападател е задържан от властите за срок до 24 часа в ареста в Районното управление в Дупница.По случая е образувано досъдебно производство.", "date": "2018.05.28", "title": "Мъж нападна катаджия, защото работил бавно"}
{"url": "https://news.bg/int-politics/frantsiya-i-germaniya-ne-otstapvat-za-paketa-mobilnost-pritesnen-petar-kurumbashev.html", "text": "\"До този момент не съм забелязал промяна на позициите от страна на Франция и Германия, но ние ще се борим до последно за исканията на нашите превозвачи\". Това заяви българският евродепутат Петър Курумбашев в интервю за БНР във връзка с , на сесията на ЕП в Страсбург.Темата за пакета \"Мобилност\" е първа в дневния ред на евродепутатите. Заседанието в Страсбург започва в 18 часа българско време. Според Курумбашев обаче на заседанието не се очаква дебат по темата, тъй като предстоят гласувания - на 4 юни в транспортна комисия, а след това в пленарна зала.Припомняме, Европейската транспортна комисия прие промяна в директивата за облагане на леките и тежкотоварните автомобили с 35 гласа \"за\", 2 \"против\" и 3 гласа \"въздържал се\".С промените се предвижда да отпаднат винетките за двата вида транспорт, а водачите ще бъдат заставени да плащат ТОЛ такси. Относно това евродепутатът поясни, че ТОЛ таксите са за инфраструктурата и за външните разходи. Таксата за поддържане на инфраструктурата се определя на база теглото на превозното средство и изминатите километри. Таксата за външни разходи включва замърсяването на въздуха и шумовото замърсяване. \"Въз основа на тези критерии ще се формира ТОЛ таксата за всяко превозно средство\", посочи Курумбашев.В директивата са определени и ограничения за размера на отделните такси. \"Да речем, че месечната винетка не може да струва повече от 18% от стойността на годишната, двумесечната не може да струва повече от 30% от стойността на годишната, а пък 10-дневната не може да струва повече от 8%, за да се избегнат тези спекулации да се продават много скъпи винетки за много кратки периоди\", поясни още той.Според евродепутата промените ще засегнат и водачите на по-стари камиони, защото в превозните средства ще трябва да има монтирани устройства за изминато разстояние и отчитане на вредни емисии. По този начин превозвачите с по-нови камиони ще бъдат облагодетелствани.Припомняме, вчера, 27 май, темата коментира евродепутатът от ЕНП Андрей Новаков, който пропътува Европа в ТИР, за да \"влезе в обувките\" на превозвачите, които скочиха срещу Пакета \"Макрон\". По думите му протестът на превозвачите е основателен.Според представителя на българските граждани в парламента на ЕС , който няма понятие какво е реалната работа на превозвачите. Новаков заяви и че не трябва да има двойни стандарти в ЕС, а Европа отдавна вече била на две скорости.Припомняме и че евродепутатът Ангел Джамбазки заяви, че се организира .\"Най-важният въпрос е нахалството и наглостта на част от лобистите в определени държави, най-вече Франция, които се опитват по един антиевропейски начин да създават евроскептицизъм. Те разглобяват ЕС. Опитват се да откраднат един цял български сектор. Опитват се с непазарни методи да въведат административна пречка, така че българските превозвачи да фалират и да могат да вземат техните работници там като гастарбайтери. Това е безпрецедентно\", категорично заяви Джамбазки.", "date": "2018.05.28", "title": "Франция и Германия не отстъпват за пакета \"Мобилност\", притеснен Петър Курумбашев"}
{"url": "https://news.bg/int-politics/5-zvezdi-nastoyavat-za-impiychmant-na-prezidenta-na-italiya.html", "text": "Лидерът на италианското антиелитистко движение \"5 звезди\" Луиджи ди Майо настоя, че президентът на Италия Серджо Матарела трябва да бъде отстранен от длъжност, след като той наложи вето на предложението на номинирания за министър-председател Джузепе Конте за икономически министър - Паоло Савона.\"Бяхме на няколко крачки от сформирането на правителство, но бяхме спрени, тъй като в нашия кабинет има министър, който критикува Европейския съюз\", изтъкна Ди Майо по държавната телевизия RAI.Член 90 от конституцията на Италия предвижда: \"Президентът на републиката не носи отговорност за действията, извършвани при упражняване на президентските задължения, освен в случаите на държавна измяна и нарушение на Конституцията. При такива случаи президентът може да бъде отстранен от длъжност от парламента, с абсолютно мнозинство от неговите членове.\"В рядко срещан ход, италианският президент Серджо Матарела обяви вчера, че не може да допусне евроскептикът Савона да стане министър, като се позова на опасенията на инвеститори.Решението на Матарела сложи край на опита на двете популистки партии \"5 звезди\" и \"Лига\" да сформират коалиционно управление.По този начин предсрочни парламентарни избори изглеждат все по-вероятни.Матарела се срещна с Карло Котарели, бивш изпълнителен директор на Международния валутен фонд, който може да оглави временно служебно правителство, което едва ли ще изкара дълго.Италия, четвъртата най-голяма икономика в еврозоната, е без правителство от изборите на 4 март, тъй като никоя политическа партия не успя да спечели мнозинство.Новак в политиката, Джузепе Конте беше предложен от двете популистки партии за премиер в опит за слагане на край на 11-седмичната политическа безизходица в Италия.", "date": "2018.05.28", "title": "\"5 звезди\" настояват за импийчмънт на президента на Италия"}
{"url": "https://news.bg/society/nay-golemiyat-problem-na-kontsesionerite-na-plazhove-sa-spasitelite.html", "text": "Най-големите проблеми на концесионерите на морските плажове е намирането на спасители. \"Не всички са достатъчно добри служители, но ние сме принудени да работим с това, което има на пазара\". Това заяви в ефира на БНТ концесионерът Дирон Ръсовски.Основна причина за липсата на кадри е, че работата е сезонна. Заплатите за морски спасители варират между 1000 и 1500 лв.\"Това е удобно за ученици и студенти да изкарат лятото при нас и също хора над 50 години, които търсят по-малко напрежение и по-малко нерви\", смята концесионерът.От своя страна директорът на Водоспасителната служба към БЧК Антон Налбантов акцентира, че обичайно въпросът с водните спасители винаги се коментира в началото на сезона.Според него стопаните на плажовете, които осигуряват адекватно заплащане и са сформирали добри екипи, няма да срещнат проблеми в намирането на кадри.86 са безстопанствените плажове в България за предстоящия летен сезон, информира Нова. Най-много от тях се намират в община Царево. Кметът на общината Георги Лапчев не вижда нищо странно в това.\"Не е някакъв парадокс, че най-много са тези плажове в община Царево, тъй като тя е най-морската община в държавата - с близо 65 километра брегова ивица. Това доскоро не беше проблем за туризма, не е проблеми за Община Царево, тъй като напоследък главоломно набира скорост почиването като див метод и това започва да се превръща в проблем за общината\", заяви Лапчев и добави, че общината няма против концесията на плажовете.Сравнено с изминалата 2017 г. неохраняемите плажове са със 17 по-малко. На територията на област Бургас се намират 50 от неохраняемите плажове по Черноморието. Във Варна плажните ивици без спасители са 23, а 13 се намират в област Добрич.", "date": "2018.05.28", "title": "Най-големият проблем на концесионерите на плажове са спасителите"}
{"url": "https://news.bg/crime/vas-obyavi-za-nezakonno-kazinoto-na-stolichniya-hotel-marinela.html", "text": "Със свое решение Върховният административен съд - ВАС окончателно потвърди незаконосъобразността на издаденото от главния архитект на район \"Лозенец\" разрешение за строеж, с което беше позволено изграждането на казино към столичния хотел \"Маринела\".До него се стигна след като при извършена проверка по реда на надзора за законност, проведена под ръководството на СГП и внесен протест, началникът на Регионална дирекция \"Национален строителен контрол\" - Югозападен район отмени като незаконосъобразно издаденото разрешение за строеж. Основен мотив при отмяната на акта е, че главният архитект на район \"Лозенец\" не е компетентен да издава разрешения за строежи от категорията на изграденото казино.Заповедта е обжалвана от представителите на хотела, но в хода на проведените съдебни производства пред Административен съд - София - град и Върховния административен съд успешно бе защитена тезата на СГП, в резултат на което окончателно бе обявена незаконността на издаденото от главния архитект на район \"Лозенец\" разрешение за строеж.Въз основа на решението на ВАС изграденото към хотел \"Маринела\" казино на практика представлява незаконен строеж и подлежи на премахване от страна на компетентните държавни органи.След намесата на СГП и контролните органи хотел \"Маринела\" ще запази архитектурния си облик във вида, в който същият е проектиран от японския архитект Кишо Курокава.Независимо от успешния изход на проведеното административно и съдебно оспорване, СГП ще продължава активно да упражнява надзор за законност върху дейността на администрацията и по - конкретно във връзка с разкрити случаи на незаконно строителство. Това е основен приоритет в дейността на прокурорите при административния отдел на Софийска градска прокуратура.", "date": "2018.05.28", "title": "ВАС обяви за незаконно казиното на столичния хотел \"Маринела\""}
{"url": "https://news.bg/crime/reglamentat-za-lichnite-danni-e-v-konflikt-sas-zakonodatelstvoto-spored-emil-radev.html", "text": "Новият европейски регламент за защита на личните данни влиза в конфликт със законодателството. Тази позиция заяви евродепутатът Емил Радев в ефира на БНТ.Причина за това е, че все още не са готови промените в законите ни, които да се съгласуват с новите изисквания.По думите му Европа покрива най-високите стандарти за защита на личните данни. Според него независимо, че регламентът е приет преди близо две години, не е имало достатъчно разяснителни кампании.Радев негодува, че дебатът какво предвижда регламента започва едва сега. \"Тепърва стартират и законовите промени, които трябваше да са факт, които да разяснят новите изисквания. Стигна се до там, че нашия закон си противоречи с регламента. Трябва да се направи много широка кампания. Тепърва започват законовите промени. Добре е, че има облекчения за малките фирми. Само фирми с над 250 души трябва да назначават човек, който да отговаря за личните данни\", обясни Емил Радев.", "date": "2018.05.28", "title": "Регламентът за личните данни е в конфликт със законодателството според Емил Радев"}
{"url": "https://news.bg/crime/hvanaha-80-hil-kasa-kontrabandni-tsigari-vav-vrachansko.html", "text": "При спецакция са задържани 80 хил. къса контрабандни цигари във врачанско.В хода на акцията на КПП - Ребърково служители на сектор \"Противодействие на икономическата престъпност\" при областната дирекция спират за проверка товарен автомобил \"Мерцедес\", управляван от 27-годишния В.К. от Враца. Водачът е с криминални регистрации в полицията.При извършена щателна проверка, в специално пригоден тайник, са открити 80 000 къса цигари, без български акцизен бандерол. Работата по случая продължава и е образувано досъдебно производство.Специализираната операция е с цел пресичане, разкриване и документиране на престъпления, свързани със съхранение и разпространение на акцизни стоки без български акцизен бандерол.  ", "date": "2018.05.28", "title": "Хванаха 80 хил. къса контрабандни цигари във врачанско"}
{"url": "https://news.bg/int-politics/yuzhna-koreya-zove-za-po-improvizirani-razgovori-sas-severna-koreya.html", "text": "Президентът на Южна Корея Мун Дже-ин обяви, би могло да има по-импровизирани преговори и срещи с вожда на Северна Корея Ким Чен-ун, след като американските власти се подготвят за историческа среща между президента Доналд Тръмп и Ким, съобщава \"Ройтерс\".Мун и Ким проведоха изненадваща среща в събота в граничното село Панминчжон, по време на която те се разбраха, че срещата на върха между Северна Корея и САЩ трябва да се проведе.\"Това, което е по-важно от всичко останало от последната среща на върха между двете Кореи, беше, че лидерите лесно осъществяват контакт и лесно се срещат, за да обсъждат неотложни въпроси, без сложни процедури и формалности, точно като случайна среща\", изтъкна Мун Дже-ин., планирана за 12 юни в Сангапур, преди да обяви, че е преразгледал решението си, а американски и севернокорейски официални лица се срещнаха, за да обсъдят подробностите на среща на върха.Вчера Държавният департамент на САЩ обяви, че представители на САЩ и Северна Корея са се срещнали в Панминчжон, село в Демилитаризираната зона, която разделя тежко въоръжената граница между Северна и Южна Корея.Екип от официални лица от САЩ също така е пътувал до Сингапур, за да се срещне с представители на Северна Корея там, допълниха от Белия дом. Сун Ким, бивш посланик на САЩ в Южна Корея, е ръководил американската делегация, която се е срещнала със севернокорейските представители на границата.След няколко седмици на политически пози от страна на Тръмп и Ким, анализаторите приветстваха новината за изпращането от страна на САЩ на екип от опитни преговарящи, за да проведат няколко дни подготвителни преговори с представителите на Северна Корея.", "date": "2018.05.28", "title": "Южна Корея зове за по-импровизирани разговори със Северна Корея"}
{"url": "https://news.bg/world/palna-obshta-stachka-v-gartsiya-na-30-may.html", "text": "На 30 май, сряда, в Гърция ще има пълна обща стачка.Синдикатите в Гърция са заявили, че транспортът в цялата страна ще бъде напълно блокиран. Ще бъдат затворени и всички държавни учреждения и частни компании, информира кореспондентът на БНР в южната ни съседка.Това е поредният протест в Гърция по повод икономическата политика на правителството. На общата стачка синдикатите отново ще настояват за промени в данъчната система, както и за спазване на правата на работещите.Синдикатите искат и отмяна на всички наредби, които водят до орязване на пенсиите и заплатите и масова безработица в страната.Общата стачка се организира от двата най-големи синдиката в Гърция - синдиката на държавните служители и този на работещите в частния сектор.На 30 май Гърция се \"затваря\". В деня на стачката няма да работи нито едно пристанище в страната. Всички влакове пък ще останат на гарите. Възможно е единствено градският транспорт да работи за няколко часа.В сряда затворени ще останат всички държавни учреждения и частни фирми.Транспортните компании предупреждават пътниците да променят резервациите си за протестния ден.", "date": "2018.05.28", "title": "Пълна обща стачка в Гърция на 30 май"}
{"url": "https://news.bg/crime/po-4-godini-zatvor-za-dvama-iznudvachi.html", "text": "Специализираният наказателен съд осъди двама на по 4 години затвор за изнудване и заплаха за убийство.Двамата са осъдени за престъпление от лятото на 2015 година. Тогава двамата чрез заплахи за убийство принудили мъж да им предаде против волята си сумата от 11 000 лева.Първоначално изнудвачите поискали 20 000 лева. Мъжът обаче им дал първо 10 000 лв., а после още 1 000 лева. След това жертвата отказала да дава повече пари на изнудвачите.С присъдата двамата трябва да заплатят и глоби от по 4 000 лева, както и разноските по делото.Освен това осъдените трябва да платят солидарно на пострадалия обезщетение от 20 000 лева, от които 11 000 лв. за причинени имуществени вреди и 9 000 лв. за нематериални такива.", "date": "2018.05.28", "title": "По 4 години затвор за двама изнудвачи"}
{"url": "https://news.bg/world/belgrad-nyakoi-albanski-lideri-sa-saglasni-kosovo-da-se-razdeli.html", "text": "Министърът на външните работи и първи вицепремиер на Сърбия Ивица Дачич заяви, че албански политици са заявили пред него, че разделение е най-доброто решение за Косово и Метохия, информира ТАНЮГ., сподели Дачич.Той добави, че албанците са му съобщили, че идеята е приемлива и че е най-доброто решение за тях също., критикува Дачич.", "date": "2018.05.28", "title": "Белград: Някои албански лидери са съгласни Косово да се раздели"}
{"url": "https://news.bg/int-politics/izrael-stroi-morska-ograda-pri-granitsata-s-gaza.html", "text": "Израелският министър на отбраната Авигдор Либерман обяви, че Израел строи оградно съоръжение в морето на границата с ивицата Газа, съобщи Дойче веле.По думите му, то ще бъде на три нива.Целта е да се пресече възможността за проникване в Израел на палестински военизирани формирования.Строителството на бариерата ще бъде завършено към края на годината, уточняват от министерството.Либерман коментира, че с издигането на преградата радикалното движение \"Хамас\" ще изгуби още една стратегическа възможност за действие.", "date": "2018.05.28", "title": "Израел строи морска ограда при границата с Газа"}
{"url": "https://news.bg/press/kiev-pochete-dimitar-peshev-uchenitsi-sabirat-pari-za-proteza-na-svoya-uchitelka-obrazovanieto-mezhdu-knigite-i-klipchetata.html", "text": "Външнополитическите активности на страната ни продължават да са сред водещите теми на всекидневниците.\"Посещението на премиера Борисов в Украйна приключи днес с откриване на паметна плоча на Димитър Пешев на едноименния площад в украинската столица, предаде БНР. На церемонията в Деня на Киев премиерът подчерта, че България е единствената страна, спасила всичките свои евреи... Площад в Киев носи името на Димитър Пешев по инициатива на Българското посолство. През март Киевската рада взе решението да увековечи името на човекът, допринесъл в най-голяма степен за спасяването на българските евреи.С церемонията приключи посещението на българския премиер Борисов в Украйна. Той се срещна с президента Петро Порошенко и с премиера Володимир Гройсман...\" - в. \"Сега\".\"Киев почете спасителя на българските евреи\"България е единствената държава, която е спасила всичките си евреи - над 50 000. С това ние показваме на Украйна и на света колко хуманен и силен е бил българският народ в едно мракобесно време, когато защитава своите евреи\", заяви министър-председателят Бойко Борисов. На церемонията в украинската столица присъстваха премиерът на Украйна Володимир Гройсман, кметът на Киев Виталий Кличко, кметът на София Йорданка Фандъкова, посланик Микола Балтажи и посланик Красимир Минчев...\" - в. \"Труд\".\"В украинската столица Киев бяха официално открити площад и мемориална плоча на името на Димитър Пешев. Инициативата за кръщаването на площад в Киев на името на Димитър Пешев е на посолството на България в Украйна... Борисов разказа, че бабата на премиера на Украйна Гройсман е оживяла по чудо през Втората световна война. \"Всички са били разстреляни, тя се спасява, а сега внукът й е премиер на Украйна\", обясни той и честити на присъстващите празника на града. \"Днес почитаме паметта на изтъкнатия хуманистичен и политически деец Димитър Пешев в сърцето на Украйна\", каза премиерът на Украйна Володимир Гройсман. \"Днес честваме както Денят на Киев, така и стореното от Димитър Пешев. Ментално, исторически и географски сме европейци, затова искаме и градът, и държавата ни да станат европейски\", заяви кметът на Киев Виталий Кличко. Той отбеляза, че общата задача на Украйна и България е да се постигне европейския стандарт на живот. Мемориалът се намира в централната част на града в близост до Ботаническата градина, Олимпийския стадион и Националния киевски университет \"Тарас Шевченко\". Инициативата е на посолството на Република България в Украйна...\" - в. \"Стандарт\".В. \"Дневник\" цитира енергийния министър Теменужка Петкова за посещението на премиера Борисов в Русия:\"Имаме стратегическо партньорство както по отношение на доставките на природен газ в България, така и на електроенергетиката, на атомната енергетика. Така че нашата комуникация и този тласък е даден много отдавна. Това, че е даден тласък, беше заявено от президента Радев. Разбира се, всяка една подобна визита, всеки един такъв повод за контакт, за комуникация е важен и всеки един тласък е добре дошъл. Но аз смея да твърдя, че такъв тласък имаме и той не е от вчера и от днес. И резултатите от този тласък са налице през последните няколко години\", заяви Петкова. По думите на енергийния министър се работи още от предишния управленски мандат на Борисов много активно по изграждането на газоразпределителен център на територията на България, за което има подкрепа и от Европейската комисия. Вариант е в този център източник да бъде и руският природен газ. \"Разбира се, наред с природния газ от каспийския регион. Надяваме се съвсем скоро да се сбъдне една наша мечта и в дълбоко Черно море да бъдат открити залежи на природен газ. Работим, разбира се, и по и изграждането на интерконектора със Сърбия, един изключително важен проект, и интерконектора с Румъния, който вече е факт\", коментира още Петкова. Според нея на предстоящата среща между премиера Борисов и Владимир Путин водеща тема ще бъде енергетиката, като по думите й руските партньори \"имат ясна визия за изискванията на Европейската комисия\" във връзка с енергийните проекти...\" - \"Дневник\".\"Заместник министър-председателят и министър на външните работи Екатерина Захариева ще участва в Съвета \"Външни работи\", който ще се състои на 28 май в Брюксел, съобщава МВнР. Съветът ще обсъди ситуацията в Иран и споразумението за ядрената програма на страната в контекста на последните развития след решението на САЩ да се оттеглят от него. Тези разговори са продължение на обсъжданията на лидерите на ЕС в рамките на неформалната им среща в София на 16 май, на която те постигнаха единодушно съгласие, че ЕС няма да се откаже от споразумението, докато Иран продължава изцяло да се придържа към него, се посочва в съобщението. Министрите ще обменят мнения за резултатите от Срещата на върха ЕС - Западни Балкани, която се състоя на 17 май в София. Те ще обсъдят актуалната обстановка в Северна Корея и в Йемен, както и ситуацията във Венецуела след президентските избори в страната от 20 май. На работен обяд първите дипломати на 28-те страни от ЕС ще дискутират последните развития на ситуацията в ивицата Газа. Министрите ще обсъдят положението в Демократична република Конго след заключенията на Съвета от 11 декември 2017 г. и в контекста на планираните в края на годината избори в страната...\" - в. \"Дневник\".\"Предложеният нов механизъм за защита на бюджета на ЕС от финансови рискове, свързани със слабости в правосъдието, \"вече предизвиква доста противоречия в Европейския парламент, ще предизвика и много такива в Съвета на ЕС. Аргументите в подкрепа на подобна идея са ясни, но истински важни се оказват аргументите против. Те са чисто практически и политически\". Това заяви в интервю за \"Дневник\" българският евродепутат Андрей Новаков (Европейска народна партия; ГЕРБ). През април той бе избран за главен преговарящ по основния регламент за европейските структурни и инвестиционни фондове след 2020 г. В началото на май Европейската комисия представи предложението си за нов многогодишен бюджет на ЕС за периода 2020-2027 г. В предложението има редица новости като спиране на еврофондовете за страни със слабо правосъдие, намаляване на средствата за някои от традиционните политики на ЕС (кохезионна и селскостопанска) и повече средства за сигурност, отбрана и иновации. Комисията предлага финансирането на общата селскостопанска политика и на политиката на сближаване да се намали умерено - и за двете политики с около 5%, - за да отразява новата реалност на съюз с 27 държави. \"Нека да си представим, че този регламент влиза в сила от утрешния ден. Непосредствените му адресати са държави в Централна Европа, в някои от които назряват евроскептични настроения. Разпоредбите на регламента предвиждат спиране на европейско финансиране при дефицити в принципа на правовата държава. Тогава се случват три неща: подсилват се аргументите на антиевропейската реторика на местно ниво; биват наказвани бенефициентите на кохезията - общини, бизнес, млади хора; антиевропейските настроения ще се отразят пагубно на резултата от европейските избори с основни победители крайните популисти и евроскептици\", коментира Новаков. По думите му трябва да се търси златната среда между опазване ценностите и принципите на Съюза и избягване на непоправими щети. \"Просто трябва да потърсим други начини. Що се отнася до България, не съществуват никакви рискове от попадането ни в обхвата на регламента\", допълва още евродепутатът, имайки предвид предложения принцип за пари срещу законност...\" - в. \"Дневник\".Вестниците в понеделник отделят място и на темите, свързани с образованието.\"Т. Теодосиев: Ученик в 9-и клас трябва да е прочел 1000 книги Децата са все по-неграмотни и на това трябва да се противодейства. Това обяви в предаването \"Тази неделя\" по Би Ти Ви популярният преподавател по физика от Казанлък Теодосий Теодосиев. За висок коефицент на интелигентност е необходимо един ученик в девети клас да е прочел поне 1000 книги от по 600 страници и да се е занимавал с точни науки, но не само с математика, обяви Теодосиев. Теодосий Теодосиев беше част от българската делегация при папата за 24 май. \"Папата е изключително скромен и въздържан човек, има изключителна власт, но не злоупотребява с нея. Стреми се да се върне към изворите на християнството - нещо много важно\", коментира учителят. По думите му светът няма нужда от хиляди пъти унищожение, в което се надпреварват държавите, а от един път спасение. Той се опасява от това хората да не си организират един \"Армагедон\" сами. Теодосиев има дъщеря в първи клас - Йоанна, надява се тя освен умен да стане и разумен човек.\" - в. \"Сега\".\"Над половината българчета учат с видеоклипчета Младите не са спрели да четат, просто го правят на електронните си устройства. Картинната информация се усвоява 60 хил. пъти по-бързо и остава в съзнанието по-дълго Над 60% от учениците ни гледат видеоуроци и търсят материали в интернет, за да се подготвят за училище. В същото време 20% от родителите се доверяват на тези материали, а 44% дори са платили за онлайн помагала. Една четвърт от родителите смятат, че видеоуроци и онлайн материали трябва да се използват и в класните стаи. Това показва изследване на образователен портал от 2015 г., обхващащо 1442 български ученици и родители. Въпреки широко разпространеното мнение, че технологиите отдалечават днешните деца от четенето и ученето, те не бива напълно да се заклеймяват. Когато става въпрос за възприемане на информация и усвояване на някакво умение, младите предпочитат да изгледат видео със синтезирано поднесени данни или показани инструкции. В ютюб може да се намери клипче с указания за почти всяко едно действие от ежедневието като например как да си поправиш нещо вкъщи, да си разглобиш телефона, как да рисуваш, да се целуваш. Тази тенденция се пренася и в училищата, най-вече в чужбина, но малко по малко и у нас и е причина учениците да постигат все по-добри резултати. Вече е доказано, че си има съвсем научни причини за това. Мозъкът реагира на визуалното представяне 60 хил. пъти по-бързо, отколкото на текста или всякакъв друг вид учебен материал... В ютюб има клипчета с напътствия за всякакви действия от ежедневието ни. Всъщност 90% от информацията, която мозъкът ни възприема по принцип, е визуална. Клипчетата в ютюб са перфектен начин за развиване на конкретно умение, защото демонстрацията дава много по-ясна представа какво трябва да се направи. Така нещата стават по-малко абстрактни...\" - в. \"24 часа\".\"На 27 май с изпити по немски и по испански език започна втората кандидатстудентска сесия за учебната 2018/2019 г. на Софийския университет \"Св. Климент Охридски\". Кандидатстудентският изпит по немски език е писмен с продължителност четири часа. Състои се от тест (А и Б), с които се проверяват лексическите и граматическите знания; текст за четене с разбиране; съчинение, свързано тематично с текста за четене с разбиране (дължина 200-220 думи); превод от немски на български език (около 1500 знака). Конкурсният изпит по испански език се провежда в рамките на изучавания в средното общообразователно училище лексико-граматичен материал, разширен до активното владеене на около 8000 думи и изрази, което предполага допълнителни самостоятелни занимания и четене на оригинална литература. Целта на изпита е да се проверят езиковите знания и умения на кандидат-студентите. Изпитът се състои от следните елементи: разбиране при четене, лексикални и граматични задачи към текста за разбиране, текст с пропуснати думи, граматични упражнения и съчинение. Максималният брой точки е 100. Времетраенето на изпита е около 120 минути.\" - в. \"Стандарт\".Добротворчеството също намира място на страниците на вестниците.\"Ученици събират пари, с които да бъде купена протеза за класната им, след като тя загубила единия си крак при пътен инцидент. 37-годишната учителка Златка Анастасова била пометена от 19-годишен шофьор, докато чакала да пресече на пешеходна пътека в София. За протезата са нужни 50 000 лв., а до момента са събрани половината пари, съобщи Нова тв. От същия клас е и момчето, което преди няколко дни бе блъснато на околовръстния път от друг шофьор, който избягал след инцидента. Заради кататстрофата той пропуска бала си и матурите. \"Трудно е. Сякаш някой ни е урочасал. Ние ме първият й клас. Тя ни гледа като деца. Затова искаме да помогнем за събирането на средствата за протезата\", разказа един от учениците на Анастасова.\" - в. \"24 часа\".\"Граждани се заеха сами да чистят кътчета край брега Доброволци почистиха през уикенда езерния плаж във варненския квартал \"Аспарухово\", както и пространство под Аспаруховия мост. Районът е замърсен от години. Кампанията протече под мотото \"Чисто море, чиста храна, здрави деца, щастливи хора\" и не бе организирана от институции, а изцяло от граждани, които искат да живеят сред по-добра жизнена среда. Местното районно кметство помогна с извозване на отпадъците. Подготовката протече изцяло в социалните мрежи. Макар че интерес към събитието заявиха много повече хора, отколкото реално се стекоха да чистят, бе свършена доста полезна работа. Пак през уикенда граждани почистиха и устието на Камчия...\" - в. \"Сега\".", "date": "2018.05.28", "title": "Киев почете Димитър Пешев, ученици събират пари за протеза на своя учителка, образованието между книгите и клипчетата…"}
{"url": "https://news.bg/weather/slanchevo-toplo-s-epizodichni-prevalyavaniya.html", "text": "Седмицата започва със слънчево време и летни температури.В следобедните часове в западните райони отново ще се образува купеста и купесто-дъждовна облачност, възможни са превалявания, на места придружени с гръмотевици.Очаква се слаб до умерен североизточен вятър.Максималните температури са от 25 градуса - по Черноморието, до 30 югозападните райони.Минималните са около 14-15 градуса за по-голямата част от страната, по Черноморието 17-18.", "date": "2018.05.28", "title": "Слънчево, топло, с епизодични превалявания"}
{"url": "https://news.bg/world/trima-balgari-zaginaha-v-ispaniya-pri-katastrofa-na-zhelezopaten-prelez.html", "text": "Трима българи загинаха, след като товарен влак удари автомобила им на железопътен прелез в Испания, предаде Нова телевизия.Сънародниците ни са работили временно в страната, според информация на испанската медия Еl Pais.Съобщава се, че колата е преминавала през прелез без бариера. Имало е светофар, който по думите на кмета на град Фонтанар, където е станал инцидентът, е работел.В този град има много сезонни работници, които се занимават със събиране на аспержи. Инцидентът е станал край полето и затова се предполага, че българите са отивали на работа преди тежкия инцидент.Автомобилът им е бил със софийска регистрация. Местните власти поднасят съболезнования на близките на загиналите българи.", "date": "2018.05.28", "title": "Трима българи загинаха в Испания при катастрофа на железопътен прелез"}
{"url": "https://news.bg/world/kosmicheskata-obshtnost-se-sboguva-s-alan-biyn.html", "text": "Астронавти, учени, общественици се сбогуват с Алън Бийн - четвъртия човек, стъпил на Луната.  Бийн, който почина на 86-годишна възраст, стана популярен като художник, след като приключи работата си в НАСА, напомнят информационните агенции. Двигател на вдъхновението му отново беше космосът, който се превърна в основна тема на неговите творби.Членове на семейството му съобщиха, че той е заболял преди две седмици, когато се е намирал в щата Индиана. Починал е в болница в Хюстън.Астронавтът Майк Масимино нарече Бийн \"най-удивителния човек\", когото някога е срещал.\"У него по уникален начин се съчетаваха техническите постижения на астронавта и творческите на художника\", сподели Масимо, който е сред участниците в двата първи полета със совалка.\"Спомняме си за астронавта от \"Аполо 12\" Алън Бийн, който стъпи на Луната през 1969 г., управляваше екипажа на \"Скайлаб\" през 1973 г. След работата си като астронавт започна да рисува удивителни светове, които само той би могъл да види по този начин.\" - се казва в съобщение на НАСА.Бийн е поканен в американската космическа агенция през 1963 г. Преди това е бил летец-изпитател на военни самолети.Бил е част от два космически полета. Първият е през 1969 г. - тогава е пилот на лунния модул на \"Аполо 12\". След мисията той разказва колко рискована се е оказала тя:\"Възприемахме това като научна фантастика в много по-голяма степен, отколкото другите хора. Знаехме колко е сложно. Знаехме колко много неща трябва да направим правилно. То е все едно да предприемеш пътешествие през Сахара, да излезеш и да спреш за два дни. А после да се надяваш, че двигателят ще запали, иначе всичко свършва.\"През 1973 година той става командир на втората пилотирана експедиция към американската орбитална станция \"Скайлаб\".Напуска НАСА през 1981 г. и започва кариера на художник. В картините му винаги присъства космическата тематика. Например, следи от стъпки върху Луната или нашивки от скафандър със следи от лунен прах.\"Той не само показваше тези изумителни моменти от историята, моменти, които не биха могли да бъдат предадени от камера. Това можеха да направят само картините, които той, образно казано, посипа с лунен прах. Тези картини увековечиха не само него, но и цялата програма \"Аполо\" - сподели пред Би Би Си историкът Робърт Пърлман.Преди Бийн на Луната стъпиха Нийл Армстронг и Баз Олдрин с мисията \"Аполо 11\" през юли 1969 година, както и още един участник в експедицията \"Аполо 12\" - Чарлз Конрад.От четиримата първопроходци по лунната повърхност жив е само 88-годишният Олдрин.В рамките на лунната програма на НАСА до спътника на нашата планета стигнаха 24-ма астронавти, 12 от тях стъпиха на неговата повърхност.", "date": "2018.05.28", "title": "Космическата общност се сбогува с Алън Бийн"}
{"url": "https://news.bg/world/prieha-v-bolnitsa-dzhordzh-bush-starshi.html", "text": "Експрезидентът на САЩ Джордж Буш-старши е приет в болница в щата Мейн, съобщи в Twitter неговият говорител Джим Макграт.\"Ниско кръвно налягане и преумора. Вероятно той ще остане там няколко дни, за да е под наблюдение.\" - уточнява Макграт.По думите му, експрезидентът е в съзнание, бодър е и не изпитва дискомфорт.93-годишният Буш беше хоспитализиран и по-рано - на 22 април, на следващия ден след погребението на съпругата му Барбара. Припомняме, първата лейди почина на 17 април, на 92-годишна възраст.", "date": "2018.05.28", "title": "Приеха в болница Джордж Буш-старши"}
{"url": "https://news.bg/society/dnes-e-praznikat-sv-duh.html", "text": "Днес църквата чества празника Свети Дух, посветен на третото лице на Светата троица, равнозначно на Отца и Сина.Той се отбелязва в понеделника след Петдесетница, когато се почита слизането на Светия Дух над апостолите и даруването им с Божествената му благодат.Известен е още като Русаля и Духовден.Светият Дух обогатява човека с духовни дарове и плодове, се казва в Евангелието на Матей.Днес имен ден празнуват Доротей, Доротея, Дори, Дорина, Дориана, Дориан.", "date": "2018.05.28", "title": "Днес е празникът Св. Дух"}
{"url": "https://news.bg/int-politics/nato-rusiya-e-izpolzvala-edna-i-sashta-shema-za-namesa-v-izbori-prez-2016-2017-g.html", "text": "През периода 2016-2017 г. Русия се е намесвала в избори и референдуми в редица страни-членки на НАТО, като е използвала една и съща типична схема. Това се казва в доклада за 2016 г. на Комисията по наука и технологии на алианса, публикуван на сайта на Парламентарната асамблея на организацията. Документът е със заглавие \"Руската намеса в избори и референдуми в алианса\".Като отделни части в анализа присъстват президентските избори в САЩ през 2016 г., референдумът за Brexit във Великобритания през 2016 г. и парламентарните избори през 2017 г., президентските избори във Франция през 2017 г., парламентарните избори в Германия през 2017 г., събитията в Испания по време на конституционната криза заради сепаратистките действия в Каталуния през 2017 г.Използвана е една и съща схема - нерегламентирана намеса в системата от политически партии и правителствени структури, предизвикване на пробиви в лични и служебни мейли, кражба на лична информация, системни \"изтичания\" на похитената информация и масовото й разпространяване в социалните мрежи, тиражиране чрез \"ботове\", \"тролове\" и други средства.Практикува се и предаване на информация чрез медии, върху които се упражнява влияние, фабрикуване на невярна и фалшива информация от органи, контролирани от руското правителство.В резултат на това се създава атмосфера на хаос и скандали в обществата, които са мишена на такива действия, се казва в доклада.Като противодействие срещу руската намеса се предлагат мерки, свързани с избирателната инфраструктура, информационните системи и медийната сфера.Сред препоръките е изработването на ясни процедури за оперативно реагиране в случаи на намеса, засилване на отговорността на медиите и технологиите, въвеждане на допълнителни мерки за противодействие срещу злосторници и срещу злоупотреба от тяхна страна в интернет пространството.Препоръчва се властите да се ангажират да информират обществото за рисковете от намеса и да се отстраняват предпоставките за злонамерена намеса отвън.", "date": "2018.05.28", "title": "НАТО: Русия е използвала една и съща схема за намеса в избори през 2016-2017 г."}
{"url": "https://news.bg/regions/kandidatat-na-bsp-iska-kasirane-na-vota-v-galiche.html", "text": "Кандидатът от БСП за кмет на Галиче Веселин Тушинов ще иска касиране на вота от вчера. Това заяви лично Тушинов пред bTV.Припомняме, вчера във врачанското село Галиче се проведе . На балотажа участваха кандидатите на двете най-големи политически сили у нас - ГЕРБ и БСП. От листата на социалистите в надпреварата се състезаваше Веселин Тушинов. Кандидатът на ГЕРБ беше Страхил Стоянов.Според резултатите от вота . Той е получил с 27 гласа повече от опонента си, при 66% избирателна активност в селото.В хода на изборния ден бяха подадени няколко .Според социалистите в едната от изборните секции, намираща се в училището в селото, през задната врата са влезли около 15 души. Хората били непознати в селото, но фигурирали в избирателните списъци.От щаба на Веселин Тушинов подадоха и друг сигнал - за нелегална агитация от страна на член на подвижната избирателна секция в деня на вота.Случаят беше проверен и по него бяха съставено актове за административно нарушение спрямо служителите от мобилната секция. Служителите раздали на трети лица празни бюлетини, така че да гласуват вместо хора с увреждания и други жители на селото.Според кандидата на БСП тези сигнали и нарушения са достатъчни, за да се твърди, че вотът е бил манипулиран и нечестен. Той е категоричен, че ще поиска касиране на изборите.\"Хората, които влязоха през вратата, предрешиха вота\", заяви Тушинов.Подадохме и сигнали за нарушения, извършени от членовете на подвижната секция. Става въпрос за нелегална агитация в деня на вота, обясни кандидатът от БСП. По думите му в изборния списък на подвижната секцията липсвали именно хора, които са инвалиди, около 5 на брой.Хора от щаба на социалиста също бяха категорично, че вотът не трябва да бъде зачитан за правомерен. \"Виждате, че подвижната секция са с нарушения, съставени са актове. Това е достатъчно\", посочват те.Основната причина за резултата и победата на кандидата на ГЕРБ била, че се давали бюлетини на хора, които не са гласоподаватели в селото. Същите гласували от името на други хора.Новият кмет на Галиче Страхил Стоянов от ГЕРБ не прие нападките на червените. По думите му изборният ден е преминал без проблеми.Вратата, през която в училището влезли въпросните 15 души, била аварийна врата. Тя се отваряла само отвътре, а плътно до нея имало кабинка с полицаи, което на практика правило невъзможно нарушаването на правилата. Вратата не се заключвала.На въпрос дали управлението на Ценко Чоков ще остане е миналото новият кмет на Галиче отказа коментар. Запитан дали очаква удари под кръста Стоянов заяви, че няма какво да очаква.", "date": "2018.05.28", "title": "Кандидатът на БСП иска касиране на вота в Галиче"}
{"url": "https://news.bg/int-politics/noviyat-prezident-na-kolumbiya-shte-bade-izbran-na-balotazh.html", "text": "Кандидатът на дясната партия Демократичен център Иван Дуке и бившият кмет на колумбийската столица Богота - Густаво Петро, се класираха за втория тур на президентските избори в Колумбия, предадоха информационните агенции.Иван Дуке събира около 39 на сто от гласовете, а левият Густаво Петро - около 25 на сто.Балотажът ще се състои на 17 юни.Това са първите президентски избори в Колумбия след сключването на мирния договор между правителството и бунтовническата групировка FARC. С документа беше сложен край на продължилия повече от пет десетилетия вътрешен конфликт в страната.", "date": "2018.05.28", "title": "Новият президент на Колумбия ще бъде избран на балотаж"}
{"url": "https://news.bg/society/zasnetiyat-s-podkup-ot-50-lv-katadzhiya-otricha-obvineniyata.html", "text": "Столичният катаджията, който беше  на булевард \"Васил Левски\", отрича обвиненията.Пътният полицаи категорично отрича да е взимал подкуп. \"Говорите ми глупости, за какви 50 лв. говорим\", отсече той пред bTV.Припомняме, катаджията беше заснет от шофьор как съставя фиш спрямо същия за неправилно спиране. В същото време катаджията си затваря очите за по-тежкото нарушение на водача - изтекъл годишен технически преглед, за което санкцията е по-солена. На видеото се чува как служителят казва на шофьора: \"Спестил съм ти спиране от движение.\"Според новите промени в Закона за движение по пътищата обаче при липса на технически преглед автомобилът не се спира от движение. Санкцията е глоба в размер от 10 до 50 лева.След като клипът се разпространи в социалните мрежи, полицаят беше установен и срещу него беше образувано дисциплинарно производство за тежко нарушение, той беше уволнен. Остава съдът да прецени дали са налице достатъчно данни и доказателства за взет подкуп. Ако бъде признат за виновен, катаджията може да получи присъда затвор за срок над 5 години.Авторът на видеото също коментира случката. По думите му докато той чакал полицая, служителят говорил по телефона с началството си. Тогава полицаят казал: \"Началник, не мога да крада в центъра.\" Това притеснява водачът и го кара да си мисли, че катаджията е бил подтикнат или накаран да вземе подкуп от ръководството си.", "date": "2018.05.28", "title": "Заснетият с подкуп от 50 лв. катаджия отрича обвиненията"}
{"url": "https://news.bg/crime/katastrofa-ogranichi-dvizhenieto-po-am-struma.html", "text": "Катастрофа ограничи движението по автомагистрала \"Струма\". Инцидентът е станал при 84 километър от магистралата, преди тунел \"Кочериново\" в посока София, съобщиха от Агенция пътна инфраструктура.Движението се осъществява в едната лента. На мястото са пристигнали екипи на П\"ътна полиция\", които регулират преминаването на колите.При катастрофата се е преобърнал микробус, който превозва моторни лодки, съобщи bTV. Инцидентът е станал около 7.20 часа. При инцидента са леко са пострадали двма души.", "date": "2018.05.28", "title": "Катастрофа ограничи движението по АМ \"Струма\""}
{"url": "https://news.bg/education/12-bolnitsi-sa-pred-falit.html", "text": "Има по-голям бюджет и повече проблеми в здравеопазването. Това заяви омбудсманът Мая Манолова в ефира на bTV. 12 болници са пред фалит, притеснена е Манолова. По думите и стана ясно, че независимо, че средствата за здравеопазване са повече тази година, проблемите също са повече.\"400 милиона лева повече са за здравеопазване, а проблемите са повече. Къде са тези допълнителни пари? Оказва се, че лимитите на болниците не са се променили, а клиничните пътеки са по-скъпи\", изтъкна Мая Манолова.Тя обясни, че към момента болниците са изработили около 150 милиона лева, които не са изплатени.Манолова иска реформи в системата.\"Доволни са само от министерството на здравеопазването. Има 12 лечебни заведения, които са обявили започване на процедура по несъстоятелност, заради неизплатени с месеци заплати. Повечето от тях са общински. Може би допълнителните пари отиват за лекарства\", предположи омбудсманът.Манолова акцентира, че България е единствената държава в света, в която броят на медицинските сестри е по-малък от този на лекарите.\"Колко хора ще останат с тези заплати от 570 лева?\", пита Мая Манолова.Припомняме, вчера, 27 май, медиците от болницата в Ловеч излязоха на . За четвърта неделя подред те блокираха движението по главния път София-Варна. Медиците заявиха, че в обещанията на премиера виждат поредния кредитор на болницата в Ловеч.По-късно вчера в отговор на протеста от Министерството на здравеопазването съобщиха, че до края на идната седмица ще бъдат изплатени възнагражденията на работещите в МБАЛ Ловеч. За целта държавата ще отпусне безлихвен кредит на здравното заведение.Припомняме, протестите на служители в болниците в Ловеч и Враца бяха чути от властта. На 16 май премиерът Бойко Борисов разпореди да се изплатят заплатите на лекарите от двете болници. Тогава Борисов заяви, че е възмутен от това, че лекари в двете областни болници са оставени без заплати от месец февруари. Премиерът поиска от здравния министър Кирил Ананиев първо да изплати заплатите на служителите и след това \"... си правете реформите\".На 21 май министър-председателя разпореди да се изработи  на медиците и персонала в болниците във Враца и Ловеч. Премиерът нареди на Ананиев и финансовия министър Владислав Горанов да предложат такъв механизъм, въпреки наложените от кредиторите запори на лечебните заведения.На 23 май Борисов отново коментира проблемите в болниците. Тогава той заяви: \"Работата на държавата е да не допуска в двора на държавната болница да има частна болница и частната да печели и да е в много добро финансово състояние, а държавната да е губеща. Това не е работа нито на докторите, нито на сестрите, нито на санитарите - да се занимават с тази работа. Плащаме заплати на маса служби.\"Премиерът също така увери, че служителите от болниците в Ловеч и Враца ще продължат да работят и заплатите ще се плащат и то навреме.Въпреки всички тези обещания и нареждания на премиера, медиците продължават протестните си действия.\"Парите са обещани, към момента не са изплатени. Сдобихме се с още един кредитор\", споделят недоволстващите.Омбудсманът коментира и темата с българите, обвинени в трафик на хора в Гърция.\"Държавата е длъжна да помогне. Първият проблем е в българското законодателство, които позволява да се кара с чужд талон\", обясни Манолова и допълни, че новият собственик има един месец да смени талона и да извърши пререгистрация на превозното средство.Според нея е нужно да се налагат големи глоби за тези, които не прехвърлят автомобила в едномесечен срок. Вторият проблем е, че гръцките власти не признават български официални документи.\"Има български гражданин в ареста в Лом на 70 години, който е продал автомобила си преди няколко години и е подсъдим в Гърция за трафик на хора. Настоях пред външно министерство да се направи среща на най-високо ниво. Ще сезирам европейските институции, ако Гърция не вземе отношение. Едно българско семейство е заложник в гръцки хотел заради едно продадено ремарке\", каза Манолова.Тя взе отношение и по въпроса с протестиращите розопроизводители. По думите й не е редно случващото се.\"Наистина съм им извити ръцете на малките розопроизводители\", категорична е Манолова. Там има толкова млади хора, които инвестират труд, средства в това. Те трябва да бъдат подкрепени, отсече омбудсманът.", "date": "2018.05.28", "title": "12 болници са пред фалит"}
{"url": "https://news.bg/int-politics/v-ukrayna-pritesneni-ot-hibridnata-zaplaha-ot-rusiya-v-azovsko-more.html", "text": "Украйна трябва да патрулира край бреговете на Азовско море, за да противодейства на заплахата от страна на Русия. Това подчерта в интервю за \"Обозреватель\" бившият заместник-министър на отбраната на страната адмирал Игор Кабаненко.Москва провежда военноморски учения в Азовско море в непосредствена близост до украинското крайбрежие, което според Кабаненко е провокация и \"хибридна заплаха за нашествие от морето\".Украинските власти трябва да отговорят на Русия, за да \"предотвратят криза\", настоя адмиралът.\"На първо място - патрулиране в крайбрежната зона, териториалното море - 12 мили от брега. Постоянно патрулиране на бреговата охрана на Украйна. Това е възпиращ фактор\", коментирал висшият украински военен.Също така адмиралът призовал за създаването на мобилни военноморски сили за възпиране на \"най-лошите сценарии в крайбрежните води\".Освен това адмиралът подчертал необходимостта от сътрудничество със Запада по този въпрос. Кабаненко признал, че сътрудничеството на Киев с НАТО усложнява позицията на Будапеща, която блокира редица инициативи заради притесненията си за езиците на малцинствата в Украйна.По-рано Държавната гранична служба на Украйна заяви, че от 30 април Русия ежедневно спира за проверка в Азовско море плавателни съдове, които се отправят за Украйна.По-рано в Държавната дума на Русия предложиха напълно да се блокира преминаването на украински кораби през Керченския проток.", "date": "2018.05.28", "title": "В Украйна притеснени от \"хибридната заплаха\" от Русия в Азовско море"}
{"url": "https://news.bg/health/7000-patsienti-s-inovativna-terapiya-poluchavat-lechenie-edva-sled-patuvane-do-sofiya.html", "text": "Около 7000 пациенти, които получават биологична терапия, ще трябва да пътуват до София, за да получат скъпоструващите медикаменти.За това алармираха пациентски организации по време на пресконференция. Новите изисквания за получаване на биологична терапия са установени със Заповед на Здравната каса.Така комисиите, които досега са обслужвали пациентите с псориазис, от три се съкращават на една - тази, която ще обслужва Александровска болница.Лечението на един пациент с биологична терапия, за която има строго определени критерии, струва месечно на касата между 1 600 лв. и 2 000.За отпускането на помощта пациентът трябва да отговаря на задължителни критерии - той трябва да има поставена диагноза, взета биопсия с шестмесечна давност и съответно трябва да са преминати възможните традиционни методи за лечение.При 1% разпространение на псориазиса за целия район Централен, комисията в Стара Загора, която обслужва население от Пазарджик, Кърджали, Бургас или на практика цяла Югоизточна България, е отпуснала скъпоструващата биологична терапия на едва 240 пациенти.Данните обяви проф. Евгения Христакиева. Тя бе категорична, че с това решение на НЗОК пациентът ще бъде затруднен и ще настъпи хаос.От пациентските организации са категорични, че на практика това е централизация, която ще затрудни пациентите, вместо да ги улесни. Затова протестното им писмо от името на фондация \"Псориазис\" ще бъде внесено в НЗОК и в Министерство на здравеопазването.Така проф. Христакиева, която участва в изписването на биологична терапия, също ще й се налага да пътува до София вместо да преглежда своите пациенти на място. Тя предупреди и че това ще доведе до забавяне на тяхната терапия, което е и реален риск за инвалидизацията им.Иван Димитров от Федерация български пациентски форум коментира, че това, което се случва, е тотален геноцид срещу обикновения български пациент.\"Преди четири години имаше една комисия само и тя бе във Военна болница\", посочи той и изтъкна, че сега на практика се случва секвестиране възможността на пациента да стигне до своя лекар. По думите му четири години по-късно, без ясно обосновано становище на НЗОК, се връщаме години назад. Става въпрос за спестяване на едни пари - които касата не желае да дава. Министерство на здравеопазването командва парада. Реално забавянето в лечението ще е в порядъка на половин година. Именно това са парите, които касата ще спести.Димитров коментира, че на практика сега със заповед на Министерство на финансите през заповед на Министерство на здравеопазването, чинно изпълнена от НЗОК, се извършва геноцид над пациентите.Така с това решение цялата власт за отпускането на скъпоструващи медикаменти отива в един единствен човек.", "date": "2018.05.28", "title": "7000 пациенти с иновативна терапия получават лечение едва след пътуване до София"}
{"url": "https://news.bg/crime/shofyor-na-avtobus-zagina-sled-udar-v-mantinela-do-plovdiv.html", "text": "57-годишен шофьор на автобус е загина в катастрофа на пътя между Бенковски и Съединение до Пловдив. Сигналът за инцидента е подаден около 10 и 15 часа. Автобусът, движещ се по линия 93, навлиза в насрещната лента и се удря в мантинела. Шофьорът е загинал на място, няма пострадали пътници, съобщава НоваТВ.Най-вероятно на шофьора на градския автобус му е прилошало и е изгубил управлението. За да избегнат по - тежък инцидент, две леки коли също са ударени леко, съобщава БНТ.Полицията извършва оглед на мястото на инцидента.Припомняме, по-рано днес автобус, превозващ ученици, катастрофира тежко край Враца. Бусът се преобърнал на обходния път от село Лиляче към Враца. Седем деца са пътували в автобуса.Осем души са ранени в катастрофата. Седем от тях са пътници, а осмият е шофьорът на автобуса.", "date": "2018.05.28", "title": "Шофьор на автобус загина след удар в мантинела до Пловдив"}
{"url": "https://news.bg/world/es-udalzhi-sanktsiite-sreshtu-siriya-s-1-g.html", "text": "Европейският съюз удължи санкциите срещу правителството на Сирия с една година, се казва в съобщение на Съвета на ЕС.Рестриктивните мерки са удължени до 1 юни 2019 г.\"\", се допълва в съобщението.Санкционирани са 259 физически лица и 67 компании, които са засегнати от забрана за пътуване в рамките на ЕС и замразени активи.Рестрикциите също включват петролно ембарго, ограничаване на инвестиции, замразяване на активи на Сирийската централна банка в ЕС, ограничаване износа на оборудване и технологии с двойна употреба и други.", "date": "2018.05.28", "title": "ЕС удължи санкциите срещу Сирия с 1 г. "}
{"url": "https://news.bg/society/trima-ot-pet-zhiteli-na-planetata-zhiveyat-v-grad.html", "text": "До 2030 г. трима от всеки пет души ще живеят в градовете. Очаква се населението в бедните квартали по света да се удвои до 2 млрд. души.Тази прогноза направи националният директор на Habitat of Humanity Bulgaria Минчо Бенов по време на откриването на международната конференция \"Устойчиви градове - нови възможности и предизвикателства пред общините\".Форумът разглежда устойчивото развитие на съвременните градове в контекста на нарастващата урбанизация, климатичните промени и жилищните проблеми на съвременните градски територии както и действията на общините за тяхното решаване.Бенов отбеляза, че урбанизацията е тенденцията, оято трансформира най-много през последния век и може да е източник както на предизвикателства, така и на решения.Според него хората масово ще се преместят в градовете, за да търсят нова работа, като по този начин растежът на населението ще превиши темпа, в който градовете могат да отворят нуждата от жилища.\"В момента един от всеки седем души на планетата живее в неправомерно застроени и пренаселени градски територии, с недостатъчна инфраструктура, електричество, вода и канализация\", констатира той.Бенов както и всички присъстващите експерти на събитието се обединиха около решението, че трябва да се подобрят условията на живот в бедните селища по света, да се осигури достъп до базови санитарни условия и до достойно жилище в бъдеще.\"Освен това е налице и нуждата от подобряване на правата върху земята в световен мащаб, тъй като 75% от хората по света нямат нужната документация за земята, на която живеят. Това би породило постоянен страх от изселване\", посочи още Бенов. Според него с осигурена собственост или право на ползване на земя, хората ще живеят без страх от изселване и ще инвестират повече в своите семейства, общности и бъдеще.Малина Крумова, заместник-министър на регионалното развитие и благоустройството отбеляза, че трябва да се търсят интегрирани трайни решения.\"Точно в този контекст този форум е много важен, защото обединява мнението на всички експерти, неправителствени организации, министри. Трябва да мислим комплексно и да разсъждаваме от гледна точка на всеки един човек\", посочи още тя.Крумова подчерта, че ще се работи за подобряване на градската среда, подобряване на блоковото пространство и подобряване на жилищните условия и всички аспекти на градския живот.Тя призова да бъдем дискусионно настроени и да коментираме открито проблемите, пред които е изправена държавата по отношение на градовете.На въпрос на news.bg какво е днешното състояние на градовете в България, тя изтъкна, че те стават все по-добри и устойчивото градско развитие набира все по-голяма сила като комплексен подход за решаването на проблеми като например концентрацията на много хора на едно място.\"Много е важно да разглеждаме градовете като системи, за да решаваме транспортните, екологичните и естетичните проблеми, както и социалното и личностното изграждане на хората\", добави зам.-министърът.Тя очаква в бъдеще да има все по-умни градове, да се създаде една автоматизация на градовете и иновации в посока градското развитие, да се обнови жилищния фонд и да се намали енергийната зависимост на градовете, които употребяват изключително много енергия.Попитана трябва ли да се мисли в посока концентрацията на хора в София да бъде намалена, Крумова отбеляза, че е нужно да бъдем наясно, че не живеем в тоталитарно общество и няма как да имаме постоянна адресна регистрация, която да е наложена на хората.\"Забелязват се тенденции, които принуждават младите семейства с деца да избират по-спокойния и по сигурния начин на живот в по-малките населени места. Не можем да спрем притегателната сила на големите градски ареали, но целта, която сме си поставили, е да ги направим удобни за живот и за икономическо и личностно развитие\", заяви тя.Силвия Георгиева, изпълнителен директор на Националното сдружение на общините от своя страна заяви, че градовете искат да се учат един от друг и е много важно управите им да обменят опит, за да се намерят пътищата за устойчиво развитие на местните общности.Георгиева обобщи, че една от целите на Националното сдружението на общините е създаването на сигурна и зелена среда, без престъпност, равен достъп до качествени публични услуги, социално-справедлива общност, община, в която уязвимите са защитени.Форумът ще продължи и на 29 май, а част от темите, които ще бъдат дискутирани по време на втория ден, включват иновативните подходи за териториални планиране, възможностите за финансиране на предизвикателствата пред градската среда и иновационните дейности в градовете.Международната конференция \"Устойчиви градове: Нови предизвикателства и възможности пред общините\" е под патронажа на президента на Република България и е подкрепена от Посолството на Кралство Нидерландия в България, Националното сдружение на общините в България, Общинската мрежа за енергийна ефективност \"ЕкоЕнергия\", Коалиция за подобряване на жилищните условия \"Достоен дом\", институции, общини и НПО.", "date": "2018.05.28", "title": "Трима от пет жители на планетата живеят в град"}
{"url": "https://news.bg/disasters/kolyat-150-hil-kravi-v-nova-zelandiya.html", "text": "Нова Зеландия планира да изколи около 150 хил. крави, тъй като се опитва да ликвидира щама на бактерии, причиняващи болести по стадата, съобщава \"Асошиейтед прес\".Политици и лидери в индустрията обявиха амбициозния план в понеделник. Те казват, че това ще струва стотици милиони долари и, ако бъде успешно, ще бъде първият път, когато заразена страна е унищожила болестта Микоплазма бовис.Земеделието е жизненоважно за икономиката на Нова Зеландия, чиято изолация е помогнала да я защити от някои болести, които засягат стадата другаде.Миналия юли Микоплазма бовис е била открита в страната за първи път. Открита в Европа и САЩ, бактерията може да причини мастити, пневмония, артрит и други заболявания. Те не се смятат за заплаха за безопасността на храните, но причиняват загуби при производството.Властите посочват, че планират да избият всички крави във ферми, където са открити бактериите, дори ако някои от животните са здрави. Те посочват, че много от кравите ще бъдат заклани в преработвателни предприятия и използвани за говеждо месо, но някои крави ще трябва да бъдат убити и погребани в стопанствата или да бъдат изхвърлени в одобрени депа.Властите имат законовата власт насилствено да влизат във фермите и да убиват животни дори в случаите, в които фермерът може да се съпротивлява, но те увериха, че се надяват, че няма да трябва да използват тези правомощия.Кейти Милн, национален председател на застъпническата група Федеративни фермери, заяви, че е \"важно да се опитаме да се отървем от Микоплазма бовис, докато има шанс\". Тя каза, че ще се опита да гарантира, че засегнатите земеделски стопани разполагат с цялата необходима подкрепа, включително и с адекватно обезщетение.\"Това е трудно време и болката и страданието, през които ще преминат, са наистина ужасни\", изтъкна Милн за засегнатите животновъди, допълвайки: \"А ние трябва да ги подкрепим като съседи, членове на общността, фермери, приятели.\"В Нова Зеландия има около 10 млн. крави, което е двойно повече от хората. Около две трети са млекодайните крави, а останалите са говеда за месо. Млечните продукти представляват най-големият единичен износ на страната, като голяма част от тях се продават в Китай и се използват в храни за кърмачета.", "date": "2018.05.28", "title": "Колят 150 хил. крави в Нова Зеландия"}
{"url": "https://news.bg/crime/demokratichna-balgariya-iska-vas-da-otmeni-restarta-aets-belene.html", "text": "От \"Демократична България\" искат от Върховния административен съд да отмени решението на МС за АЕЦ \"Белене\". Председателят на \"Демократи за силна България\" Атанас Атанасов и председателят на \"Движение Да България\" Христо Иванов подадоха жалба до ВАС, с искане да бъде отменено решението на Министерски съвет от 16 май за АЕЦ \"Белене\", с което одобри предложения, свързани с възможностите за реализация на активите по проекта за изграждане на централата.Според \"Демократична България\" решението на МС е незаконосъобразно. Един от аргументите на движението е, че през 2012 г. Народното събрание подкрепя действията на МС за прекратяване изграждането на Ядрена централа на площадка \"Белене\".НС се мотивира с резултатите от доклади, включително на БАН и на ИПИ, които изтъкват, че се крие сериозна опасност в изграждането на ядрена електроцентрала точно на площадка \"Белене\", тъй като сеизмичният риск на площадката в Белене е много висок. Според \"Демократична България\" не са изнесени данни, които да доказват икономическата ефективност на проекта.От движението смятат, че решението на МС от 16 май нарушава нормативно регламентираните правила за приемане на подобен тип акт.Според тях централният орган на изпълнителната власт не е изследвал цялостно и детайлизирано обективната фактическа ситуация, касаеща процесния проект. Според \"Демократична България\", в нарушение на закона, Министерският съвет е приел необосновано решение, застрашаващо безопасността, здравето и живота на българските граждани.Те искат от ВАС след като разгледа жалбата да отмени решението на МС.", "date": "2018.05.28", "title": "\"Демократична България\" иска ВАС да отмени рестарта АЕЦ \"Белене\""}
{"url": "https://news.bg/world/nezavisima-shotlandiya-nyama-da-prieme-evroto-kategorichna-stardzhan.html", "text": "Независима Шотландия няма да се присъедини към еврозоната.Това съобщи първият министър на Шотландия Никола Стърджън, цитирана от \"Ройтерс\".Тя добави, че \"абсолютно нищо\" не може да спре страната да запази британската лира., каза тя на събитие, организирано от \"Политико\" в Брюксел.\"\", подчерта тя.По-рано тя повдигна тревогите на Шотландия за Брекзит на среща с главния преговарящ на ЕС Мишел Барние, съобщава БиБиСи.Стърджън каза, че са провели \"конструктивна и положителна\" дискусия по време на визитата й в Брюксел.Тя разкри, че е изразила позицията си пред Барние, че шотландското правителство вярва, че Обединеното кралство трябва да остане в митническия съюз и единния пазар след Брекзит.Междувременно външният министър на Великобритания Борис Джонсън заяви, цитиран от АФП, че Обединеното кралство \"напълно\" трябва да напусне митническия съюз след Брекзит, за да се превърне в глобална търговска държава.", "date": "2018.05.28", "title": "Независима Шотландия няма да приеме еврото, категорична Стърджън"}
{"url": "https://news.bg/crime/bremenna-zhena-postrada-pri-udar-na-dva-mikrobusa-na-patya-sofiya-ruse.html", "text": "Бременна жена пострада при удар на два микробуса на пътя София-Русе.Инцидентът е станал на 11 километра преди Русе, съобщава БНР.Участъкът в момента е в ремонт и движението е затруднено.Пострадалите при катастрофата са румънски граждани.", "date": "2018.05.28", "title": "Бременна жена пострада при удар на два микробуса на пътя София-Русе"}
{"url": "https://news.bg/world/kazusat-za-jerusalim-me-vkara-v-bolnitsata-oplaka-se-abas.html", "text": "Президентът на Палестина Махмуд Абас е изписан от болницата след деветдневно лечение, съобщава АП.Той заяви, че последното развитие около казуса с Йерусалим, предимно решението на САЩ да признаят свещения град за столица на Израел и да преместят посолството си от Тел Авив, негативно е повлияло на здравето му.Абас обеща бързо да се върне на работа и благодари на всички хора по света, които са му пожелали бързо оздравяване., каза палестинският политик, но намекна, че има тежка работа и подчерта, че признаването на Йерусалим за столица на Израел от страна на САЩ е засегнало здравето му.\"\", изтъкна Абас пред журналисти.", "date": "2018.05.28", "title": "Казусът за Йерусалим ме вкара в болницата, оплака се Абас"}
{"url": "https://news.bg/int-politics/priblizhen-do-merkel-predupredi-orban-da-spazva-grazhdanskite-prava-i-svobodi.html", "text": "Министър-председателят на Унгария Виктор Орбан рискува да предизвика криза в отношенията на партията си \"Фидес с дясноцентристките партии в Европейския съюз заради закони, които те обвиняват в нарушаване на гражданските права и свободи. Това предупреди приближен на германския канцлер Ангела Меркел, съобщава \"Ройтерс\".Преизбран по-рано тази година, Орбан привлече критики към себе си за забавянето на акредитацията на Централноевропейския университет, основан от американския финансист Джордж Сорос, който е отявлен критик на Орбан.Предложеният закон, който ще подчини неправителствените организации, които получават чуждестранно финансиране, на стриктно регулиране, беше сравнен от критиците с мерки в държави извън Европейския съюз като Русия.Критиците твърдят, че Европейската народна партия (ЕНП), която включва Християндемократическия съюз (ХДС) на Меркел, се въздържа от сериозни критики заради нуждата от гласовете на членовете ѝ в Европейския парламент. Водещата позиция на \"Фидес\" в Унгария означава, че тя има голям принос за силата на ЕНП.Ала Андреас Ник, който е депутат от ХДС и докладчик на партията си за Унгария, се превърна в последната фигура от ЕНП, която изтъква, че последните действия на Орбан спрямо Централноевропейския университет и неправителствените организации рискуват да преминат червени линии.\"Бих ли предпочел \"Фидес\" да остане в християндемократическия лагер? Разбира се\", изтъкна Ник пред \"Ройтерс\", като допълни: \"Но нашите унгарски приятели трябва да разберат, че пресичането на определени линии ще направи живота много труден за всички.\"Неговите коментари, идващи малко след критиките на Манфред Вебер, друг приближен на Меркел и председател на групата на ЕНП в Европейския парламент, показват, че търпението изтича към партия, която все повече се разглежда като далеч извън борда на демократичния мейнстрийм.Съветът на Европа, който наблюдава човешките права в Европа, ще излезе с доклад за предложения закон за неправителствените организации следващия месец, а Андреас Ник каза, че реакцията на Унгария към това ще бъде решаващ тест за желанието ѝ да отговори на критиките.", "date": "2018.05.28", "title": "Приближен до Меркел предупреди Орбан да спазва гражданските права и свободи"}
{"url": "https://news.bg/politics/borisov-razporedi-zabarzvane-na-remontite-po-am-trakiya.html", "text": "Напъваш си хората! Така премиерът Бойко Борисов се обърна към изпълнителите на ремонтите по АМ \"Тракия\" край Пловдив, чийто ход той днес инспектира.Самият премиер заяви, че е разпоредил на АПИ да започва осветлението на трите кръгови, че \"докато се занимавам с кметовете...\". Така и премиерът не довършва изречението, но оглежда стриктно маркировката и мантинелите.По думите му на 15 юни ремонтът трябва да е готов, за да може движението по пътя София - Бургас да се извършва безпрепятствено в летните месеци. На рехабилитирания участък, освен нова настилка, се поставят двойни мантинели и звукова маркировка.Премиерът инспектира и разширението на пътя Пловдив - Асеновград, с което ще се повиши значително безопасността на пътуващите.Премиерът настоява, че този участък не може да се нарече ремонт, тъй като с отпуснатите средства се изгражда изцяло нов път. Той не пропусна да се похвали, че до този момент са правени четири първи копки, а пък правителството на ГЕРБ за една година се справило с проекта.Борисов увери, че нужните пари за довършителните работи ще се осигурят, макар и да не посочва точни цифри.\"То стана като ходенето при шивач - колкото по-хубаво става, толкова повече искат\", коментира Борисов, според когото обаче исканията за още пари са като \"говерене на трънски майстор - 20 - 20 хиляди\". Веднага след това признава обаче, че без осветление, пътят ще бъде опасен.На журналистически въпроси за предстощата му визита в Русия преимерът Борисов отказа да отговаря и видимо се ядоса. Той отсече, че за предстоящи неща никога не говори. \"Питате ме дали за първия сняг дали ще вали, или не\", отсече Борисов и поиска да му се задават адекватни въпроси за изминалата двудневна визита в Украйна.Също така министър-председателят отказа да коментира въздържанието на Светия синод, който дори не изпрати декларация по повод 1000-годишнината на Охридската архепископия.\"Църквата е отделно от държавата. Ще се въздържа да коментирам\", заяви Борисов. Според него това, което правителството е направило е достатъчно ясно.\"Ние сме достатъчно сме показали, че това е пътят. Може би има някакви съображения\", обясни Борисов и посочи, че не иска да се изказва по църковен въпрос.", "date": "2018.05.28", "title": "Борисов разпореди забързване на ремонтите по АМ \"Тракия\""}
{"url": "https://news.bg/world/v-avstriya-s-nov-sporen-plan-za-sotsialnite-pomoshti-za-chuzhdentsi-i-bezhantsi.html", "text": "Коалиционното правителство на Австрия планира да ореже социалните помощи за чужденците, включително и бежанците. С предложението кабинетът рискува нова съдебна битка и опозиция от ЕС, информира \"Ройтерс\".Консерваторите на премиера Себастиан Курц, които управляват с крайнодесните, спечелиха парламентарните избори през миналата година с твърдата си позиция по въпроса за имиграцията. Курц обеща да не позволят да се повтори мигрантската криза от 2015 г. Кабинетът разглежда орязването на социалните помощи за новопристигналите като необходима спирачка.През март Конституционният съд блокира социална реформа на местно ниво. Властите искаха чужденците да са живели в Австрия най-малко пет или шест години, за да получат минимална социална помощ. При тази система се предвиждаше и намаляване на помощите за бежанците през първите пет години.След решението на съда днес кабинетът представи изменен план, в който е заложено социалната помощ за бежанец на месец да е в размер на 563 евро. Нараства до 863 евро (колкото получават австрийските граждани), ако чужденецът вземе езиков тест.Основното правило, което ние ще въведем, е, че немският ще стане ключът за достъп до пълна минимална социална помощ, каза Курц на пресконференция. Това означава, че който има незадоволителни езикови умения, няма да може да подава документи за пълна минимална социална помощ, разясни премиерът.Промените повдигат въпроса дали няма да бъдат блокирани от Конституционния съд, който реши, че бежанците трябва да получават по-добро отношение от чужденците, тъй като те не могат да се върнат в родните си държави.Но докато правилата, които бяха блокирани, не различаваха гражданите на други държави членки на ЕС от австрийците, новият план не разрешава на всички чужденци да получават основна социална помощ за период от пет години.Това поставя Виена в сблъсък с Брюксел и страните членки на ЕС, където правилата на съюза за свободата на установяване изискват гражданите на всички страни членки да получават равноправно отношение.\"\", убеден е Курц.Курц добави, че е \"плашещо\", че повечето от хората на минимална социална помощ са във Виена и почти половината от тях са чужденци. Запитан дали новият план е законен, той отговори, че това ще се реши на друго място.\"Ние не сме Конституционният съд\", подчерта премиерът на Австрия.", "date": "2018.05.28", "title": "В Австрия с нов спорен план за социалните помощи за чужденци и бежанци"}
{"url": "https://news.bg/politics/nankov-opredeli-prez-2024-g-da-patuvame-po-am-hemus.html", "text": "Магистрала \"Хемус\" ще бъде завършена до началото на 2024 г. На база проведените процедури са съкратени сроковете и строителството й ще приключи с една година по-рано от определения през миналата година срок, обяви във Велико Търново министърът на регионалното развитие и благоустройството Николай Нанков. До края на 2021 г. ще бъдат завършени нови 160 км от магистралата, каза още той.\"Хемус\" е не просто проект, който се изпълнява според ангажиментите в управленската програма на правителството, но и според поетите към хората от Северна България, обяснява Нанков.Вече е започнато строителството на нови 9,3 км в участъка от Ябланица до п.в. \"Боаза\" от дългата общо 420 км магистрала, от която в момента са в експлоатация 170 км. Индикативният срок за завършване е 2 години, но според Агенция \"Пътна инфраструктура\", той ще бъде съкратен на година и шест - седем месеца, допълва Нанков.Приключва проектирането на 52-километровия участък от п.в. \"Боаза\" до разклона за Плевен и Ловеч. Проектът предвижда удължаване на трасето с 2 км, но ще бъдат спестени около 200-300 млн. лв. от държавния бюджет. Очаква се тръжните процедури за избор на строител да стартират през август и още в рамките на 2020 г. тези 52 км да бъдат изцяло изградени, смята министърът.\"Предвиждаме през месец август да стартира търг за инженеринг за други 85 км от магистралата - от разклона за Плевен и Ловеч до разклона за Русе и Велико Търново, каза още Николай Нанков и допълни, че се очаква този участък да е готов през 2021 г. Така до края на 2021 г. от магистрала \"Хемус\" е реалистично да бъдат завършени общо около 160 км\", коментира Нанков.В най-изостанала фаза като процедури е 90-километровият участък от магистралата от разклона за Русе и Велико Търново до п.в. \"Буховци\", но след като проектът премине през всички нормативни процедури по устройствено планиране, екологични и вещни процедури, той може да бъде завършен до началото на 2024 г. До два - два и половина месеца се очаква да стартира реалното строителство и на най-западния участък от 16,3 км на магистралата - между пътните възли \"Буховци\" и \"Белокопитово\", добавя регионалният министър.По отношение на магистрала \"Русе - Велико Търново\", делото във Върховния административен съд за жалба по ОВОС е насрочено за 18 юни, обясни Наноков. Ако то е в полза на АПИ, още в рамките на годината ще може да започне работата по парцеларните планове и процедурата по строителство, коментира той.133 км е дължината на магистрала \"Русе - Велико Търново\" от Дебелец до бъдещото трасе на втория Дунав мост при Русе. Най-тежък от гледна точка на сигурност и пътна безопасност е участъкът Русе - Бяла, обясни регионалният министър.Той коментира, че индикативната стойност на проекта за магистралата, която ще бъде разделена на три етапа, е над 1 млрд. лв. Точната стойност ще стане ясна след изготвянето на технически проект, като очакваният срок за завършване на важната и за съседните на Русе и Велико Търново области е средата на 2022 г.Всички обсъждания за магистрала \"Русе - Велико Търново\" са направени компетентно, всички процедури са спазени. Избраното трасе е най-оптимално и екологично най-щадящо, коментира председателят на Управителния съвет на АПИ инж. Дончо Атанасов.До края на годината се очаква да бъде сключен договорът за изпълнение на участъка Ботевград - Мездра от скоростния път \"Видин - Ботевград\", допълва Нанков. С реализацията на тези и други важни за Северна България проекти ще се даде шанс за развитието ѝ също както и за Южна България.През следващите 7 години в страната ще има 16 нови тунела, като заедно с възложените от Национална компания \"Железопътна инфраструктура\" ще бъдат изградени общо над 60 км тунелни съоръжения. Очаква се най-сериозен инвеститорски интерес за реализиране под формата на публично-частно партньорство да привлече тунелът под връх Шипка, коментира Нанков.През тази и следващата година, поетапно според възможностите на бюджета, приоритетно ще бъдат ремонтирани съоръженията по протежение на европейските транспортни коридори, които са най-натоварените в страната. Разчитаме не само на бюджета на АПИ, но и на преизпълнение на държавния бюджет като през миналата година.От средата на 2019 г., с въвеждането на тол системата, ще има достатъчен ресурс за ударни ремонти, които няма да се направят тази година, коментира министърът.  Тази година ще се довършат две тунелни тръби на АМ \"Хемус\" - \"Витиня\", която е ремонтирана частично през 2017 г., и \"Ечемишка\", както и три мостови съоръжения.Според възможностите на бюджета през тази и следващата година ще бъдат ремонтирани още тунелите \"Траянови врата\" на АМ \"Тракия\" и намиращите се на територията на Велико Търново. Очаква се строителните работи по тях да започнат тази есен.\"Сега приключваме проектите и започваме с реално строителство след около 1-2 месеца. Вече се работи по тунела на обходния път на Ловеч. Готов е техническият проект за ремонта с бюджетни средства на тунел \"Кривия\" на път Е-79 в Кресненското дефиле\", обясни Николай Нанков.", "date": "2018.05.28", "title": "Нанков определи през 2024 г. да пътуваме по АМ \"Хемус\""}
{"url": "https://news.bg/world/makron-hvali-smeliya-i-otgovoren-prezident-na-italiya.html", "text": "Президентът на Франция Еманюел Макрон похвали италианския си колега Серджо Матарела, отбелязвайки, че той изпълнява ролята си на гарант на институциите на Италия със \"смелост и отговорност\", информира АФП.\"\", коментира Макрон.В неделя италианският президент отхвърли евроскептична номинация за икономически министър, което доведе до отхвърляне на предложения от \"Лига\" и Движение \"Пет звезди\" кабинет.Въпреки че е изправен пред призиви за импийчмънт, Матарела посочи за временно изпълняващ длъжността министър-председател на Италия Карло Котарели, насочвайки страната към нови избори.\"\", каза Макрон на пресконференция с президента на Ангола.", "date": "2018.05.28", "title": "Макрон хвали смелия и отговорен президент на Италия"}
{"url": "https://news.bg/world/oprovergavat-sluhove-za-samoubiystvo-na-maning.html", "text": "Противоречиво съобщение на Челси Манинг в профила й в \"Туитър\" доведе до необходимост нейни близки да опровергават слухове за самоубийството й. В съобщението, което по-късно е било изтрито, се казва, че Челси вече нв издържа, не е успяла да се адаптира след излизането си от затвора към живота като свободен човек и се извинява на всички, които е \"предала\". Тя пише също така, че по-скоро би изтърпяла омразата на непознати, отколкото на близки хора. Припожена е и снимка, на която се вижда как е стъпила на балкона на етаж от висока сграда и това породи страхове, че се кани да скочи. След това бе публикувано съобщение от приятел на Челси, в което се казва, че тя е добре, отправят се благодарности към загрижените и молба да бъде уважено личното й пространство. През януари Манинг официално се кандидатира за сенатор в Сената на САЩ. Това обяви самата тя в профила си в \"Туитър\". Регистрирана бе като кандидат от щата Мериленд, където се установи след излизането си от затвора.30-годишната транссексуална Челси Манинг е родена като Брадли Манинг, бивш младши аналитик в разузнаването.Американският войник Манинг бе освободен миналата година след седем години в затвора за разкриване на хиляди дипломатически и военни документи, разпространени от \"Уикилийкс\".Манинг беше осъдена по 20 обвинения, включително и в шпионаж, но съдът я оправда по най-сериозното обвинение - подпомагане на врага. Тя беше осъдена на 35 години затвор, но през януари тогавашният американски президент Барак Обама реши да я помилва.Неговият наследник в Белия дом Доналд Тръмп обаче обяви, че я счита за предател, който никога не трябва да излиза от затвора.Ден след осъждането на Манинг през 2013 г. той обяви, че от дете се чувства като жена и иска да живее като жена с името Челси.При престоя си в затвора той подаде заявление за смяна на името и пола си, като започна и хормонална терапия за осъществяване на физическата промяна.Адвокатите на Манинг съобщиха, че е извършила два опита за самоубийствозаради невъзможност да понесе условията в затвора.", "date": "2018.05.28", "title": "Опровергават слухове за самоубийство на Манинг "}
{"url": "https://news.bg/world/netanyahu-na-evropeyska-obikolka-prez-sledvashtata-sedmitsa.html", "text": "Израелският премиер Бенямин Нетаняху ще се срещне с лидерите на Франция, Германия и вероятно Великобритания следващата седмица, за да обсъди начини да спре ядрените амбиции на Иран и регионалния експанзионизъм, каза той в понеделник, цитиран от световните информационни агенции.Припомняме, днес той призова Иран да изтегли военните си сили от Сирия, след като по-рано Русия настоя, че само силите на Дамаск трябва да контролират южните сирийски територии близо до границите с Израел и Йордания.Европейското му турне следва изтеглянето на САЩ от ядрената сделка от 2015 г., за която европейските поддръжници, Франция, Германия и Великобритания, заявиха, че ще се придържат. Нетаняху нарече това споразумение \"бедствие\".\", заяви той. Американският президент Доналд Тръмп заяви, че се отказва от ядреното споразумение, завършено под неговия предшественик Барак Обама, защото не обхваща програмата на Иран за балистични ракети, влиянието й в съседните държави или решаването на случая, след като сделката започва да изтича през 2025 година. Френските дипломати заявиха, че Иран ще бъде ключов въпрос, когато Нетаняху посети Париж на 5 юни и когато се срещне с Меркел в Берлин.Тъй като решението на Тръмп да се откаже от ядрената сделка, европейските държави се опитват да гарантират, че Техеран получава достатъчно ползи, за да го убеди да поддържа споразумението. Иран притиска Европа към пакет от икономически мерки, за да компенсира последиците от изтеглянето на САЩ.", "date": "2018.05.28", "title": "Нетаняху на европейска обиколка през следващата седмица "}
{"url": "https://news.bg/economics/do-sredata-na-2019-g-gotovi-sgradite-koito-se-sanirat-po-natsionalnata-programa.html", "text": "Най-късно до средата на 2019 г. се очаква да приключат дейностите по обновяването на всички 2022 жилищни сгради в страната, които се финансират по Националната програма за енергийна ефективност на многофамилни жилищни сгради.Около 7000 са регистрираните сдружения на собственици на многофамилнми жилищни сгради в страната към днешна дата. В тях са включени около 1 млн. български граждани, които имат интерес да предприемат мерки за енергийна ефективност. Това отчете заместник-министърът на регионалното развитие и благоустройството Малина Крумова.Това съобщиха от министерството. Изказването бе направено по време на международната конференция \"Устойчиви градове - нови възможности и предизвикателства пред общините\", организирана от \"Хабитат България\" като част от проект \"Build Solid Ground\". Преди това ще предложим и новия модел, по който програмата за саниране ще продължи. Заместник-регионалният министър отбеляза, че в рамките на настоящата програма се очаква да бъдат обновени общо около 11,5 млн. кв. м разгъната застроена площ, което представлява около 150 хил. жилища с близо 350 000 живущи. В рамките на програмата са били заети около 70 000 лица, както от строителните фирми, така и консултанти, проектанти, инженери и производители на строителни материали, каза още тя.\"Нашите анализи сочат, че в страната трябва да се обновят почти 44 000 жилищни блока, като с наличното финансиране обхващаме само 2022 от тях. Останалите 42 хил. ще се реновират по нов механизъм, посочи Крумова. Възможните източници за тази цел са съфинансиране от собствениците на жилища, които са най-заинтересовани от мярката, европейски програми, международни финансови институции, търговия с емисии и др. Зам.-министър Крумова отчете, че ефектите от програмата за енергийна ефективност са значителни. Анализите сочат, че само от блоковете, санирани до 2017 г., са спестели над 157 килотона въглероден диоксид и 470 000 мегаватчаса електроенергия годишно.При завършване на всички 2022 сгради ще се пести близо 1 млн. мегаватчаса електроенергия на година и двойно повече вредни емисии. Отчита се и повишаване на температурата до 5 градуса в обновен апартамент, а сметките за отопление са намалели с 40 до 60 на сто. \"Най-сериозно спестяване се отчита при домакинствата, които се отопляват на твърдо гориво - дърва и въглища, които са и най-големите замърсители на въздуха през зимата\", каза още Крумова. Ползите са и по отношение на повишения топлинен комфорт на жилищата, а оттам и възможността за отопляване на повече помещения, което е пряко свързано със здравето на хората, енергийно спестяване, намаление на вредни емисии, подобряване облика на градовете, повишена стойност на жилищата, спестен финансов ресурс за собствениците, който се влага за други дейности и т.н. \"МРРБ е за продължаване на програмата и е убедено, че общините трябва да запазят активната си роля в бъдещото й управление\", категорична бе зам.-министър Крумова.До 2025 г. програмата трябва да продължи освен с въвеждане на алтернативен източник на финансиране, и с диференцирана подкрепа според различията на регионите в страната, а не по унифициран модел. Важно е да се заложи и приоритизация, която да насочи програмата към икономически изостаналите региони, градовете с най-мръсен въздух, поощряване към включване в ТЕЦ и др. Бъдещата програма трябва да акцентира сградите да се снабдяват с мерки за енергийна ефективност, отговарящи на клас \"B\", разширяване на обхвата с дейности като опазване на въздуха, подмяна на отоплителни и горивни инсталации.Освен това трябва да се включат и еднофамилните жилищни сгради и залагане на повече мерки с възобновяеми енергийни източници и подмяна на ВиК системите. ", "date": "2018.05.28", "title": "До средата на 2019 г. готови сградите, които се санират по Националната програма "}
{"url": "https://news.bg/regions/vazstanoveno-e-dvizhenieto-po-am-trkiya-sled-tezhkata-katastrofa.html", "text": "Възстановено е движението при пътен възел \"Север\" при км 126, както и при км 94 в посока София на АМ \"Тракия\".Това съобщиха от АПИ. Припомняме, че двама души загинаха при тежка катастрофа на магистралата, съобщи МВР.При произшествието челно се удариха ТИР и лека кола. Пътният инцидент стана около 13.50 часа при 124-и километър на магистралата в посока София, в близост до Пловдив.", "date": "2018.05.28", "title": "Възстановено е движението по АМ \"Тркия\" след тежката катастрофа "}
