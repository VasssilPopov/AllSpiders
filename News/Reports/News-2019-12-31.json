{"url": "https://news.bg/politics/avariyniyat-plan-na-pravitelstvoto-za-pernik-sled-dazhd-kachulka.html", "text": "Бившият директор на Дирекция \"Управление на водите\" Асен Личев обяви, че аварийният план на правителството за Перник е като след дъжд качулка. Според експерта хидролог тези неща е трябвало да се направят много отдавна, тъй като отдавна е било известно, че загубите във водоснабдителната система на ВиК са много големи, а отдавна е известно също така, че язовир \"Студена\", от който Перник черпи вода, не се управлява добре от Министерството на околната среда и водите (МОСВ) и водата не се изразходва само за питейни нужди, а и за промишлено водоснабдяване.  \"Ако МОСВ бяха изключили промишленото водоснабдяване и минимално допустимия екологичен отток не на 19 ноември, а на 1 януари тази година, в момента в язовира щеше да има 7 млн. куб. метра повече вода и щеше да се дочака без всякаква тревога следващият пълноводен период на река Струма\", подчерта Личев пред БНР.Според него с темата за мъртвия обем на язовир \"Студена\" се спекулира. \"Мъртвият обем е 2,4 млн. куб. м в язовир \"Студена\". Днес общият обем на язовира е 3,8 млн. кубически метра. В момента 1,4 млн. кубически метра е полезният обем\", уточни хидрологът.\"Моите съграждани от Перник така или иначе ще изконсумират вината на виновните. Важното е и виновните да бъдат наказани, за да може тази вина, която ще изконсумират нашите съграждани, да не е горчива\", подчерта Асен Личев.Той е очаквал да започне строителството на язовир \"Черни Осъм\". Той е щял да предотврати режимите на питейно водоснабдяване в Ловешка и Плевенска област, както и в Троян.", "date": "2019.12.31", "title": "Аварийният план на правителството за Перник - след дъжд качулка"}
{"url": "https://news.bg/world/edinstvoto-na-rusiya-osnova-za-postigane-na-nay-visoki-tseli-obyavi-putin.html", "text": "Единството на гражданите на Русия е основата за постигане на най-високите цели на страната. Това заяви руският лидер Владимир Путин в новогодишното си послание, цитиран от ТАСС.\"Настоящото и бъдещето на Русия, и бъдещето на нашите деца, зависи от усилията и приноса на всеки от нас. Само заедно ние можем да посрещнем предизвикателства, пред които нашето общество и нашата страна се изправят днес. Нашето единство е основата за постигане на най-високите цели. Тези ценности са ни предали предците ни - героично, непоколебимо поколение на победители\", обяви Путин.Руският президент отбеляза, че \"2020 г. е пред прага ни\" и светът вече е изправен \"на прага на третото десетилетие на 21 век\".\"Живеем в бурни, динамични и противоречиви времена, но ние можем и трябва да направим всичко за успешното развитие на Русия и така, че всичко в нашия живот да може да се промени само към по-добро\", изтъкна Владимир Путин.", "date": "2019.12.31", "title": "Единството на Русия – основа за постигане на най-високи цели, обяви Путин "}
{"url": "https://news.bg/world/sasht-i-kitay-podpisvat-targovskoto-sporazumenie-na-15-yanuari-potvardi-tramp.html", "text": "Президентът на САЩ Доналд Тръмп обяви, че първата фаза от търговското споразумение с Китай ще бъде подписана в Белия дом на 15 януари, информира \"Ройтерс\".Държавният глава написа в \"Туитър\", че ще се подпише под споразумение с \"високопоставени представители на Китай\" и по-късно ще пътува до Пекин за започване на следващата фаза от преговорите.Първата фаза от сделката беше договорена по-рано този месец.Американският лидер коментира и разговора си с президента на Русия. Владимир Путин благодари на Тръмп за оказаната от САЩ помощ за предотвратяване на атентат в Санкт Петербург.Президентът на, за да благодари на мен и САЩ за предоставената информация за планирана терористична атака в много хубавия град Санкт Петербург. Те успяха бързо да, спасиха живота на много хора. Страхотна и важна координация, написа Тръмп.", "date": "2019.12.31", "title": "САЩ и Китай подписват търговското споразумение на 15 януари, потвърди Тръмп"}
{"url": "https://news.bg/world/golemi-demonstratsii-v-honkong-i-na-novogodishnite-praznenstva.html", "text": "Антиправителствените демонстрации в Хонконг продължиха и на новогодишните празненства. Демонстрантите организираха голяма човешка верига в града, съобщават \"Ройтерс\" и други медии.Хиляди протестиращи за кратко блокираха една от основните пътни артерии в Хонконг. Те призоваха за продължаване на борбата за демокрация през 2020 г. Демонстрантите се изтеглиха, след като полицията започна да прочиства пътя от предмети като чадъри, мебели и металното скеле от коледно дърво, но окупираха други части на пътя. Най-малко един човек е арестуван.За първи път от десетилетие властите отмениха зарята заради протестите и я замениха с така наречената \"Симфония на светлината\".Днес демонстрациите започнаха с малки протести на обяд, последваха маршове в търговски центрове и след това протестиращите организираха голяма човешка верига в различни квартали на града.В новогодишното си послание президентът на Китай Си Дзинпин призова за връщане към стабилност и изрази надежда, че Хонконг \"може да се превърне в по-добро място\".", "date": "2019.12.31", "title": "Големи демонстрации в Хонконг и на новогодишните празненства"}
{"url": "https://news.bg/int-politics/rusiya-nahoka-sasht-slozhili-si-krakata-na-masata-na-svetovnata-politika.html", "text": "Говорителката на руското външно министерство Мария Захарова коментира в интервю за РИА Новости как поведението на САЩ във външната политика се е променило през последните години.В отговор на искане за коментар на снимка, публикувана от Белия дом след посещението на руския външен министър Сергей Лавров във Вашингтон, Захарова е призовала за \"разбиране на актуалната американска реалност\", в която както в Държавният департамент, така и в президентската администрацията са загубили \"всичко, което е натрупано по отношение на протоколната деликатност\".На снимката президентът на САЩ Доналд Тръмп седи на бюрото си в Овалния кабинет, а Лавров стои прав до него. Такова разположение на участниците в срещата на официалните кадри не е типично в протоколната практика.\"Струва ми се, че много неща се върнаха във времената на Дивия Запад, за които толкова много сме чели в гимназията. Днес виждаме как традиционна област, в която преобладават правила, традиции, формалности, по принцип в САЩ отиде изцяло на втори план\", изтъкна Мария Захарова.По нейна оценка днес в САЩ \"всичко се прави по нов, опростен начин\". Този подход се отразявал в общуването на Тръмп с медиите: публикациите в \"Туитър\" замениха интервюто, традициите за равно третиране на журналистите са минало, посочи още тя.Подобна ситуация се наблюдавала и в световната икономика: по-рано САЩ говорели за върховенството на конкуренцията, а сега те се занимавали с протекционизъм и политическа намеса в икономическия живот, налагат санкции, отбеляза Захарова.\"Всичко се прави според принципа на удобството. Защо го сравнявам с каубойските времена? Беше удобно и функционално тогава да се слагат краката на масата. Така и днес живеем със САЩ, които си сложиха краката на световната маса\", обобщи говорителката на руското външно ведомство.", "date": "2019.12.31", "title": "Русия нахока САЩ, сложили си \"краката на масата\" на световната политика"}
{"url": "https://news.bg/bulgaria/59-godishen-mazh-zagina-pri-pozhar-v-karavana-v-burgas.html", "text": "59-годишен мъж загина при пожар в каравана в Бургас, съобщават от Областната дирекция на МВР в града, предаде Нова телевизия.Караваната е била разположена близо до блок в комплекса \"Меден Рудник\". Инцидентът е станал около 15,30 часа днес.След потушаването на пожара от четирима огнеборци в караваната е открито тяло на мъж. Установено е, че това е 59-годишният обитател на караваната, който живее сам. Мъжът е бил със зрителен дефицит.В същото време от полицията съобщиха и за потушен пожар в обедните часове в Морската градина на Бургас. Инцидентът е станал в района на Летния театър. Там са горели сухи храсти и листа.", "date": "2019.12.31", "title": "59-годишен мъж загина при пожар в каравана в Бургас"}
{"url": "https://news.bg/world/sasht-izprashtat-dopalnitelni-voenni-chasti-v-irak.html", "text": "САЩ се очаква временно да изпратят допълнителни морски пехотинци в посолството си в Багдад след възникналите демонстрации с насилие пред сградата на мисията, обявиха американски представители пред \"Ройтерс\".Източниците поясниха, че ще бъде изпратен малък брой пехотинци и те ще дойдат от региона.Протестиращи и бойци от милиции реагираха гневно на американски въздушни удари в Ирак и организираха демонстрации пред посолството на САЩ в Багдад.Междувременно държавният секретар на САЩ Майк Помпео проведе телефонен разговор с иракските лидери. Те са гарантирали сигурността на американския персонал и имущество, съобщи Държавният департамент.От офиса си във Вашингтон Помпео разговаря поотделно с премиера на Ирак Адил Абдул Махди и с президента Бархам Салих.\"Секретарят заяви ясно, че САЩ ще защитят хората си, които са там в подкрепа на суверенен и независим Ирак. Абдул Махди и Салих увериха секретаря, че са поели сериозно отговорността си за гарантиране на безопасността и сигурността на американския персонал и имущество\", обявиха от департамента.", "date": "2019.12.31", "title": "САЩ изпращат допълнителни военни части в Ирак"}
{"url": "https://news.bg/int-politics/nasilieto-svarzano-s-vodata-narastva-v-svetoven-mashtab.html", "text": "Насилието, свързано с водата, се е увеличило през последното десетилетие, предизвикано от атаки срещу граждански водоснабдителни мрежи по време на конфликта в Сирия и нарастващите спорове относно доставките на вода в Индия. Това показва подробна база данни за конфликти, свързани с жизненоважния природен ресурс.Регистрираните случаи на насилие, свързани с вода, са се удвоили през последните 10 години в сравнение с предходните десетилетия, показват статистическите данни, поддържани от Тихоокеански институт, чието седалище е в американския щат Калифорния, съобщава \"Гардиън\".Тенденцията илюстрира напрежението в резултат на ограничаването на доставките на прясна вода в много части на света заради нарастване на населението, лошо управление на ресурсите и екстремни метеорологични събития, свързани с климатичната криза.\"Тъй като водата става все по-оскъдна, тъй като това е толкова критично важен ресурс, хората ще направят всичко, което могат, за да посрещнат основните си нужди\", изтъква Питър Глайк, който е основател на Тихоокеанския институт и водещ авторитет по проблемите на водата.Базата данни е създадена през 1980-те години и документира случаи, в които водата е причина за сражения, използвана като оръжие или е била прекъсната от конфликти.Сред събитията от миналото десетилетие е обстрелът през юни тази година близо до водопровод в град Горловка в Източна Украйна, който остави 3 млн. души от двете страни на фронтовата линия без надеждно водоснабдяване; разстрела на петима земеделски производители през юни 2017 г. по време на протести в Индия заради вода и други проблеми в щат, засегнат от суша; въоръжено нападение срещу конвой от цистерни с вода в неспокойната индонезийска провинция Западна Папуа през 2012 г.Част от общото увеличение на насилието, свързано с водата, може да се дължи на факта, че напредъкът в свързаността улеснява съобщаването на инциденти в сравнение с преди, отбеляза Глайк. Но базата данни е разкрила малък спад в съобщените инциденти между 2000 и 2010 г., което показва, че подобренията в комуникационните технологии не обясняват напълно тенденцията.\"Доказателствата са очевидни, че нараства насилието, свързано с ресурсите от прясна вода - както конфликтите за достъпа до вода, така и особено атаките срещу граждански водоснабдителни системи\", коментира Глайк.Наред с недостига на прясна вода и влошаването му, е налице нарастваща готовност от сражаващи се сили за използването на водоснабдяването като оръжие, особено в последните конфликти в Близкия Изток, допълни той.", "date": "2019.12.31", "title": "Насилието, свързано с водата, нараства в световен мащаб"}
{"url": "https://news.bg/world/karlos-gon-izbyagal-v-livan-po-holivudski-stsenariy-v-kufar-za-muzikalni-instrumenti.html", "text": "Ливан съобщи, че бившият шеф на \"Нисан\" Карлос Гон е влязъл \"легално\" в страната от Япония, информира АФП.Гон, който очакваше съдебен процес в Япония през април догодина по обвинения в укриване на доходи и други финансови злоупотреби, е избягал от домашния си арест и сега е в Бейрут.\"Гардиън\" пише, че Гон е избягал като на холивудски филм. Той се е скрил в куфар за музикални инструменти. Планът е бил изготвен от съпругата му Карол Гон с помощта на музикална банда и екип от бивши служители на специални части.Според ливанска телевизия бягството започнало с пристигането на банда в дома на Гон в Токио, където е бил под домашен арест и полицейско наблюдение. В края на концерта музикантите събрали инструментите си, а Гон е влязъл в един от по-големите куфари и е бил откаран на малко местно летище.Частен самолет е откарал Гон в Истанбул, Турция. Оттам е бил закаран с друг частен самолет до Ливан, където пристигнал в понеделник сутринта.Японските власти останали изключително изненадани. Посланикът на Япония в Ливан е бил на парти в Бейрут, когато се появила новината за успешното бягство.", "date": "2019.12.31", "title": "Карлос Гон избягал в Ливан по холивудски сценарий в куфар за музикални инструменти"}
{"url": "https://news.bg/bulgaria/toplofikatsiya-sofiya-prodade-za-parvi-pat-tok-na-svobodniya-pazar.html", "text": "\"Топлофикация София\" продаде за първи път ток на свободния пазар, съобщават от дружеството.Фирмата завърши успешно първия си търг за продажба на електрическа енергия на Българската независима енергийна борса. Съгласно определения от борсата ден и час за участие в борсовия пазар, днес дружеството продаде 43 670 МВтч електрическа енергия на цена 99,23 лв. за МВтч, при заявени 99.00 лв. стартова цена. Това ще донесе над 4,33 млн. лв. приход на столичната Топлофикация до 30 юни 2020 г.\"Дружеството участва за първи път самостоятелно на борсовия пазар на електрическа енергия и успешното представяне ни дава увереност и за следващите ни участия през 2020 година\", коментират от ръководството на дружеството.\"Решихме да излезем от рамките на консервативния подход чрез координатор на балансираща група, който досега прилагахме по отношение на търговията с електрическа енергия и считаме, че началото е добро. Така ще успеем да внесем повече финансова стабилност в работата на компанията. Подготвяме се през 2020 година да започнем изпълнението и на останалите набелязани от нас мерки за оздравяване на \"Топлофикация София\" ЕАД.\", подчертават още те.Кметът на София Йорданка Фандъкова написа във \"Фейсбук\", че купувач на енергията е \"ЧЕЗ Трейд\", а през следващите месеци дружеството ще продължи с активното участие на енергийната борса.\"В средата на 2020 г. изтичат договорите с \"Гранд енерджи дистрибюшън\" и \"Топлофикация София\" ще има и възможност, и опит да участва активно и самостоятелно на енергийната борса\", отбелязва Фандъкова.", "date": "2019.12.31", "title": "\"Топлофикация София\" продаде за първи път ток на свободния пазар"}
{"url": "https://news.bg/world/germaniya-spira-yadrena-tsentrala-kato-chast-ot-plana-za-otkaz-ot-atomna-energiya.html", "text": "Германия затваря една от седемте си ядрени централи като част от план за прекратяване производството на атомна енергия до края на 2022 г., информира АП.Операторът EnBW обяви, че ще извади АЕЦ Филипсбург от мрежата в 19,00 часа днес. Разрешителното на централата изтича в полунощ.Според плана за \"енергиен преход\" на Германия държавата ще замени изкопаемите горива с възобновяеми енергийни източници през следващите десетилетия. Правителството се съгласи по-рано тази година да спре производството на електричество от захранвани с въглища централи до 2038 г.Поддръжници на атомната енергия предупреждават, че спирането на централите ще заплаши енергийната сигурност на Германия, което прави страната по-зависима от въглища и газ, както и от внос на електричество от съседни страни, които все още използват атомна енергия.През първите 6 месеца на годината 47% от електричеството в Германия е от възобновяеми източници. Атомната енергия представлява 13%, според Fraunhofer Institute.1468-мегаватовият реактор, който ще бъде спрян, работи от 1984 г. Разположен е на 100 километра южно от Франкфурт до границата с Франция.По-старият реактор в същата централа беше спрян през 2011 г.По-рано този месец съседна Швейцария спря 47-годишен реактор.В понеделник Швеция спря един от четирите си реактора в най-голямата централа в страната след повече от 40 г. работа.", "date": "2019.12.31", "title": "Германия спира ядрена централа като част от плана за отказ от атомна енергия"}
{"url": "https://news.bg/world/arabskata-liga-sreshtu-chuzhdi-voyski-v-libiya.html", "text": "Арабската лига се обяви срещу присъствието на чужди войски в Либия, предаде \"Ройтерс\".Тя настоя за въздържане от действия, които могат още повече да ескалират напрежението.Според нея, това само ще засили конфликта в страната.Това се казва в резолюция, приета на заседание в египетската столица Кайро.Настоява се също така за свикване на извънредна среща за либийската криза.Припомняме, че , че германският канцлер Ангела Меркел е обсъдила усилия за постигане на дипломатическо решение за прекратяване на конфликта в Либия по време на отделни телефонни разговори с руския президент Владимир Путин и турския президент Реджеп Ердоган, чиито правителства възнамеряват да изпратят войници в северноафриканската държава.Министърът на външните работи на Турция предупреди, че има риск либийският конфликт да прерасне в хаос и да се превърне в следващата Сирия, докато в същото време Анкара обмисля изпращане на войници в държавата.Миналата седмица Ердоган обяви решение на правителството да търси съгласието на парламента за изпращане на войници в Либия по молба на Триполи. Войниците ще защитават подкрепяното от ООН правителство срещу силите на генерал Халифа Хафтар, който пък получава военна помощ от Русия, Египет и ОАЕ.Германия предложи да бъде домакин на международна мирна конференция за Либия, която ООН планира. Конференцията може да се проведе в Берлин след планирана среща между Ердоган и Путин през януари.Правителството на Националното споразумение (PNC) на Либия  от Турция военна подкрепа.По-рано турският президент Тайип Ердоган обяви, че през януари 2020 г. възнамерява да внесе в парламента на страната искане за използването на турските въоръжени сили в Либия.В Либия в момента се водят въоръжени сблъсъци между привърженици на различни лидери. Страната се ръководи от ПНС, воденo от министър-председателя Файез Сарай, а \"източното правителство\" е ръководено от Абдула Абдурахаман ат-Тани.Източното правителство е подкрепено от командира на Либийската национална армия Халиф Хафтар.", "date": "2019.12.31", "title": "Арабската лига срещу чужди войски в Либия "}
{"url": "https://news.bg/world/napadatelyat-ot-sinagogata-v-nyu-jork-antisemit.html", "text": "Графтън Томас, който  в Ню Йорк, САЩ, бе обвинен официално в извършване на престъпление от омраза, съобщиха световните информационни агенции.Припомняме, че миналата седмица няколко души бяха ранени при атака с нож в близост до синагога в нюйоркското предградие Монси.Мъжът нахлу с мачете на празненство за Ханука, което се провеждало в дома на местен равин.След нападението е успял да избяга.Часове по-късно заподозреният бе задържан от полицията. Графтън Томас е 37-годишен, чернокож мъж. Заловен е в Харлем. Органите на реда разкриха нови детайли около разследването на касапницата. При обиска на жилището на задържания са били открити материали, които показват антисемитски възгледи.Пострадали са най-малко петима души, като двама от тях са в тежко състояние. Припомня се друго подобно престъпление, извършено  в еврейски квартал - този път в щата Ню Джърси.Шестима души загинаха, а друг бе ранен Атаката бе извършена в еврейски квартал. Някои от жертвите бяха евреи, сред които и местен равин, убит в супермаркет за кашер храни (позволени за ортодоксални евреи).Полицаи също бяха сред убитите.Според разследващи, мотивите на нападателите са антисемитизъм и омраза към властите.", "date": "2019.12.31", "title": "Нападателят от синагогата в Ню Йорк - антисемит "}
{"url": "https://news.bg/world/poslanikat-na-meksiko-napusna-boliviya.html", "text": "Посланикът на Мексико в Боливия напусна страната във вторник, след като, предаде АФП.Припомняме, че на посланик Мария Тереза Меркадо, както и на испанските дипломати Кристина Борегеро и Алваро Фернандес бяха дадени 72 часа да напуснат Боливия.Според боливийската полиция, отпътуването на посланика е преминало без напрежение.Това става, след като \"Ройтерс\" съобщи в сряда, че външното министерство на Мексико е обвинило Боливия в \"тормоз и сплашване\" на дипломатите си в мексиканското посолство в Ла Пас, като е поискало среща с шарже д'афер на Боливия.Външното ведомство на Мексико вижда мащабното наблюдение на посолството си, както и засиленото присъствие на полицията около сградата като равносилно на нахлуване в посолството и настоя, че това противоречи на член 22 от Виенската конвенция за дипломатическите отношения.В изявление офисът на Европейския съюз в Ла Пас заяви, че съжалява за експулсирането на испанците, като го нарече \"крайна и недружелюбна мярка, която трябва да бъде запазена за сериозни ситуации\" и изрази \"дълбока загриженост\" за това, което нарича \"ескалация\" \"на реда.Мексико заяви, че разглежда изгонването на Меркадо като политическо решение и няма намерение да скъсва дипломатическите отношения с Боливия.Напрежението между двете страни ескалира, след като през ноември боливийският президент Ево  след натиск от обществеността и военните.Вторият заместник-председател на Сената Жанин  на извънредна сесия в парламента, която беше бойкотирана от социалистическата партия на Моралес. Самият той определи положението като преврат. в Ла Пас, като повечето висши правителствени служители в Боливия също подадоха оставка и потърсиха убежище в посолството.", "date": "2019.12.31", "title": "Посланикът на Мексико напусна Боливия "}
{"url": "https://news.bg/world/nato-otnosheniyata-ni-s-belarus-se-osnovavat-na-obshti-interesi.html", "text": "НАТО възнамерява да изгради отношения с Беларус на базата на общи интереси и диалог, съобщиха от пресслужбата на организацията по повод на подготовката на Минск за провеждане на съвместни мироопазващи учения, предаде ТАСС.\"Беларус е партньор на НАТО от 1995 година. Нашите отношения са базирани на общи интереси и отворени канали за диалог\", се казва в изявлението.По-рано от беларуското министерство на отбраната заявиха, че Беларус участва в преговори с НАТО за провеждането на съвместни мироопазващи учения.\"Що се отнася до съвместните учения с НАТО, въпросът в дневния ред са преговорите, а не подготовката\", заявиха от министерството на отбраната.Беларус се присъедини към програмата \"Партньорство за мир\" на НАТО през януари 1995 г. Беларус има постоянна мисия в централата на НАТО в Брюксел от 1998 г. Двама служители на министерството на отбраната са в нейния персонал.", "date": "2019.12.31", "title": "НАТО: Oтношенията ни с Беларус се основават на общи интереси"}
{"url": "https://news.bg/world/20-000-sa-izbyagali-ot-idlib-za-48-chasa.html", "text": "Само за последните 48 часа около 20 000 сирийски цивилни са избягали от боевете в Идлиб, Северозападна Сирия, в райони близо до турската граница, предаде Анадолската агенция.Хилядите цивилни трудно намират подслон поради липсата на помощ и малкото места, където могат да поставят палатки и инфраструктура. Лагерите за бежанци трябва да се справят и наводнения след проливни дъждове. Хиляди сирийци в момента са бездомни и имат остра нужда от помощ.Припомняме, че през последните две седмици над 235 хиляди души са напуснали домовете си.В средата на декември правителствените войски възобновиха настъплението си в провинция Идлиб. Това е последната територия на запад от река Ефрат, която е под контрола на сирийската опозиция.Според съобщенията на хуманитарни организации, жертви на въздушните удари през последните дни са станали десетки мирни жители. Смята се, че цивилните, намиращи се в провинцията, са около три милиона.Целта на предприетото настъпление на правителствената армия вероятно е големият град Маарат ал Нуман. Войските на Асад са на около 5 километра от него.Припомняме, в Съвета за сигурност на ООН върху доставките на хуманитарна помощ за нуждаещите се в Сирия. Това допълнително влоши хуманитарната ситуация в страната.", "date": "2019.12.31", "title": "20 000 са избягали от Идлиб за 48 часа "}
{"url": "https://news.bg/int-politics/merkel-za-nova-godina-germaniya-tryabva-da-napravi-vsichko-vazmozhno-sreshtu-globalnoto-zatoplyane.html", "text": "Канцлерът на Германия Ангела Меркел използва новогодишното си послание към германския народ, за да предупреди за опасностите от глобалното затопляне и обяви, че Германия трябва да не пести усилия за справяне с тях, съобщава \"Политико\".\"Глобалното затопляне е действителност. То е застрашаващо\", изтъква Меркел в предварително записана реч, която ще бъде излъчена тази вечер от германските телевизии, като допълва: \"Трябва да сторим всичко възможно, за да преодолеем това предизвикателство за човечеството. Това все още е възможно.\"Тя добави: \"На 65 години аз съм на възраст, в която лично аз вече няма да изпитам на собствен гръб всички последици от климатичните промени, които ще настъпят, ако политиците не действат. Нашите деца и внуци са тези, които ще трябва да живеят с последствията от това, което правим или не правим днес. Ето защо използвам всичките си сили, за да гарантирам, че Германия дава своя принос - в екологичен, икономически и социален план - за удържането на контрола върху климатичните промени.\"Меркел също така адресира предизвикателствата, които задава все по-дигиталното бъдеще и призова германците да приемат ново мислене по въпроса.\"Повече от всякога се нуждаем от куража да мислим по нов начин, силата да напуснем познати пътища, готовността да опитаме нови неща и решимостта да действаме по-бързо, убедени, че необичайното може да успее - и трябва да успее, ако поколението на днешните млади хора и техните потомци трябва все пак да могат да живеят добре на тази Земя\", подчерта канцлерът.А с оптимистична нотка Меркел изтъкна: \"Двадесетте години (на XXI век) могат да бъдат добри години. Нека отново да се самоизненадаме с това, което можем да направим. Промени към по-добро са възможни, ако открито и решително се ангажираме в нови неща.\"", "date": "2019.12.31", "title": "Меркел за Нова година: Германия трябва да направи всичко възможно срещу глобалното затопляне"}
{"url": "https://news.bg/regions/vandali-posegnaha-na-ledenata-parzalka-v-burgas.html", "text": "Младежи откраднаха скъпо съоръжение от ледената пързалка в центъра на Бургас, съобщават от общината.Вандалският акт е бил заснет от камерите за видеонаблюдение на общината. Той е бил извършен в първите часове на 28 декември.От кадрите се вижда как група тийнейджъри прескачат оградата на атракциона и се забавляват на леда.Компанията изважда от местата за съхранение на инвентара две помощни съоръжения, които се използват за обучение на деца при каране на кънки. Те са с формата на пингвини и всяко едно е на стойност 800 лева.След като приключват със забавлението, младежите отнасят със себе си единия пластмасов \"пингвин\".Кадрите са изпратени в полицията за установяване на извършителите.", "date": "2019.12.31", "title": "Вандали посегнаха на ледената пързалка в Бургас"}
{"url": "https://news.bg/world/velikobritaniya-predlozhila-prez-1995-g-rusiya-da-stane-chlen-na-nato.html", "text": "Министерството на отбраната на Великобритания предложило през 1995 г. Русия да се присъедини към НАТО, пише \"Гардиън\".Британското издание се позовава на конфиденциални документи на \"Даунинг стрийт\", които също разкриват навиците на пиене на бившия руски лидер Борис Елцин.Русия можеше да стане \"асоцииран член\" на НАТО преди 25 г., ако беше подкрепено предложение на Министерството на отбраната на Обединеното кралство, отбелязва изданието.Предложението е имало за цел да сложи край на столетния антагонизъм между Изтока и Запада, разкриват документите, публикувани във вторник от Националните архиви в Кю.Планът е представен от тогавашния военен министър Малкълм Рифкинд на стратегическа среща. Но предложението е отхвърлено, тъй като Кремъл е бил подозрителен относно източното разширяване на Алианса.През 1995 г. Елцин е бил президент на Русия и Студената война е приключила. Тогава Елцин се доказал като непредсказуем съюзник. Документите показват, че той е призовал западните лидери на среща на върха в Халифакс, Канада, да отложат разширяването на НАТО за след изборите в Русия, защото \"обществените обсъждания могат да предизвикат проблеми\". Но лошото здраве и злоупотребата с алкохол поставили под въпрос властта на Елцин.От документите става ясно, че Елцин е консумирал \"вино и бира лакомо...и съжалявал, че липсва коняк. Един от неговите съветници измъкнал чаша шампанско от ръката му, тъй като съветникът е усетил, че това е достатъчно и той бил весело опиянен на пресконференцията си с Клинтън\".Външното министерство на Великобритания изготвило бележка с план при смърт на Елцин. В нея се отбелязва, че \"Елцин е с шест години над средната продължителност на живот на руския мъж (58) и е получил два сърдечни удара за три месеца и половина\". Ведомството е било подготвило телеграма за премиера на Великобритания в случай на внезапна смърт на Елцин.Относно предложението Русия да се присъедини към НАТО, Рифкинд пише, че евентуално решение би създало нова категория асоцииран член на НАТО. Този статут обаче не е предвиждал задействане на Член 5, според който атака срещу една държава е нападение срещу всички членки, а също така членство в Международния военен секретариат или право на вето на Русия, което следователно е нямало да доведе до промяна на същността на Алианса. Статутът е щял да предостави възможност на Русия да участва на срещи и хармонизиране на политиките, доктрините и практиките.", "date": "2019.12.31", "title": "Великобритания предложила през 1995 г. Русия да стане член на НАТО"}
{"url": "https://news.bg/world/maykrosoft-svarzani-s-kndr-hakeri-otkradnaha-poveritelna-informatsiya.html", "text": "Технологичният гигант \"Майкрософт\" съобщи, че свързани с КНДР хакери са откраднали поверителна информация, информира \"Ройтерс\".Компанията поясни, че е поела контрол над домейни, които са използвани от хакерската група Thallium за кражба на информация.Вярва се, че Thallium действа от Северна Корея, отбелязва \"Майкрософт\" в съобщение в блог. Хакерите са атакували правителствени служители, институции, университетски персонал и лица, които работят по въпроси, свързани с неразпространение на ядрени оръжия.Повечето от мишените са в САЩ, Япония и Южна Корея.От Thallium използвали техника, позната като \"спиър фишинг\" (spear phishing), при която се използват надеждно изглеждащи на пръв поглед имейли.От \"Майкрософт\" поясниха, че сега контролират 50 домейна, използвани от групата за провеждане на операциите си, което е станало след заведено дело срещу хакерската група в съд във Вирджиния и след последвала съдебна заповед.", "date": "2019.12.31", "title": "Майкрософт: Свързани с КНДР хакери откраднаха поверителна информация"}
{"url": "https://news.bg/regions/pernishko-selo-bez-rezhim-no-i-bez-voda.html", "text": "В пернишко село не е обявен воден режим, но въпреки това също няма вода. За това ни сигнализира читател на News.bg.Във високите части на село Кралев дол вода има само два пъти на денонощие за по два часа.Въпреки че по информация на читателя ни селото не се захранва от язовир \"Студена\", а има собствен водоизточник, от средата на юни чешмите на хората са пресъхнали.Неофициалният режим на водата засяга стотици жители на селото. Въпреки че те са подавали многократни сигнали до всички отговорни институции и дори са събрали подписка, подкрепена от над 200 души, от ВиК-Перник са им отговорили, че не могат да вземат отношение по проблема, защото нямат мониторинг над каптажа. Кметът на селото Пламен Георгиев премахнал самоволно измервателните уреди и иззел ключовете на служителите от водното дружество. Така само той знаел какво се случва с водата на селото.Запитване за проблема местните изпратили и до КЕВР. Експертите от комисията отговорили, че става въпрос за неправомерно затваряне на крановете и пренасочване на водата.На проведено преди две седмици събрание заради проблема, кметът обяснил, че ВиК не трябва да бъдат допускани в селото, защото не разбират нищо. Георгиев настоял именно той да управлява водните запаси, въпреки че хората настоявали да се срещнат с представители на дружеството и областния управител на Перник, за да разберат от тях защо вече шест месеца са принудени да живеят без вода.Нашият екип се обърна за повече информация по случая към община Перник.", "date": "2019.12.31", "title": "Пернишко село без режим, но и без вода"}
{"url": "https://news.bg/bulgaria/kakvo-izbrahme-i-za-kakvo-sporihme-prez-2019-g.html", "text": " Скандалът с имотните сделки се разрази в края на март тази година. Тогава стана ясно, че председателят на ГЕРБ Цветан Цветанов е направил замяна на два апартамента за ново жилище, доплащайки 100 000 лева от кредит и спестявания.Няколко дни след това Антикорупцията започна проверки и на други лица от властта - правосъдния министър Цецка Цачева, депутата Вежди Рашидов, заместник-министъра на спорта Ваня Колева и заместник-министъра на енергетиката Красимир Първанов. Оказа се, че всички те са закупили имоти от фирма \"Артекс\" под пазарната им цена.Лавинообразният имотен скандал доведе и до редица оставки в ГЕРБ и кабинета Борисов-3. Сред тях тези на Цветан Цветанов от парламента, Цецка Цачева като правосъден министър, зам.-министърът на спорта Ваня Колева, зам.-министърът на енергетиката Красимир Първанов, зам.-министърът на икономиката Александър Манолев, Делян Добрев като народен представител, както и зам. областния управител на София Томи Николов.Земеделският министър Румен Порожанов също хвърли оставка, пометен от втората вълна на имотния скандал - \"къщите за тъщи\", каквото название получи. Преди това Порожанов поиска оставката и на зам.-изпълнителния директор на Държавен фонд \"Земеделие\" Иванка Багдатова-Мизова, тъй като телефонът й беше в сайт за резервации на къща за гости в село Юндола.Впоследствие в скандала с евтините апартаменти беше замесен и председателят на антикорупционната комисия Пламен Георгев, който не декларирал тераса от 186 квадратни метра, част от апартамента му. След дълъг отпуск, в който излезе, за да не пречи на назначената от главния прокурор Сотир Цацаров проверка, по-късно подаде оставка.Лидерът на НФСБ Валери Симеонов даде информация за още два евтино закупени имота - единият в \"Овча Купел\", другият - в \"Драгалевци\", визирайки имоти на министъра на туризма Николина Ангелкова. Тогава той посъветва премиера Бойко Борисов да огледа министрите си. Продължение обаче както към министерството на туризма, така и към семейството на депутата Елена Йончева и колегите й от БСП \"Апартаментгейт\" нямаше.През юни месец Антикоруоционната комисия излезе със становище, че не е открила злоупотреби с апартаментите на властта.Скандалът с имотите на властта се прехвърли и върху къщите за гости, изградени с евросредства. На 14 юни стана ясно, че започва проверка на 288 къщи за гости, които са финансирани с европари по Програмата за развитие на селските райони за периода 2007 - 2013 година и за които 5-годишният мониторингов период вече е изтекъл.След редица проверки Държавен фонд \"Земеделие\" откри нарушения при 253 къщи за гости. Започнатите производства са за общо 46,4 млн. лв. От тях 158 проекта са с наложена пълна санкция от 100% за общо 43,1 млн. лв. Останалите 95 проекта са с частична санкция, която възлиза на 3,3 млн. лв. Едва на 23 от проектите не е наложена никаква санкция.През май за първи път за тази година, но за пореден път иначе, се заговори за размера на партийните субсидии. Информацията за нарушения тръгна от предаването \"Шоуто на Слави\".Партийната субсидия е трябвало да бъде 32 128 844 лв., но вместо това в бюджета е предвидена и реално изплатена субсидия от 38 684 384 лв. Това е с 6 519 540 лв. повече, информираха от екипа шоуто. По този начин партийната субсидия за получен глас вместо определените в бюджета 11 лв. на глас е станала 13,23 лв.След като информацията бе публикувана, по нея се сезира и главният прокурор Сотир Цацаров.В същия ден председателят на бюджетната комисия Менда Стоянова заяви, че няма нарушение при определяне на партийните субсидии. Надвзетите субсидии бе решено да бъдат върнати от партиите, но нарушението отвори кутията на Пандора изобщо по темата за финансирането на партиите у нас.На първо четене депутатите одобриха намаляването на партийните субсидии на 1 лев, а след проведен Коалиционен съвет за обсъждане на субсидиите, бе решено, че ще се търси общо мнение.От ДПС предложиха да падне тавана на даренията за партиите и прокараха финансиране по американския модел. Тогава от НФСБ заподозряха, че ГЕРБ и ДПС са се сближили. ГЕРБ обаче продължиха да стоят зад позицията си партийната субсидия да стане 1 лв.След предизвиканото недоволство Борисов заяви, че е склонен на диалог за партийните субсидии. От БСП пък паднаха ГЕРБ, че легализират корупцията със закони.На 4 юли 2019 г. субсидията от един лев на спечелен глас мина окончателно с подкрепата на 119 \"за\", 71 против и 16 \"въздържал се\".В началото на декември обаче парламентът изпадна в патова ситуация, тъй като не беше прието нито предложението на БСП за 8 лева субсидия, нито предложението за един лев субсидия събра достатъчната подкрепа. Това практически означаваше, че субсидията става 0 лева.По повода лидерът на ДПС Мустафа Карадайъ обяви, че ГЕРБ и БСП са влезли в съглашателство по темата. Той заяви, че Бойко Борисов и Корнелия Нинова са се договорили ГЕРБ да не са в пълен състав в залата, за да мине предложението на БСП. От ГЕРБ и БСП обаче отрекоха за договаряне на общи действия по темата.След това обаче се стигна до пълен обрат. След драматично гласуване на председателски съвет бе решено партийната субсидия да бъде 8 лв. \"За\" бяха 182, един въздържал се и един - \"против\". Тогава Борисов заяви, че е склонил заради риск Бюджет 2020 да не мине.Друга много важна тема, която предизвика много противоречиви мнения през 2019 г., бе изборът на нов главен прокурор. Още през март месец се заговори за възможно участие на тогавашния зам.-главен прокурор Иван Гешев в състезанието за наследник на Сотир Цацаров.Тогава обаче той заяви, че няма желание да влиза в такива кални процедури.На 22 юли Гешев беше номиниран за главен прокурор. Той бе издигнат от прокурорската колегия и подкрепен от Сотир Цацаров. След като правосъдният министър Данаил Кирилов отказа да направи своя номинация за главен прокурор, Гешев остана единсветният кандидат. Това предизвика и недоволството на гражданите, които излязоха на протести пред Съдбната палата. Според тях процесът по избор на нов главен прокурор бил предопределен, тъй като в състезанието имало само един кандидат. Протести имаше и в подкпрепа на Иван Гешев.Преди стартирането на самата процедура за избор на главен прокурор държавният глава проведе серия от срещи с представители на съдебната система.На 24 октомври 2019 г. се състоя изслушването на кандидата за главен прокурор, Висшият съдебен съвет гласува и избра Иван Гешев с резултат 20 \"за\" и 4 \"против\", но на 7 ноември президентът Румен Радев върна на Висшия съдебен съвет решението за избор на Иван Гешев за главен прокурор.На 14 ноември се състоя повторното гласуване във ВСС за избора на Иван Гешев, което завърши със същия резултат 20 \"за\" и 4 \"против\".Така се стигна и до самата церемония на 18 декември, когато Иван Гешев положи клетка като новия главен прокурор на Република България. В словото си той заяви, че може да вървим бавно, но никога назад.Според едно от последните изследвания на \"Барометър\" повече от половината българи определят местните избори като най-значимото събитие на 2019 г. Най-ожесточена бе битката за кметския пост в София. Там след първи тур стана ясно, че досегашният градоначалник Йорданка Фандъкова и независимият кандидат Мая Манолова отиват на балотаж. На първи тур Фандъкова получи подкрепата на 36,42% от избирателите, а Манолова - 27,73%.Седмица по-късно обаче след провеждането на втори тур при окончателно обработени резултати, Йорданка Фандъкова спечели своя четвърти мандат с подкрепата на 49.98% срещу 45.13% за Мая Манолова.След обявяването на резултатите независимият кандидат Мая Манолова поиска касиране на изборите заради купуване на гласове. Тя внесе в ОИК 14 класьора с доказателства за изборни нарушения и запита дали има кой да накаже машината на ГЕРБ. До касиране на изборите в София така и не се стигна.В повечето от 24-те района на София също имаше балотаж. Такава беше ситуацията и в по-голямата част от областните градове. Балотажи имаше в Благоевград, Варна, Добрич, Ловеч, Пазарджик, Перник, Плевен, Разград, Силистра, Сливен, Смолян, Търговище, Пловдив, Русе, Ямбол и Видин.Градовете, които се сдобиха с кметове още на първи тур бяха Бургас, Велико Търново, Враца, Габрово, Кърджали, Кюстендил, Монтана, Стара Загора, Хасково и Шумен.След проведените балотажи, резултатите при 100% обработени протоколи от изборните секции, показаха, че ГЕРБ печели кметските постове в 9 областни града, БСП - в 3, а в 6 областни центъра побеждават други политически сили и независими кандидати.Кметове на ГЕРБ ще управляват Варна - Иван Портних, Ловеч - Корнелия Маринова, Пловдив - Здравко Димитров, Силистра - Юлиян Найденов, Сливен - Стефан Радев, Смолян - Николай Мелемов, София - Йорданка Фандъкова, Търговище - Дарин Димитров, Шумен - Любомир Христов.БСП спечели балотажите в Перник, където победи Станислав Владимиров, Разград - Денчо Бояджиев, Русе - Пенчо Милков.Битката в Благоевград спечели независимият Румен Томов. Във Видин спечели Цветан Ценков от местната коалиция СДС, а кмет на Добрич стана Йордан Йорданов от местната коалиция ДБГ.В Пазарджик победи Тодор Попов от местната коалиция \"Новото време\". В Плевен отново начело застана Георг Спартански, издигнат от инициативен комитет. Балотажът в Ямбол беше спечелен от Валентин Ревански, издигнат от \"Пряка демокрация\".На първи тур избирателната активност бе 49.76%. Избирателната активност на втория тур на местните избори бе 42.10% или общият брой на гласувалите избиратели беше 1 674 147.За кризата с водата в Перник се разбра само няколко дни след местните избори, които бяха спечелени от кандидата на БСП Станислав Владимиров. Той обаче е категоричен, че вина носят управляващите и сигнали за опасност е имало още в началото на годината.От 18 ноември 2019 г. започна воден режим в региона. Той обхвана Перник и Батановци. Обхванати от водния режим бяха и селата Голямо Бучино, Люлин, Дивотино, Мещица, Витановци, Ярджиловци, Богданов дол, Черна гора и Лесковец.Водният режим засегна около 60 000 души.Това предизвика и редица протести, като перничани блокираха ВиК-Перник, а по-късно поискаха и оставките на министъра на регионалното развитие Петя Аврамова и министъра на околната среда и водите Нено Димов.Кризата струва постовете както на областния управител Ирена Соколова, така и на управителя на ВиК-Перник.Според заключението от проверката на районната прокуратура има данни за безстопанственост, затова и производството бе прехвърлено към Специализираната прокурата.Въпреки настояването на омбудсмана, в КЕВР бе обсъдена и приета по-висока с 3% цена на водата в Перник от следващата година.В разгара на пернишката водна криза Националният статистически институт съобщи данните за 2018 година, според които общите загуби на вода възлизат на 499 млн. м3, което е 56.4% от подадената вода (56.8% за 2017 г.). Преобладаващата част са загубите при транспорта на водата (реални загуби), като през 2018 г. те се оценяват на 425.6 млн. куб. метра.На 21 декември обявиха бедствено положение в Перник. Преди това стана ясно, че градът ще остане на воден режим до април месец 2020 г., като водната криза със сигурност прелива и в следващата година.И от други градове в края на годината обявиха, че ще имат проблем с водата - Ботевград и Шумен са сред най-застрашените.По повод кризата с водата премиерът Бойко Борисов заяви, че тя е вследствие на некадърно управление, но и заподозря февруарски сценарий за сваляне на правителството по аналогия с протестите от 20213. Новогодишно министри и ръководители на служби, както и обикновени ВиК работници се оказаха командировани в Перник.Почти цялата 2019 г. премина под знака на протестите на сестрите в бяло.На 1 март медицинските сестри излязоха на протест пред сградата на Министерството на здравеопазването. Това се случи въпреки предварителното обещание на премиера за повече средства. През април медицински сестри от цялата страна настояха за 1120 лв. минимална работна заплата.През септември 2019 г. медицински сестри отново се събраха пред парламента с искания за достойно заплащане. Те поискаха стартовата заплата за тяхната професия да стане две минимални заплати.На 4 октомври премиерът Бойко Борисов събра здравния министър Кирил Ананиев и шефа на НЗОК да обяснят за липсващите 50 милиона лева за заплати на медиците, за което алармираха самите те по време на протестите си.На 7 октомври бе съобщено, че в бюджет 2020 ще бъдат отпуснати 200 млн. лв. за здравеопазване. През ноември медсестрите излязоха отново на протест с искане да участват в преговорите за рамковия договор на 2020 г., на които и по-късно бяха допуснати.Месец по-късно медицинските специалисти протестираха под прозорците на Министерски съвет, като заявиха, че това за което настояват не са по-високи заплати, а по-добри условия на труд и запазване на младите специалисти в страната. Недоволстващите пренощуваха в палатки, разпънати пред Министерския съвет и заявиха, че ще остават там докато премиерът Бойко Борисов не ги приеме.На 18 декември Борисов се срещна с представителите на медицинските сестри. По време на срещата министър-председателят им обясни, че няма как така рязко да се вдигнат заплатите им. До изпълнение на исканията им така и не се стигна, въпреки признанието на министър Ананиев, че на страната липсват медицински сестри и за проблеми от модела на финансиране на системите. В рамките на протестите обаче се стигна до противопоставяне в самото съсловие на белите престилки -медицински сестри и лекари. Здравната реформа бе отложена обаче и нито гласуваният бюджет на Министерство на здравеопазването, нито на НЗОК и Рамковият договор не предвещават реформи в следващата 2020 година.След като обществото бе разтърсено през април 2018 година от скандалното арестуване на бившия кмет на столичния район \"Младост\" Десислава Иванчева и нейната заместничка Биляна Петрова, през април на първа инстанция Иванчева, Петрова и третият обвиняем Петко Дюлгеров получиха присъди съответно 20, 15 и 12 години за взимане на подкуп в особено големи размери за издаването на разрешително за строеж. Основен свидетел по делото е бизнесменът Александър Ваклин.Десислава Иванчева се яви на изборите за евродепутат и получи подкрепата на 30 310 души, което е впечатляващ резултат от 1.55%. Ден след евровота Иванчева заяви, че обмисля да се кандидатира и за кмет на София. Тя бе подкрепена от Християндемократическа партия на България, но Общинската избирателна комисия в София отказа да регистрира бившия кмет на столичния район \"Младост\". Посоченият мотив беше, че предложението е внесено в Общинска избирателна комисия (ОИК) в Столична община извън законоустановения срок. Два дни по-късно ЦИК разреши регистрацията на Иванчева за местния вот.Така дело и напрежението около него, започнало през пролетта на 2018 година, също ще прелее и в 2020 година със следващото съдебно заседание, което е на 8 януари.Друга широко обсъждана тема през 2019 г. беше закупуване на изтребителите F-16.На 10 юли 2019 г. министрите от кабинета \"Борисов-3\" одобриха покупката на 8 изтребителя Ф-16, договорите отидоха в Народното събрание за ратификация. Сделката не бе одобрена от БСП, \"Воля\" и \"Атака\". Последна и актуализация на бюджета заради закупуването на изтребителите, а заради покупката на осемте изтребителя България емитира нов дълг от 700 милиона и 600 хиляди лева от началото на годината до 29 юли 2019 г.Продължи и напрежението по оста правителство - президентство по темата за избора на вид изтребител, като Румен Радев наложи вето върху сделката за покупка на осем изтребителя Ф-16. Той изтъкна, че в сделката разходите по придобиване, постигнати включително и с имитиране на нов дълг, поставят под въпрос възможностите за временно осигуряване на липсващите способности на самолетите. Депутатите обаче отхвърлиха президентското вето.САЩ публично поздравиха България и Борисов за закупуването на F-16 и започналата модернизация на българската армия.Сред политическите събития, които белязаха 2019 г. е и разводът между Обединени патриоти.На 24 юли официално беше обявен краят между коалицията. Именно с мотив за бездействие ВМРО и НФСБ свалиха Волен Сидеров като председател на ПГ на ОП.Разбирателството в т.нар. малка коалиция се пропука още преди една година, като първите признаци за разминаване в позициите се проявиха при обсъждането на Истанбулската конвенция. През лятото на миналата година това неразбирателство прерасна в открит конфликт между лидерите на \"Атака\" и НФСБ, които си размениха проверки по българското Черноморие с различни констатации, а напрежението ескалира и до физическа разправа между Волен Сидеров и депутата от НФСБ Валентин Касабов.Не веднъж се правеха опити за омиротворяване както на политически съвет на малката коалиция, така и на коалиционен съвет във формат ГЕРБ и ОП. Те завършваха с променлив резултат. Междувременно от страна на НФСБ свалиха доверието си от Волен Сидеров като председател на ПГ на Обединени патриоти. До евроизборите ВМРО заемаше позиция на омиротворител между \"Атака\" и НФСБ, включително и буквално военният министър Красимир Каракачанов сложи синя каска.След оставката си Валери Симеонов се върна в парламента като депутат, а пропукванията в коалицията продължиха да се увеличават, а Обединените патриоти не се разбраха и се явиха самостоятелно на изборите за европейски парламент.Малко след това последваха и признания от страна на депутати от ОП за разпад на малката коалиция, а от НФСБ и ВМРО свалиха окончателно Волен Сидеров като председател на ПГ на Обединени патриоти с аргумент, че не работи и групата няма коалиционен живот. Така се стигна и до 26-ти юли когато председателят на Народното събрание Цвета Караянчева официализира разводът на Обединените патриоти. В края на годината Волен Сидеров смени и депутатската банка с стола на общински съветник в София, като неговото място в парламента бе заето от депутат от НФСБ.В последните седмици на 2019 г. година президентът Румен Радев стартира консултациите за необходимостта от промени в Конституцията.Намерението си да инициира дебат по темата държавният глава анонсира още по време на втория тур на местните избори и потвърди при издаването на указа за назначаване на новия главен прокурор Иван Гешев. Тогава Румен Радев обоснова намерението си с нуждата от реформи в съдебната система, от което зависи просперитета на нацията ни.На среща с Правния съвет към президента и академичната общност, държавният глава заяви, че върху Българската конституция не бива да се посяга произволно, но и запита дали тя, Конституцията, ни защитава от авторитарен произвол.На първата среща от дебата за конституционни промени бяха обсъдени конституционният модел на прокуратурата, правното положение на главния прокурор в съдебната власт, механизмът за разследване на главния прокурор в предложения от Министерския съвет законопроект. Дискутира се и възможността за въвеждане на индивидуална конституционна жалба.След това президентът се срещна и с представители на неправителствени организации и професионални сдружения на магистрати. Пред тях той заяви, че консултациите не целят унищожаване на прокуратурата. Най-важният дебат ще се проведе в Народното събрание и негова ще е последната дума, а какво ще решат народните представители предстои да разберем през 2020 година.", "date": "2019.12.31", "title": "Какво избрахме и за какво спорихме през 2019 г."}
{"url": "https://news.bg/regions/v-lovech-zabraniha-piratkite-v-novogodishnata-nosht.html", "text": "В Ловеч забраниха употребата на пиротехнически изделия в новогодишната нощ.Заповедта е на кмета на общината Корнелия Маринова.Забранява се използването на взривни вещества, стрелба с огнестрелно оръжие, въздушни пушки и други действия, които нарушават спокойствието или създават опасност за живота и здравето на гражданите.В заповедта на кмета се посочва и че началникът на РУ \"Полиция\" - Ловеч трябва да осигури присъствие и контрол от служители по време на новогодишните празници за опазване на обществения ред при провеждане на масови мероприятия на публични места на територията на общината.", "date": "2019.12.31", "title": "В Ловеч забраниха пиратките в новогодишната нощ"}
{"url": "https://news.bg/int-politics/v-rusiya-se-podigravat-s-istoricheskata-negramotnost-na-poslanika-na-sasht-v-polsha.html", "text": "\"Посланикът на САЩ Джорджет Мосбахър изобщо не е учила история, защото е оглавявала компания за козметични продукти и получи поста си на посланик, защото финансира предизборната кампания на (президента на САЩ Доналд) Тръмп.\"Това коментира пред руските медии руският сенатор Алексей Пушков по повод думите от вчера на американската посланичка в Полша, която определи Сталин като еднакъв виновник за избухването на Втората световна война заедно с \"обичайния заподозрян\" в това Адолф Хитлер.По думите на Пушков по време на Втората световна война американската преса никога не била писала, че СССР носи отговорност за избухването на войната.\"Преобладаваше положителния тон по отношение на СССР. Имаше съвършено различна атмосфера в сравнение със сега\", отбеляза той, допълвайки: \"Това продължи до началото на Студената война между СССР и Запада, предвождан от САЩ. Тогава започна и антисъветската пропаганда, дипломати също започнаха да се присъединяват към нея.\"Припомняме, че посланичката на САЩ в Полша Джорджет Мосбахър, обръщайки се към руския президент Владимир Путин, заяви, че Хитлер и Сталин са еднакво виновни за избухването на Втората световна война.\"Изглежда, че посланикът на САЩ в Полша не е изучавала добре история в училище\", захапаха я от руското външно министерство по този повод, като според тяхната трактовка на историята САЩ и СССР са били съюзници през Втората световна война (факт, но чак след 1942 г., б. р.). Освен това според руските власти операцията на нацистка Германия за превземането на Полша е била подготвена в съответствие със заповедта от 10 април 1939 г., а това означавало, че пактът Рибентроп-Молотов (от 23 август 1939 г.) не можел да стане причина за началото на операцията и началото на цялата Втора световна война.\"Джорджет Мосбахър действително може да е учила лошо история, но също така е възможно нейното изявление да е било написано от персонала на посолството, което тя ръководи, за да демонстрира подкрепа за Полша\", отбеляза Пушков.Той допълни: \"САЩ подкрепят Полша, защото тя е една от опорните за тях страни в Европа. Тук става въпрос за автоматична подкрепа, солидарност с властите на Полша. Самите САЩ изповядват тази гледна точка, тъй като тук виждат определена изгода за себе си.Ако издигнете Съветския съюз за съвиновник за войната заедно с фашистка Германия, тогава можете да настоявате за преразглеждане на следвоенния ред, да работите за лишаване на Русия от правото да се смята за страна победителка и да повдигнете въпроса за изключването на Русия от Съвета за сигурност на ООН.\"По думите му това била многостепенна система за дискредитиране на Русия. САЩ се опитвали да постигнат част от целите на тази кампания чрез атаки срещу съвременна Русия, а друга част от целите се опитвали да постигнат чрез атака срещу политиката на Съветския съюз.", "date": "2019.12.31", "title": "В Русия се подиграват с \"историческата неграмотност\" на посланика на САЩ в Полша"}
{"url": "https://news.bg/regions/otkriha-izcheznaloto-17-godishno-momiche-ot-kameno.html", "text": "Откриха 17-годишната Михаела Иванова от Камено, съобщава БНР.Момичето е било открито в Бургас.От полицията съобщават, че тя е в добро здравословно и психическо състояние. Предстои да бъде върната на родителите ѝ.Припомняме, . Вчера полицията помоли гражданите за съдействие.", "date": "2019.12.31", "title": "Откриха изчезналото 17-годишно момиче от Камено"}
{"url": "https://news.bg/world/kremal-vse-oshte-nyama-sdelka-mezhdu-rusiya-i-belarus-za-tranzita-na-petrol-za-evropa.html", "text": "Русия и Беларус все още не са постигнали споразумение за транзита на петрол за Европа през 2020 г., но рисковете от спиране на доставките \"не трябва да бъдат преувеличавани\". Това съобщи говорителят на Кремъл Дмитрий Песков, цитиран от \"Ройтерс\".\"Предлагаме да не се обсъждат такива апокалиптични сценарии\", отговори Песков на фона на вероятността износът на руски петрол през съседен Беларус да бъде спрян.Двете държави могат да обтегнат отношенията си, след като шестима източници от индустрията разкриха, че руските доставчици пренасочват големи количества суров петрол към пристанища в страната заради липсата на сделка между Русия и Беларус за 2020 г.През последното десетилетие Москва и Минск имаха няколко спора за доставките на петрол и газ. Отношенията между Владимир Путин и Александър Лукашенко са описвани като любов-омраза.Беларус е важен транзитен коридор за пренос на руски петрол и газ за Западна Европа. Ако бъдат прекъснати доставките, държави като Германия и Полша ще бъдат най-засегнати.Минск и Москва все още не са се договорили за условията за транзит на петрол и газ за следващата година.В понеделник беларуската агенция Belta съобщи, че Москва и Минск могат да сключат временно споразумение, което да очертае условията за доставката на руски газ и петрол за Беларус, ако пропуснат крайния срок 31 декември за сключване на споразумение.Двете държави спорят за различни въпроси относно доставките на петрол през 2020 г., но най-големите противоречия са за цената.Руските петролни компании не са подготвили документите за доставка за Беларус от 1 януари и вече са пренасочили доставките към други дестинации, обявиха двама източници, запознати със ситуацията. Компаниите са пренасочили 2 милиона тона суров петрол към руски пристанища и вътрешния пазар за януари вместо за Беларус.В понеделник Путин проведе телефонен разговор с Лукашено. Те са обсъдили доставките на газ и петрол, но не са постигнали споразумение. Двамата лидери са се съгласили да се срещнат в средата на януари 2020 г., ако е необходимо.", "date": "2019.12.31", "title": "Кремъл: Все още няма сделка между Русия и Беларус за транзита на петрол за Европа"}
{"url": "https://news.bg/world/bavarskiyat-lider-markus-zyoder-nyama-da-se-kandidatira-za-kantsler.html", "text": "Баварският лидер Маркус Зьодер отхвърли спекулации, че ще се бори за канцлерския пост, информира \"Ройтерс\".Преди месец Зьодер изнесе реч пред Християндемократическия съюз, която предизвика дебат кой ще наследи Ангела Меркел. Зьодер е лидер на Християнсоциалния съюз.Но Зьодер, премиерът на провинция Бавария, коментира пред медийната група RedaktionsNetzwerk Deutschland, че е доволен от настоящата си позиция.Никога не е имало канцлер на Германия от Християнсоциалния съюз, въпреки че Франц Йозеф Щраус и Едмунд Щойбер бяха кандидати съответно през 1980 и 2002 г. На изборите тогава спечелиха социалдемократите.Меркел е на власт от 2005 г. Тя обяви, че прекратява политическата си кариера през 2021 г. Канцлерът помогна на 57-годишната Анегрет Крамп-Каренбауер да поеме Християндемократическия съюз. Тя е сочена като фаворит за канцлерския пост.", "date": "2019.12.31", "title": "Баварският лидер Маркус Зьодер няма да се кандидатира за канцлер"}
{"url": "https://news.bg/crime/sadyat-zhena-za-opit-da-podkupi-danachen-s-2000-lv.html", "text": "Окръжната прокуратура в Пловдив привлече като обвиняема и задържа 40-годишна жена по бързо производство за подкуп.Тя е обвинена за това, че вчера е дала подкуп в размер на 2 000 лева на данъчен инспектор в отдел \"Икономическа полиция\" при ОД на МВР-Пловдив, за де не извърши обективна проверка по преписка за документи престъпления.Същия ден обвиняемата била повикана в отдел \"Икономическа полиция\", за да се установят факти по преписка на Районната прокуратура, по която се извършва проверка за документни престъпления. Тя е представила допълнителни документи по случая в найлонов плик, като между два от тях поставила 2 000 лева, за да не бъде довършена проверката срещу нея.Служителят обаче не взел парите и веднага уведомил дежурния разследващ полицай.Обвиняемата е задържана за 72 часа. Бързото производство ще приключи в законния срок, посочват от прокуратурата.", "date": "2019.12.31", "title": "Съдят жена за опит да подкупи данъчен с 2000 лв."}
{"url": "https://news.bg/world/boing-kompensira-turskite-aviolinii-za-prizemeniya-737-max.html", "text": "Турските авиолинии и \"Боинг\" постигнаха споразумение за компенсиране на турския авиопревозвач за загубите, причинени от приземяването и спрените доставки на самолета \"Боинг\" 737 Max.Информацията разпространява \"Ройтерс\", позовавайки се на Турските авиолинии.В съобщението не се разкрива в какъв размер е компенсацията, но вестник \"Хюриет\" пише, че сделката е за 225 милиона долара, от които 150 милиона долара компенсация и 75 милиона долара за покриване на неща като резервни части и обучение.Турските авиолинии притежават 24 самолета 737 MAX. Моделът беше приземен през март след две катастрофи в Индонезия и Етиопия, при които загинаха 346 души. До момента \"Боинг\" е изгубил повече от 9 милиарда долара.През декември медии съобщиха, че Турските авиолинии обмислят да съдят \"Боинг\" заради загубите.Този месец от \"Боинг\" обявиха, че няма да постигнат целите си за 2019 г. и ще спрат Припомняме, самолет 737 Max на Етиопските авиолинии . Всички 157 души на борда загинаха. Това беше втората катастрофа с новия самолет 737 Max за по-малко от пет месеца, което принуди .Първата катастрофа с, когато самолет на Lion Air катастрофира в Яванско море. Загинаха всички 189 души на борда.", "date": "2019.12.31", "title": "„Боинг” компенсира Турските авиолинии за приземения 737 Max"}
{"url": "https://news.bg/world/tayvan-prokara-zakon-za-borba-s-kitayskoto-vliyanie-v-politikata.html", "text": "Парламентът на Тайван прокара закон за борба с китайското влияние в политиката, докато островът се подготвя за президентските избори на 11 януари на фона на засилено напрежение с Пекин, информира \"Ройтерс\".Законодателството е част от дългогодишни усилия за борба с китайски опити за оказване на влияние в политиката и демократичния процес на Тайван чрез незаконно финансиране на политици и медии и други методи.Отношенията между Тайван и Пекин се обтегнаха, след като тавайнският лидер Цай Ингвен се бори за официална независимост на острова, откакто пое властта през 2016 г.Възходът на Китай представлява заплаха за всички държави. Тайван е изправен пред най-голямата заплаха, обявиха от Демократическата прогресивна партия пред парламента след прокарването на законопроекта.Проктозаконът беше прокаран от 67 депутати. Нито един законодател не гласува против, въпреки че опозицията го разкритикува като \"политически инструмент\" за спечелване на избиратели преди изборите.Депутатите от основната опозиционна партия Гоминдан, която подкрепя по-тесни връзки с Китай, не участваха на гласуването.", "date": "2019.12.31", "title": "Тайван прокара закон за борба с китайското влияние в политиката"}
{"url": "https://news.bg/int-politics/tramp-izrigna-sreshtu-iran-organiziral-atakata-sreshtu-posolstvoto-na-sasht-v-irak.html", "text": "Президентът на САЩ Доналд Тръмп обяви, че Иран щял да бъде държан \"напълно отговорен\" за нападението на иракски протестиращи срещу американското посолство в Багдад.По-рано днес десетки гневни привърженици на иракската шиитска милиция \"Катаиб Хизбула\" проникнаха в двора на посолството, след като разбиха врата и щурмуваха вътрешността, което накара силите на реда да използват сълзотворен газ и огнестрелни оръжия, тъй като са ядосани заради американските въздушни удари срещу подкрепяната от Иран иракска шиитска милиция, които доведоха до 25 загинали от \"Катаиб Хизбула\".Репортер на \"Асошиейтед прес\" на мястото на събитието е видял пламъци, издигащи от вътрешността на посолството, и най-малко трима американски войници на покрива на основната сграда на посолството. Имало е пожар в района на приемната близо до паркинга на посолството, но не е ясно какво го е предизвикало. Мъж по високоговорител е призовал тълпата да не влиза в двора на посолството, предупреждавайки: \"Съобщението беше доставено.\"Засега няма съобщения за жертви, но безпрецедентното нахлуване в американското посолство е една от най-тежките атаки срещу мисията през последните десетилетия. То беше извършено след смъртоносните въздушни удари на САЩ в неделя. Според американските военни въздушните удари са били отмъщение за убийството на американски наемник (контрактор) при ракетно нападение срещу иракска военна база, вината за което те хвърлиха върху \"Катаиб Хизбула\".Събитията представляват голям срив в отношенията между Ирак и САЩ, което би могло допълнително да подкопае влиянието на САЩ в региона и също така да отслаби позицията на Вашингтон в опитите му за оказване на максимален натиск върху Иран.Ирак отдавна изпитва затруднения да балансира отношенията си със САЩ и Иран, като и двете страни са съюзници на иракското правителство. Ала гневната реакция на иракското правителство срещу американските въздушни удари и очевидното му решение да не попречи на протестиращите да влязат в посолството на САЩ дадоха сигнал за рязко влошаване на отношенията между Вашингтон и Багдад.Иракските сили за сигурност не са направили никакви опити да спрат протестиращите, докато те са се отправяли към силно укрепената Зелена зона в Багдад след погребението на убитите при американските въздушни удари, като са ги оставили да преминат през контролно-пропускателен пункт, който води към зоната.Десетки протестиращи нахлуха на територията на посолството, след като разбиха портата, използвана от автомобили за влизане в посолството. Протестиращите, мнозина в униформа на \"Катаиб Хизбула\", са били спрени в коридор след около 5 метра и са били само на около 200 метра от основната сграда на дипломатическата мисия.Шестима американски войници са били видени на покрива на основната сграда, като оръжията им са били насочени към протестиращите.Дим от сълзотворен газ се е издигал в района и поне трима от протестиращите са имали затруднения с дишането. Не е ясно дали служителите на посолството са останали в основната сграда или са били евакуирани в даден момент. От американското посолство не са коментирали.Протестиращите окачиха плакат на стената, на който пише \"Америка е агресор\", а някои командири на фракции на милицията, лоялни на Иран, са се присъединили към протестиращите. Сред тях е бил Хади ал Амири, ръководител на подкрепяните от държавата паравоенни Народни мобилизационни подразделения, в която членуват подкрепяни от Иран паравоенни организации.Ясин ал Ясери, министърът на вътрешните работи на Ирак, също се е появил пред американското посолство в един момент и е направил оглед на мястото на събитията. Той каза пред АП, че премиерът е предупредил, че американските удари по шиитската милиция ще имат сериозни последици.", "date": "2019.12.31", "title": "Тръмп изригна срещу Иран, организирал атаката срещу посолството на САЩ в Ирак"}
{"url": "https://news.bg/regions/novi-sluchai-na-grip-v-sofiya.html", "text": "Втори случай на грип е регистриран в София, съобщава bTV по информация на Националния център по заразни и паразитни болести.В Инфекциозната болница болница са били приети две деца - на 4 и 12 години.При 4-годишното дете е изолиран свински грип, а при 12-годишното - Б \"Виктория\".Припомняме,  в Бургас, когато при две деца беше открит вирусът H1N1, по-известен като свински грип. Седмица по-късно бяха  Те бяха H3 в първа клиника на Инфекциозна болница при дете на 7 години и дете на 13 години.В началото на декември държавният здравен инспектор Ангел Кунчев прогнозира, чеОще през ноември беше отчетено, че , като се предвиждаше, че той ще дойде именно през декември. Причината за тазгодишното забавяне беше", "date": "2019.12.31", "title": "Нови случаи на грип в София"}
{"url": "https://news.bg/regions/300-politsai-pazyat-reda-na-batenberg-v-novogodishnata-nosht.html", "text": "Около 300 полицеиски служители ще съблюдават за реда на столичния площад \"Александър I Батенберг\" в новогодишната нощ, информира БНТ.Между 10-15 хиляди души се очаква да посрещнат новата 2020 година на площада. За тази цел ще бъдат изградени няколко пропускателни пункта, като няма да бъдат допускани хора в нетрезво и неадекватно състояние, с оръжие, стъклени бутилки и пиротехника.Градският транспорт, включително и метрото, ще Забранено от няколко дни е паркирането на столичните площади \"Княз Александър I\" и ул. \"Дякон Игнатий\". От 15 часа днес пък се спира и движението по бул.\"Цар Освободител\", забраната ще бъде валидна до 6 часа сутринта на 1 януари 2020 г.", "date": "2019.12.31", "title": "300 полицаи пазят реда на \"Батенберг\" в новогодишната нощ"}
{"url": "https://news.bg/world/kola-blasna-i-ubi-balgarin-v-nova-zelandiya.html", "text": "Българин загина в Нова Зеландия, след като беше блъснат от кола, съобщава БНР по информация на електронното издание NZ City.Тежкият пътен инцидент е станал в петък вечерта.Жертвата е 44-годишен мъж, който работел във винения сектор в областта Марлборо. Миналата седмица той бил блъснат фатално от кола на улица в град Бленъм.29-годишният шофьор на автомобила е местен жител. Спрямо него са повдигнати обвинения за опасно шофиране, причинило смърт.", "date": "2019.12.31", "title": "Кола блъсна и уби българин в Нова Зеландия"}
{"url": "https://news.bg/world/bivshiyat-shef-na-nisan-izbyaga-ot-yaponiya-v-livan.html", "text": "Бившият шеф на \"Нисан\" Карлос Гон, който очакваше съдебен процес в Япония през април догодина по обвинения в укриване на доходи и други финансови злоупотреби, е избягал от домашния си арест и сега е в Бейрут, съобщава \"Спутник\".\"Сега съм в Ливан. Не избягах от закона, избягах от несправедливостта и политическото преследване\", посочва Гон в свое официално изявление.Някогашният високопоставен служител в световната автомобилна индустрия има бразилско, френско и ливанско гражданство. Той обаче не разкри как е успял да избяга от домашния арест и да напусне Япония.Гон заяви, че отказва да бъде \"заложник на заплетената японска правосъдна система с нейната презумпция за виновност, дискриминация и отричане на основните човешки права\".Той загатна, че е възможно следващата седмица да направи изявление пред медиите.Един от адвокатите на Гон - Хуничиро Хиронака, отрече да е замесен в бягството на клиента си. Той призна, че извършеното от Гон е нарушение на условията за освобождаване под гаранция.Относно документите, които клиентът му вероятно е използвал, за да напусне Япония, Хиронака посочи, че \"трите паспорта са у адвокатите\".От своя страна високопоставен служител на японското външно министерство заяви, че Япония и Ливан не са се споразумявали за екстрадиция, така че Гон не може да бъде предаден на Бейрут без съгласието на страната.", "date": "2019.12.31", "title": "Бившият шеф на \"Нисан\" избяга от Япония в Ливан"}
{"url": "https://news.bg/world/selo-v-ukrayna-prevarna-byust-na-karl-marks-v-pametnik-na-hristo-botev.html", "text": "Украинско село в Одеска област превърна паметник на Карл Маркс в бюст на Христо Ботев като част от проект за декомунизация, съобщава БНР.Село Холмское е населено с компактна общност от бесарабски българи.Антон Киссе - председател на българите в Украйна и депутат във Върховната рада обясни, че решението именно Христо Ботев да замени Карл Маркс, е било логично, тъй като българският революционер е работил като учител в село Задунаевка, намиращо се в близост.", "date": "2019.12.31", "title": "Село в Украйна превърна бюст на Карл Маркс в паметник на Христо Ботев"}
{"url": "https://news.bg/regions/yazovir-studena-e-palen-pod-1-6-ot-kapatsiteta-si.html", "text": "Водният обем на язовир \"Студена\" в момента е близо 3,87 млн. куб. м при капацитет 25,5 млн. куб м. Това съобщиха от \"Водоснабдяване и канализация\" ООД - Перник.За справка, на 18 декември измереният обем беше малко над 4 млн. куб. м.От дружеството посочват, че негови служители извършват ежедневни измервания и наблюдения на водния поток и язовирната стена.Припомняме,  и околните населени места беше въведен през ноември, а по-късно, тъй като се оказа, че предварителните разчети не са точни.Вчера правителството отпусна  за справяне с водната криза.", "date": "2019.12.31", "title": "Язовир \"Студена\" е пълен под 1/6 от капацитета си"}
{"url": "https://news.bg/comments/nyamame-nishto-protiv-vas-no-ne-iskame-da-ste-tuk.html", "text": "Нямаме нищо против вас, но не искаме да сте тук. Така може да се обобщят нагласите към наркозависимите у нас. Потвърдиха го и събитията, които последваха след преместването на Центъра за лечение наркомании и алкохолизъм в сградата на УМБАЛ \"Св. Анна\" в \"Младост\"1. Здравите сили се възпротивиха, вдигнаха се на протести и успяха да извоюват преместването му.От Министерството на здравеопазването обещаха пребазирането на центъра да стане до края на годината. Не споменаха къде, за да предотвратят поредната вълна негодувание, която несъмнено ще последва, ако мястото се окаже отново в жилищна зона, а не някъде в гората например.Нищо не можа да убеди местното население, че съществуването на центъра няма да създаде проблеми. Нито обяснението на министъра, че метадонът не е наркотик, нито фактът, че повечето от хората, които са в метадоновата програма, са семейни, работят, имат деца и са постъпили доброволно в програмата, защото искат да се лекуват.И това не прекърши протестите на жителите на въпросния квартал. Тогава Ананиев обеща около Коледа въпросът да бъде решен. Извършвали се ремонтни дейности, местели се мебели, мястото било отдалечено от жилищни сгради, детски градини и училища. Това повтаряше като мантра министърът, за да уталожи евентуалната нова вълна от протести.А място ще трябва да им се намери, защото имаме да изпълняваме Национална стратегия за борба с наркотиците. Имаме, защото и другите в ЕС съюз имат. В нея са очертани стъпките, които държавата трябва да направи до 2023 г.Според визията на тази програма оптималната цел е българските граждани да успяват да реализират своя потенциал и целите си, запазвайки здравето си без наркотични вещества. Всички това искаме, да реализираме пълния си потенциал без наркотични вещества. Повечето успяваме, но за някои се оказва непосилна задача.Къде покрай ангажиментите към стратегията, къде от професионален интерес специалистите у нас все пак изследват генезиса на проблема. Така в Националния център по обществено здраве и анализи стигат до извода, че причините за употреба на тези вещества се коренят още в детството. Експертите определят няколко основни фактора, които могат да бъдат причина за подобно поведение по-късно - отсъствие от училище, повече от 4 неблагоприятни събития в живота, депривация, бедност, липса на осигуреност и родителско внимание. Това са факторите, които формират рисковата група, най-податлива на употреба. Специалистите в центъра за обществени анализи са извели и предпоставките за ограничаване на употребата на наркотични вещества - индивидуална и общностна устойчивост, работа върху неравенствата, информираност на родителите и наличие на грижовен възрастен. Поглеждайки към факторите и необходимите условия, не може да не си дадем сметка, че в очертаната рискова група попадат голяма част от днешните деца. Не помага и фактът, че у нас процентът на декларирано домашно насилие е 40. А на върха на пирамидата е сексуалното насилие, често също в домашна среда.Така се създава контингентът, който рано или късно попада в спиралата на зависимостите, както е прието да се казва сред специалистите, които се занимават с лечението и психосоциалната рехабилитация на тези хора.Преди месец при представянето на стратегията пред журналисти д-р Цвета Райчева, директор на Националния център по наркомании, опита да обясни, че наркозависимите са хронично болни хора. Че това са пациенти като всички останали, които имат своите рецидиви и ремисии. Че това е контингент, който може да се справи със заболяването си, ако има подкрепа, тъй като зависимостта е болест, с която най-често не можеш да се пребориш сам. Според д-р Райчева разпространеното схващане - \"няма бивши наркомани\" обезсмисля лечението и поддържа употребата, което безспорно е много удобен мит за пласьорите. Трудностите в лечението и рехабилитацията на тези хронично болни хора идва от съществуващата стигма и схващането, че това е проблем, който си причиняваш сам - никой не те принуждава да употребяваш въпросните вещества насила. Колко доброволен е изборът може да се спори, предвид споменатите по-горе фактори, които очертават рисковите групи.В процеса на лечение на тази зависимост има няколко стъпки, които трябва да бъдат осигурени, за да има успешен изход - детоксикация, метадонова програма, психо-социална рехабилитация, групи за самопомощ и система за социална реинтеграция. Предвид тези фактори е ясно, че човекът, който е решил да се лекува, не може да извърви всички стъпки сам. Той, за разлика от другите хронично болни, има нужда от подкрепа, за да успее да се реинтегрира в общността и да възстанови нормалния си начин на живот.У нас обаче се случва така, че още на втората стъпка наркозависимият има проблем - не защото се съпротивлява на лечението, а защото не му се осигурява достъп до метадоновата програма, от която има нужда. Всъщност, формално достъп има, но има и натиск на общността срещу местата, където програмата се реализира. Така употребяващите вещества се сблъскват с проблем в лечението още на втората стъпка. Оттам нататък да се говори за психо-социална рехабилитация е несериозно. Никой, поне от събитията на които ставаме свидетели напоследък, не се възприема като участник в социалната реинтеграция на тези хора, просто защото не смята, че те имат място в общността. Стигмата се разпростира не само върху зависимите, центровете, където се лекуват, но дори и върху специалистите, които работят в тях, поради което доводите им не се възприемат сериозно и няма воля за сътрудничество в процеса. Имаме едни хронично болни хора, които са отхвърлени от общността, за която е най-добре да не съществуват.По време на общественото обсъждане на стратегията за борба с наркотиците през октомври, от Българското либертарианско общество излязоха с позиция, в която се твърди, че държавата прикрива около 200 смъртни случая годишно вследствие на наркотици. Позицията беше подкрепена от граждански организации, които работят по темата. Тогава те оспориха въпросната стратегия с аргумент, че тя се базира на доказано неверни факти. Споменава се, че в страната ни няма методика, нито нужните технологии за адекватно водене на статистика за смъртността по причинители и това е причината да се подават измислени данни. Авторите на позицията твърдят, че според данните на НСИ за 2018 г. например няма нито един регистриран смъртен случай от наркотици в България, а за предходни години се оказваме със значително по-малко жертви на наркотиците от съседните държави. Най-често описваната причина за смърт в подобни случаи е \"сърдечна недостатъчност\".Според представителите на гражданските организации в стратегията не са заложени алтернативи на наказанията в случаи на дребно притежание, за разлика от останалите европейски страни. Съдебната система е задръстена от дела за по една цигара трева, а 10% от общия брой затворници у нас са зависими хора. Според гражданските организации това е най-скъпият и неефективен начин за третиране на проблема.От НПО-тата очертават и други проблеми - осъвременяване на лабораториите, които тестват вещества, за да откриват новите \"дизайнерски\" дроги в кръвта на лица, потърсили спешна помощ. Вместо това, твърдят от неправителствения сектор, десетки хиляди лева ще бъдат похарчени за кръгли маси, календари и мобилно приложение.Въпреки несъвършенствата си Националната стратегия е факт, но сам по себе си този документ с мерки и намерения е безсилен срещу стигмата, която превръща хората, борещи се със зависимостта си, в нежелани, отхвърлени от общността.Колко сериозен е проблемът? Може би повечето хора не знаят, но у нас съществува Национален фокусен център за наркотици и наркомании. Този център изготвя всяка година бюлетин, в който публикува статистика от проучванията, които прави. Това са основни данни за употребата, трафика и разпространението на наркотични вещества и т.нар. \"обществен отговор\" у нас. Последният, засега, бюлетин е издаден през март тази година и съдържа данни основно от предишни периоди.Прави впечатление, че проучвания сред общото население не са правени от 2016 г. Тоест данните в настоящия бюлетин отдавна не са такива, каквито са описани. И все пак има някакви цифри, макар и с три години назад. Според информацията лицата от 15 до 64-годишна възраст с минимум една употреба на наркотик в живота си варират между 472 хиляди и 565 хиляди. От тях лицата, пробвали наркотик през последната 2016 г., са близо 300 хиляди. Най-широко разпространената употреба е на канабис - между 300 и 400 хиляди от дадената фокус група. Следват употребилите екстази - около 118 хиляди, амфетамини около 87 хиляди, кокаин - 55 хиляди, опиоиди (хероин, морфин, метадон) - към 39 хиляди.Между 54 и 60 хиляди са учениците от 9 до 12 клас, които са декларирали минимум една употреба на наркотик през живота си по данни от 2017 г. За сравнение - цифрите сред студентите са по-ниски - между 42 и 48 хиляди (по данни от 2018 г.). Най-честите места, където е декларирана подобна употреба, са купоните.В същото време се забелязва спад на обхванатите от кампании за превенция ученици - през 2016 г. са били 130 хиляди, а през 2017 - 55 951, въпреки че регистрираните превантивни дейности са 216 срещу 187 през 2016 г.Ако погледнем данните за лечебната система ще установим, че местата в специализираните отделения за лечения на зависимости се увеличават с годините от 129 през 2016 на 169 през 2017, но хоспитализираните намаляват, същото е и с програмите за психо-социална рехабилитация.Изводът не би могъл да бъде друг, освен че съществуващата система за лечение и рехабилитация на наркозависимите е неефективна - предлагат се услуги, които не са търсени сред контингента, защото не са достатъчно ефективни, а и привличат вниманието на общността, която бързо заклеймява зависимия и го отхвърля. Това е причината да има толкова много свободни места в програмите, които би трябвало да подпомогнат връщането към нормален начин на живот на хората, постигнали ремисия. Намаляват и тези, които, започнали програмата, успяват да я завършат.Кой всъщност търси лечение? Най-вече лица на възраст до 19 години с първа употреба на основно проблемно вещество - почти 50%. Висок е делът на безработните, които са потърсили специализирана помощ - над 40%, още по-висок на здравноосигурените сред търсещите лечение - над 50%. Най-многобройна е групата на инжекционните наркомани - над 50% - сред потърсилите лечение. Близо 76% е делът на лицата, които се подлагат на лечение след дългогодишна, над 5 години, употреба.Интересни са данните за намаляване на вредите от употребата на наркотици. Долечебните програми от 5 през 2016 са намалели с една през 2017, актуални данни липсват в бюлетина на фокусния център. Наполовина са намалели и контактите в долечебните програми в областта на наркоманиите - от 33 700 на 11 075 през 2017 г. Осезателен е спадът в раздадените игли и спринцовки от близо 215 хиляди през 2016 на 52 927 през 2017 г. Индивидуалните клиенти обхванати от долечебните програми са намалели двойно от 4 785 на 2 821. Ситуацията с намаляването на вредите от употребата на наркотици никак не е добра, едва ли картината е по-различна през последните две години.Безсмислено е да се споменава статистиката за смъртността вследствие на употреба, по-горе вече споменахме колко е актуална.Излиза, че хората, които се опитват да преборят зависимостта си са стигматизирани не само от общността, но и от държавата. Да, имаме стратегия, както и няколко предишни, но цифрите, с цялата им условност, не показват положителен ефект.Иначе казано, съществуват едни наркозависими хора, които според общото мнение сами създават проблема си. Но този проблем е и наш, въпреки огромното ни нежелание да го признаем.", "date": "2019.12.31", "title": "Нямаме нищо против вас, но не искаме да сте тук"}
{"url": "https://news.bg/regions/nastaniha-trima-patsienti-ot-psihodispansera-v-bolnitsa-sv-anna.html", "text": "Трима души са приети в болница след пожара в психодиспансера в София.Те са пациенти на диспансера. Към момента са хоспитализирани в Клиниката по вътрешни болести(Отделение по пулмология) на УМБАЛ \"Св. Анна\".Пациентите са от СБАЛПФЗ София-област и не са пострадали от пожара. Настанени са в УМБАЛ \"Св. Анна\" до възстановяване на инфраструктурата в района, уточняват от болницата.Припомняме, тази сутрин. Всички 51 пациенти на психодиспансера бяха евакуирани, а огънят беше локализиран.Предполага се, че пламъците са тръгнали от безстопанствена сграда до психодиспансера.Месец по-рано . Той беше предизвикан от взрив от кислородната система на отделението по Спешна помощ. Тогава имаше две жертви. И тогава персоналът на болницата успя да изведе останалите пациенти от отделението.", "date": "2019.12.31", "title": "Настаниха трима пациенти от психодиспансера в болница \"Св. Анна\""}
{"url": "https://news.bg/health/tezhka-6-chasova-transplantatsiya-na-cheren-drob-zavarshi-uspeshno-vav-vma.html", "text": "В навечерието на Нова година във Военномедицинската академия беше извършена поредна чернодробна трансплантация.Реципиентът е 59-годишен мъж в крайна фаза на чернодробно заболяване, а донорът - мъж на 63 години, изпаднал в мозъчна смърт заради черепно-мозъчна травма.Припомняме, вчера стана ясно, че .Ръководителят на Клиниката по чернодробно-панкреатична хирургия и трансплантология проф. Никола Владов обясни, че незабавно е бил сформиран екип и в 7.30 часа вчера той е заминал за града, за да осъществи експлантацията на черния дроб. Операцията е била технически трудна.Към момента пациентът е екстубиран, контактен и адекватен, лечението му продължава. Той има добри жизнени показатели и започва раздвижване и захранване.Трансплантация е продължила около 6 часа. По данни на проф. Владов нещата се развиват нормално за този етап на следоперативния период.По последна информация още двама мъже са били трансплантирани същата нощ.На пациенти на 41 и 61 години са били трансплантирани бъбреци в УБ \"Лозенец\" от проф. Любомир Спасов и неговият екип.С последните извършени трансплантации броят на българските граждани, включени в листата на чакащите е 1152.", "date": "2019.12.31", "title": "Тежка 6-часова трансплантация на черен дроб завърши успешно във ВМА"}
{"url": "https://news.bg/regions/mlad-shofyor-se-vryaza-v-avtobus-i-zagina-v-sofiya.html", "text": "19-годишен шофьор загина на място, след като се вряза в спрял автобус на градския транспорт в София, съобщава bTV.Тежкият пътен инцидент е станал на столичното Околовръстно шосе около 8.40 часа тази сутрин.Автобус по линия 111 е бил спрян за проверка при Суходол, като в него не е имало пътници. При катастрофата няма други пострадали.Причините за произшествието все още се изясняват. Пътното платно беше разчистено и в момента движението се осъществява нормално.", "date": "2019.12.31", "title": "Млад шофьор се вряза в автобус и загина в София"}
{"url": "https://news.bg/crime/prokuraturata-protestira-parichnata-garantsiya-na-direktora-ot-ihtiman.html", "text": "Окръжната прокуратура в София внесе в съда протест срещу решението на Софийския окръжен съд относно мерките за неотклонение на директора на гимназията в Ихтиман и втория обвиняем по делото.Вчера те бяха привлечени към наказателна отговорност и задържани за 72 часа.На 27 декември в качеството си на директор на професионалната гимназия в града Димитър Бонев приел 5 000 лева подкуп, за да не променя размера на наемната цена по договор за аренда, сключен през фeвруари 2015 г. между учебното заведение и търговско дружество. Престъплението е било извършено от него в съучастие с другия обвиняем.Вчера Софийският окръжен съд е оставил без уважение искането на прокуратурата двамата обвиняеми да бъдат оставени в ареста.Бонев е бил освободен парична гаранция от 3 000 лева, а спрямо другия обвиняем съдът не е определил мярка за неотклонение.Предстои Софийският апелативен съд да се произнесе по внесения протест.", "date": "2019.12.31", "title": "Прокуратурата протестира паричната гаранция на директора от Ихтиман"}
{"url": "https://news.bg/society/novata-danachna-kampaniya-zapochva-na-10-yanuari.html", "text": "Данъчната кампания 2020 г. ще започне на 10 януари, съобщават от Националната агенция за приходите.Това е най-ранната дата, на която могат да се подават декларациите за доходите на физическите лица и тези за облагане с корпоративни. Това може да стане както по електронен път, така и на място в офисите на НАП.От Приходната агенция напомнят, че срокът за ползване на 5% отстъпка за ранно деклариране и плащане през 2020 г. е 31 март, а крайният срок за обявяване на доходите е 30 април.През март ще е достъпна и предварително попълнена декларация за доходите на гражданите, които имат персонален код на НАП или електронен подпис.Годишното приключване на данъчно осигурителните сметки на фирми и граждани ще бъде извършено от 1 до 9 януари, като плащания чрез електронната система за разплащане без такси (т.нар. виртуален POS) ще се приемат до 9.00 часа на 31 декември. Офисите на НАП ще приемат плащания с дебитни и кредитни карти на ПОС терминали до 13.00 ч. Днес.Допълнителна информация за данъчните и осигурителните изисквания може да се получи на телефона на Информационния център на НАП 0700 18 700.", "date": "2019.12.31", "title": "Новата данъчна кампания започва на 10 януари"}
{"url": "https://news.bg/int-politics/poslanikat-na-sasht-v-irak-izbyaga-pod-napora-na-hilyadi-protestirashti-v-bagdad.html", "text": "Посланикът на САЩ в Ирак Матю Тюлър е напуснал столицата Багдад и е отишъл неизвестно къде, съобщават медии в Близкия изток, цитирайки пожелали анонимност източници.Източниците са добавили, че и останалите служители на американското посолство са напуснали, като част от тях са били преместени в консулството на САЩ в Ербил, столицата на автономен Иракски Кюрдистан.Външното министерство на Ирак е отказало да коментира информациите. Ведомството се е подготвяло да привика Тюлър, за да протестира във връзка с въздушните нападения през уикенда срещу седалището на подкрепяната от Иран шиитска паравоенна групировка \"Катаиб Хизбула\" в Ирак, извършени от американските военновъздушни сили, което беше ответен удар срещу ракетна атака срещу американски военнослужещи в региона.Вчера неназован високопоставен служител на Държавния департамент настоя, че Ирак не е положил необходимите усилия за \"защита\" на американците в близкоизточната страна.Междувременно хиляди иракски граждани се събраха пред посолството на САЩ в Зелената зона на Багдад, протестирайки срещу въздушните удари, извършени от американските военни в Ирак.Според информации в медиите иракчани, които по-рано са присъствали на погребенията на загиналите във въздушните удари на САЩ, горят американски знамена и крещят \"Долу САЩ\" и \"Смърт за Америка\", като са щурмували и нахлули в двора на посолството.В ударите на САЩ в неделя са били убити 25 членове на \"Катаиб Хизбула\" и още 51 са били ранени. Операцията на САЩ беше отговор на ракетно нападение над американска база близо до северния иракски град Киркук в петък, но никоя групировка не пое отговорност за нападението.", "date": "2019.12.31", "title": "Посланикът на САЩ в Ирак избяга под напора на хиляди протестиращи в Багдад"}
{"url": "https://news.bg/bulgaria/nad-14-000-godishni-e-vinetki-iztichat-utre.html", "text": "Общо 14 067 годишни електронни винетки за леки автомобили изтичат в първия ден на 2020 г. Над един милион е-винетки пък изтичат в първите два месеца на новата година.До днес, 31 декември, са валидни последните хартиени винетни стикери.Цените на е-винетките през 2020 г. остават непроменени - икенд винетката за леките автомобили е 10 лв., седмичната - 15 лв., месечната - 30 лв., тримесечната - 54 лв., и годишната - 97 лв.Камионите и автобусите над 3,5 т ще продължат да ползват е-винетка до въвеждането на тол системата, не по-късно от 1 март. Цените на дневните, седмичните и месечните винетки за тях също остават без промяна. Дневната винетка за всички превозни средства над 3,5 тона струва 23 лв. За превозните средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв.Проверка за валидността на е-винетка може да се направи на bgtoll.bg.Електронна винетка може да бъде купена през сайта www.bgtoll.bg, чрез мобилното приложение BGTOLL, от терминалите за самотаксуване или на каса на основните гранични контролно-пропускателни пунктове - ГКПП \"Калотина\", ГКПП \"Капитан Андреево\", ГКПП \"Кулата\", ГКПП \"Силистра\", ГКПП \"Станке Лисичково\", ГКПП \"Илинден\", на Дунав мост - Русе и Дунав мост - Видин, както и в 27-те областни пътни управления в страната.Е-винетка може да се купи и чрез сайтовете www.vinetki.bg, www.tollpass.bg, www.digitoll.bg, www.telenor.bg, www.A1.bg, както и на каса в мрежата на мобилния оператор А1, Български пощи, Easy Pay и в бензиностанциите \"Лукойл\", \"Еко\", \"Петрол\" и ОМВ, а също чрез терминалите \"Cashterminal\" в мрежата на \"Интеркапитал груп\", съобщават от АПИ.Чрез системата за купуване на електронни винетки може само с един банков превод фирмите да купуват до 100 електронни винетки, и то с различен срок на действие и за различни категории превозни средства. Целта е фирмите с голям автопарк да бъдат максимално улеснени.Препоръчително е заявленията за подновяването на безплатните винетки, които се издават чрез Агенцията за социално подпомагане, да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция \"Социално подпомагане\" по настоящ адрес - лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща обработените заявки на Агенция \"Пътна инфраструктура\", която издава е-винетката в рамките на следващия работен ден.Електронната система позволява покупка само на една е-винетка за един автомобил за определен период от време. При опит за купуване на е-винетка за срок, който повтаря частично или напълно такъв, за който вече има платена такса, на екрана на устройството се изписва надпис, който предупреждава за това.Пътната агенция съветва потребителите внимателно да преглеждат и проверяват въведената от тях информация, преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му, предупреждават от АПИ.При неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата не се допускат.Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. Ако регистрационният номер съдържа тире, точка или интервал, те не се въвеждат.При липсваща е-винетка, шофьорът има възможност да заплати компенсаторна такса, за да може да довърши спокойно пътуването си до 23:59 часа на същия ден. Компенсаторната такса за леките автомобили остава 70 лева за автомобил до 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи.Ако водачът откаже да плати на място компенсаторна такса и оспори нарушението, му се съставя акт за установяване на административно нарушение.За да продължи пътя си, той трябва да плати стойността на най-евтината винетка за съответната категория автомобили - уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни.В случай че в 14-дневния срок не постъпи плащане, влиза в сила наказателно постановление, в резултат на което шофьорът дължи глоба - за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта, не му се налага глоба.", "date": "2019.12.31", "title": "Над 14 000 годишни е-винетки изтичат утре"}
{"url": "https://news.bg/regions/otsenyavat-shtetite-sled-pozhara-v-psihodispansera-v-sofiya.html", "text": "Пожарът, избухнал тази сутрин в психодиспансера в София, е унищожил покрива и подпокривното пространство на Белодробната болница, както и поликлиниката на психиатричното лечебно заведение.При инцидента няма пострадали. Настанените в Центъра за психично здраве 51 пациенти са били евакуирани заради липса на електрическо захранване и топлоподаване.В момента се извършва р в други лечебни заведения с психиатрични структури в София - ДПБ \"Св. Иван Рилски\", УМБАЛ \"Александровска\", ЦПЗ \"Проф. Н. Шипковенски\", ВМА и УМБАЛНП \"Свети Наум\". Работата на дневните програми, осъществявани в психодиспансера, няма да бъде прекъсвана.Петима пациенти на Белодробната болница, за които е необходимо медицинско наблюдение и терапия, също са релокирани.Здравният министър Кирил Ананиев разпореди незабавно да бъде извършена оценка на щетите и да се предприемат действия за консервация на покривното пространство на Специализираната болница до реализирането на ремонтните дейности.Реконструкция ще бъде извършена и на сградата на Поликлиниката на ЦПЗ - София област.Припомняме, тази сутрин. Всички 51 пациенти на психодиспансера бяха евакуирани, а огънят беше локализиран.Предполага се, че пламъците са тръгнали от . Той беше предизвикан от взрив от кислородната система на отделението по Спешна помощ. Тогава имаше две жертви. И тогава персоналът на болницата успя да изведе останалите пациенти от отделението.", "date": "2019.12.31", "title": "Оценяват щетите след пожара в психодиспансера в София"}
{"url": "https://news.bg/world/osem-chlenove-na-ekipazha-na-gratski-tanker-otvlecheni-v-kamerun.html", "text": "Петима гърци, двама филипинци и украинец, членове на екипажа на гръцкия танкер Happy Lady, са били отвлечени от неидентифицирани нападатели, докато корабът е бил закотвен на две морски мили от пристанище Лимбох в Камерун, съобщават гръцките медии.Атаката срещу кораба с 28-членен екипаж е била извършена в ранните часове днес, уточни гръцкото министерство на корабоплаването. Happy Lady e химически/петролен танкер, тежащ 51 390 тона.Според информациите един от гръцките моряци е бил ранен. Моряците са отвлечени, след като са били заплашени с оръжие от пиратите. Министерството на външните работи на Гърция следи изкъсо ситуацията.", "date": "2019.12.31", "title": "Осем членове на екипажа на гръцки танкер отвлечени в Камерун"}
{"url": "https://news.bg/world/kitay-i-iran-osadiha-mezhdunarodniya-tormoz-na-sasht.html", "text": "Министърът на външните работи на Китай порица международните \"практики на тормоз\" по време на среща с иранския си колега. Двете държави разкритикуваха американската външна политика при Доналд Тръмп, информира АП.Ван И потвърди укрепването на двустранните отношения в началото на разговорите си с Мохамед Джавад Зариф.Двамата разговаряха в Пекин. Вчера . Разговорите са на фона на първите мащабни учения на ВМС на трите държави в северната част на Индийския океан.\"Ние трябва да се изправим заедно срещу унилатерализма и практиките на тормоз\", призова Ван И.Китай е част от ядреното споразумение с Иран от 2015 г. и остро критикува решението на САЩ да изоставят договора.Без пряко да споменава САЩ, Ван отбеляза, че Китай и Иран ще защитават националните си интереси, а също така ще \"поддържат мултилатерализма и нормите, които направляват международните отношения\".Зариф отговори, че двете държави са обединени в \"нашите общи усилия за борба срещу унилатерализма и насърчаване на мултилатерализма\" през 2020 г.Четиридневните морски учения, започнати в Оманския залив в петък, подчертават неофициалния съюз между Китай, Иран и Русия на фона на оттеглянето на Тръмп от международни споразумения.", "date": "2019.12.31", "title": "Китай и Иран осъдиха международния „тормоз” на САЩ"}
{"url": "https://news.bg/disasters/zaginalite-ot-tayfuna-vav-filipinite-veche-sa-47.html", "text": "Жертвите на тайфуна във Филипините вече са 47, ранените са най-малко 140, съобщи агенция Xinhua.Заради стихията пострадаха над 260 хиляди домове и около 90 сгради на държавни институции.Бедствието донесе силни ветрове и обилни валежи, които прекъснаха многобройни електропроводи.Припомняме, тайфунът \"Фанфон\" на 26 декември. Страната преживява средно от 20 тайфуна всяка година.", "date": "2019.12.31", "title": "Загиналите от тайфуна във Филипините вече са 47"}
{"url": "https://news.bg/weather/izprashtame-godinata-sas-slantse-i-vyatar.html", "text": "През последното денонощие на годината времето ще бъде почти ясно, през деня със слънчеви часове и сравнително високи за сезона температури. В новогодишната нощ вятърът ще се усили и ще създава усещане за по-студено време.В ранните часове на 31 декември облачността ще продължи да намалява, но сутринта на някои места в низините ще се образуват мъгли и видимостта ще бъде намалена. Сравнително бързо ще настъпи проясняване. Сутрешните температури ще са между -6 и -1 градус, по Черноморието около 1-2 градуса.През деня слънчевото време ще доведе до повишаване на температурите и те ще са в интервала 3-8 градуса.В новогодишната нощ облачността - предимно средна и висока, ще се увеличи. Около полунощ срещу 1 януари в по-голямата част от страната те ще са между -1 и 4 градуса.През цялото денонощие ще има до умерен вятър от запад и северозапад, който ще се засили преди посрещането на Новата година.", "date": "2019.12.31", "title": "Изпращаме годината със слънце и вятър"}
{"url": "https://news.bg/press/kabinetat-dava-30-mln-lv-za-vodnata-mrezha-na-pernik-bsp-iska-vot-na-nedoverie-denonoshten-transport-v-sofiya-za-nova-godina.html", "text": "Водната криза в Перник остава водеща тема за вестниците във вторник.\"Правителството отпуска извънредно 30 млн. лева по сметките на община Перник, като с тези пари ще се извършат редица ремонти по канализационната мрежа на града. Това обяви премиерът Бойко Борисов след среща в Министерския съвет на премиера Бойко Борисов с кмета на Перник Станислав Владимиров. Министърът на икономиката Емил Караниколов каза от своя страна, че до края на януари водният режим в града може да бъде отменен. Министър-председателят уточни, че всички документи за отпускането на парите са готови, Министерският съвет е приел постановлението и средствата ще бъдат отпуснати още утре. Така по думите му до момента държавата е дала около 35 млн. лева за справяне с кризата в Перник. Градът е на воден режим от средата на ноември. Борисов обясни, че вече има изготвен план с най-важните неща, които трябва да бъдат свършени. Сред тях са изграждането на нов магистрален водопровод, както и ремонт на пречиствателните станции и водопроводната канализация на града. Премиерът не посочи кога трябва да приключат тези дейности, въпреки че по-рано днес Караниколов прогнозира, че най-тежкият период за жителите на Перник ще бъде в следващите 20 дни заради очакване на мътни води в язовир \"Студена\" вследствие на намалелия му обем и очакваното увеличаване на притока към водоема. Борисов беше в Перник, като използва момента да критикува лидера на БСП Корнелия Нинова, която обяви, че ще подаде сигнал до прокуратурата за водната криза. Той обяви, че няма контакт с главния прокурор Иван Гешев, но левицата била свикнала \"да си има главен прокурор\". Нинова от своя страна отговори, че ще поиска вот на недоверие към правителството заради проблемите на Перник. Последва и коментар на екоминистъра Нено Димов, който обвини лидера на БСП, че разпространява фалшиви новини...\" - в. \"Дневник\".\"Лидерът на БСП Корнелия Нинова е свикала извънредно заседание на Изпълнителното бюро и на ръководството на парламентарната група и там е било взето решение да се иска вот на недоверие към правителството на Бойко Борисов за провала в политиката по околна среда и води. Това обяви самата Нинова на пресконференция. \"За 10-годишното управление на Борисов, в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза от криза в Перник става национална, защото и други области и градове са застрашени от този проблем. В същото време, за тези десет години, постоянно се увеличаваха цените на водата за българските граждани без да се предприемат каквито и да е мерки за инвестиции. Само 0,5 процента от мрежата е подменена, а над 50% от водата се губи\", отбеляза Нинова. \"Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. След десетгодишно управление посегнаха и на най-човешки и ежедневни неща като въздуха и водата. Всички обяснения за природни причини са безпочвени, а прехвърлянето на отговорността на ВиК дружества, кметове и общински съветници е жалък опит за спасение на правителството и лично на премиера. Г-н Борисов е казал в Перник - \"тук политика няма\". Не, господин Борисов, тук всичко е политика и нищо друго. Твой министър да каже, че дава 32 милиона лева и ще осигурите вода през 2016 година, и след 4 години да няма вода и да не се знае къде са отишли парите, е политика на корупция. Министър на регионалното развитие да подписва всеки месец на ВиК Перник колко вода да източва, без да отчита колко се влива в язовира, е политика на некадърност. Да оставиш половин милиона българи без основно човешко благо - питейна вода, е политика на геноцид. Така че всичко е политика и от 10 години тя има едно лице и едно име - Бойко Борисов. Министрите са послушни изпълнители и вие сами знаете колко често той ги сменя. Това не дава резултат и не променя нищо в общата политика на правителството. Борисов е начело и я провежда последователно, независимо коя калинка използва в даден момент и кой бушон гори, когато стане напечено\", посочва лидерката на БСП...\" - в. \"Стандарт\".\"Главният водопровод, магистралният водопровод и пречиствателна станция номер 1, на която започваме ремонт в момента, са строени през 50-те години на миналия век. Няма съоръжения, които да имат толкова дълъг експлоатационен срок. Това заяви членът на изпълнителната комисия на ГЕРБ, заместник-председател на парламентарната група на партията и народен представител от Перник Красимир Велчев... В последно време наши политически опоненти и заинтересовани среди правят така, че цялата вина да се припише на правителството, добави той... Зам.-председателят на ГЕРБ направи аналогия с времето, когато Бойко Борисов стана кмет на София и беше инсценирана кризата с боклука. \"Подобен сценарий се подготвя и в момента\", добави той... \"Кметът Ботевград казал, че и там предстои криза. Идеята на правителството преди година и половина беше всички ВиК дружества да се обединят в едно, за могат да се използват европейски програми. Точно този кмет и други негови колеги в страната се обявиха против. По този начин няма как да се използват европейски средства и трябва всички ремонти да отидат към държавния бюджет\", отбеляза Велчев. Той изрази възмущението си от посещението на Корнелия Нинова в Перник и го определи като наглост.\" - в. \"24 часа\".Електронните издания на всекидневниците съобщават също, че и Ботевград е застрашен от воден режим.\"След Перник, който е на воден режим от 18 ноември т.г., във втори град у нас се задават водни проблеми. Кметът на Ботевград предупреди, че в язовир \"Бебреш\" има вода за питейно-битово водоснабдяване за около 6 седмици. \"Наличните водни количества от полезния обем на язовира са за около 6 седмици при сегашното съотношение на притока и отока на води от язовира. Всички се надяваме на благоприятни климатични условия, т.е., на снегове и дъждове в този период, но не може да разчитаме на това. Положението може да го наречем като потенциално кризисно, надявам се не като съдбата на Перник, но не можем да си позволим да подценяваме обстановката\", коментира кметът на Ботевград Иван Гавалюгов пред БНР. По думите му, ако свършат водните ресурси на язовир \"Бебреш\", градът разполага и с други водоизточници, но те не могат да задоволят напълно питейно-битовите нужди на населението. Според Гавалюгов, стигне ли се до такава ситуация, последствията \"няма да са по-различни от тези в Перник\". Според кмета, две са основните причини, за да се стигне до това положение на водите на язовира. Едната е амортизираната ВиК инфраструктура на \"Напоителни системи\" и тази, която е общинска собственост, стопанисвана от държавното ВиК-София. Втората причина е работата на малката водноелектрическа централа \"Бебреш\", построена и пусната в експлоатация през 2014 г. Официално е констатирано с доклад, че този ВЕЦ работи дори извън обхвата на своето разрешително. Само през тази година това се е случило за цели 14 дни, за който период са източени около 1,2 млн. кубика вода от язовира нерегламентирано в разрез с издаденото разрешително от \"Басейнова дирекция\". По думите му, въпросният ВЕЦ е частен, собственост на фирма, която пък е 100% собственост на \"Агрохолд\" с управител Васил Златев (б.р. - това е бащата на доскорошния директор на \"ЛУКойл България\" Валентин Златев, а също така и бивш кмет на Правец). \"Офиицално е констатирано с доклад, че този ВЕЦ работи дори извън обхвата на своето разрешително. Само през тази година това се е случило за цели 14 дни, за който период са източени 1.2 млн. кубика вода от язовира нерегламентирано, в разрез с издаденото разрешително от \"Басейнова дирекция\", заяви той. По думите на кмета, този ВЕЦ е изграден, без да има възможност \"Напоителни системи\" да контролират неговата работа. \"Те не могат принудително да спират водата към ВЕЦ-а. ВЕЦ-ът можел сам да си я спре, защото крановете се намирали на територията на самия ВЕЦ, т.е., те сами се регулират и отделно сами си отчитат водните количества и декларират пред \"Напоителни системи\". Абсолютен абсурд!\" - каза още той.\" - в. \"Сега\".\"... Иван Гавалюгов беше обвинен в конфликт на интереси през 2015 година още по време на първия му кметски мандат. Това стана причина да бъде поискано отстраняването му от поста сега, но наскоро общинската избирателна комисия реши, че няма повод за такова решение. През юли Административният съд - София-област, отмени решението на антикорупционната комисия, с което тя е установила конфликт на интереси за кмета на Ботевград Иван Гавалюгов, пише Mediapool. Преди седмица \"Дневник\" изпрати запитване до МОСВ за нивото на язовир \"Бебреш\", но до момента няма отговор. Данни за нивото на водоема няма и в изпратена преди десет дни справка за количествата вода в наблюдаваните от министерството язовири. По повод притесненията на кмета на Ботевград премиерът Борисов съобщи днес в Перник, че не е получавал обаждане от него. \"Суша. Вие виждате ли, че е суша. В Австралия загинаха половин милион животни. ВиК дружествата да се стегнат. Където работят добре, няма такъв проблем, но сушата е най-големият проблем\", каза премиерът. Той посочи, че кметът на Ботевград е трябвало да дойде при него още преди една година и да каже, че има проблем. Зам.-министърът на регионалното развитие Николай Нанков пък обяви, че в министерството днес ще има среща, на която ще се обсъди казуса. \"Според управителя на ВиК няма опасност от воден режим. Според кмета има. Да вземат да се разберат. \"Хубавото е, че за Ботевград има авариен план за действие при необходимост, който може да се активира още днес\", допълни Нанков...\" - в. \"Дневник\".Посрещането на Новата година очаквано е сред тематичните акценти на новинарските издания.\"Най-новият кораб на БМФ \"Бузлуджа\" посреща първи 2020 година Екипажът на най-новия кораб на Параходство БМФ АД, построения преди няколко седмици в Китай 45 000-тонен моторен кораб \"Бузлуджа\", първи посрещне извън България настъпващата 2020 година. Капитан на кораба е к.д.п. Ганчо Христов, а главен механик - инж. Димитър Ганчев. \"Бузлуджа\" приема товар в пристанището Каосиунг, Тайван, съобщиха от пресцентъра на БМФ. Последен ще изпрати 2019 година екипажът на моторния кораб \"Хемус\" с капитан к.п.д. Иван Тодоров и с главен механик инж. Цветан Георгиев. Построеният през 2008 г. във Варна 42 700-тонен кораб приема товар в мексиканското пристанище Гуаймас на Тихия океан.\" - в. \"Труд\".\"В края на всяка година правим равносметка и се каним през следващата да продължим като по-добродетелни личности. Дали това ще се случи, ще стане ясно след 12 месеца. А дотогава - за да не заприличаме на Бриджит Джоунс, която напразно пише дневници и постоянно върши глупости - ви предлагаме серия от възможности за промяна, събрани от економибг. Те със сигурност ще направят битието ви по-приятно и не е изключено да постигнете непосилната му лекота. 1. Казвайте по-често \"благодаря\". Благодарихте ли на някого днес? Колко често казвате \"Благодаря\"? Всеки ден е безценен подарък. Единственият, който имаме сега и единственият адекватен отговор на него е благодарността. Ако се научим да благодарим - все едно дали е първият или последният ден в живота ни, ще прекараме този ден наистина добре. Благодарете за нещата, които имате в живота си, и тогава ще имате истински добър живот. 2. Забавете темпото. Живеем в свят, обсебен от скоростта, от правенето на всичко възможно по-бързо и влагането на възможно по-малко време. Всеки момент от деня се усеща като надпревара с времето. Ако искаме да направим нещата по-добри, какво правим? Забързваме ги. Днес четем бързо, ходим бързо, отиваме на бързи срещи, и дори можем да запишем курс за \"бърза\" йога. И това главозамайващото препускане в ежедневието ни пречи да видим вредите, които забързаният живот ни нанася. На здравето ни, на храненето ни, на работата ни, на връзките ни, на околната среда и на обществото... Препускаме през живота си, вместо да го живеем. Живеем забързан живот, вместо добър живот. Фокусът на развития свят върху скоростта вреди на здравето, продуктивността и качеството на живот. Възможно ли е обаче да се освободим от това мислене? 3. Простете на хората, които ви нараняват. Хората се държат лошо с нас, защото страдат. Защото те самите изпитват болка. Единствената причина да ни нараняват е, че те самите са наранени дълбоко в себе си. Държат се злобно, унизително и лошо, защото те самите не се чувстват добре. Човек, който се чувства добре, не изпитва необходимост да вреди на другите и да ги наранява. А когато се сблъскаме със злобен човек, най-доброто нещо, което можем да направим е да погледнем отвъд тяхното поведение, да проявим състрадание и да им простим... 4. Покажете емоциите си. Начинът, по който изглеждаме и се държим в обществото, понякога е коренно противоположен на това, което чувстваме и таим дълбоко в себе си. Тази кратка и забавна анимация ни кара да се замислим за емоциите и чувствата, които изпитваме в живота си. Емоции, които често прикриваме, страхувайки се да не изглеждаме смешни, незрели, слаби, уязвими... Емоции, които прикриваме под умели поставени маски. И какво, ако ги покажем? 5. Отпуснете му края. Ще ми стигне ли времето, ще се справя ли с тази задача, ами ако се проваля, ами ако загубя работата си, ще срещна ли човека за мен, ами ако ме изоставят... Всеки от нас си е задавал тези или поне някои от тях в определени моменти от живота си. И всеки от нас е изпадал в онова познато състояние на \"лудост\", в което му се е искало да изпусне парата, да зареже всичко, да избяга, да забрави, да се изключи... Как да се чувстваш балансиран, когато нищо в живота ти не е балансирано? Как да не полудееш? Какво, мислите, ще се случи, ако загубите контрола и му отпуснете края? Всъщност нищо лошо. Моментите на \"лудост\" са нормални за всяко човешко същество. 6. Не се опитвайте да се харесвате на всички. Можем да променим света. Можем да се харесваме на всички. Но не можем да постигнем и двете едновременно. Популярният експерт по лидерство Робин Шарма коментира, че не бива да се стремим към това. Искаме хората да харесват постовете ни във Фейсбук, да ни следват, искаме всички около нас да ни се възхищават. В съвременния свят малцина са хората, които нямат проблем с харесването в обществото. И това е една от причините да постигнат велики неща. Всеки визионер е бил обект на подигравки, преди да се спечели почит и уважение - Стив Джобс, Илон Мъск, преди тях - Едисън, Винсент ван Гог, Хенри Форд... Ако искате да оставите наистина голям отпечатък върху човечеството, не трябва да позволявате на негативната настройка на масата да ви отказва от вашите амбиции и мисия. Дори и хората да не приемат или разбират вашата идея, дори и да ви се присмиват, вие просто трябва да продължите. Докато не съзрат величието на това, което правите. 7. Не спирайте да търсите. Търсачите в живота са хора, които имат безграничен ум, огън в очите, нестихващо любопитство. Хора, които искат да опознаят света. Хора, които обичат науката, промяната, вдъхновението, дизайна, креативността. Хора, които предизвикват статуквото, които непрекъснато подобряват нещата, които никога не се предават. Бъдете един от тях.\" - в. \"Стандарт\".\"През новогодишната нощ част от обществения транспорт в София ще се движи и през нощта, съобщават от Столичната община. На 31.12.2019 г. линиите работят по делнични разписания. На 01.01.2020 г. ще работят по празнични разписания с увеличени интервали на движение. Разписанията ще бъдат публикувани в сайта на \"Център за градска мобилност\" ЕАД. На 31.12.2019 г. срещу 01.01.2020 г. се организира нощно движение както следва:Трамваен транспорт:трамвайна линия № 5 - 2 коли на интервал 31 минути;трамвайна линия № 7 - 2 коли на интервал 37минути;трамвайна линия № 8 - 2 коли на интервал 41 минути;трамвайна линия № 12 - 2 коли на интервал 46 минути;трамвайна линия № 18 - 2 коли на интервал 29 минути;трамвайна линия № 20 - 2 коли на интервал 49 минути;трамвайна линия № 22 - 2 коли на интервал 50 минути;Тролейбусен транспорт:тролейбусна линия № 1 - 2 коли на интервал 50 минути;тролейбусна линия № 2 - 2 коли на интервал 46 минути;тролейбусна линия № 4 - 2 коли на интервал 48/49 минути;тролейбусна линия № 9 - 2 коли на интервал 34 минути;На 01.01.2020 г. линиите ще работят по оптимизирани празнични разписания. Линии 72, 78, 83, 111 и 204 ще работят по действащите празнични разписания.На 30 и 31.12.2019 г. линиите ще работят по оптимизирани делнични разписания. Линии № 72, 78, 83, 111 и 204 да работят по действащите делнични разписания.Автобусна линия № 100 ще работи на 01.01.2020 г. по оптимизирано предпразнично разписаниеНа 31.12.2019г. срещу 01.01.2020 г. се организира нощно движение както следва:автобусна линия № 83 - 3 коли на интервал 45 минути;автобусна линия № 85 - 1 кола на интервал 79 минути;автобусна линия № 102 - 2 коли на интервал 65 минути.автобусна линия № 213 - 2 коли на интервал 50 минути.автобусна линия № 285 - 1 кола на интервал 79 минути;автобусна линия № 310 - 2 коли на интервал 35минути.На 01.01.2020 г. (нощта на 31.12.2019 г. срещу 01.01.2020 г.) нощните автобусни линии № N1, N2, N3 и N4 ще работят по променени маршрути както следва:N1 (в посока ж.к. Младост 4): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута двупосочно;За линията се закриват спирки:двупосочна за прекачване с кодове 6435, 6436, 6455 и 6468 «Площад Княз Александър I\";с код 6457 \"Ул. Париж\";с код 6456 \"Ул. 6-ти септември\"N2 (в посока Студентски град): от бул. \"Тодор Александров\" (площад \"Независимост\"), по бул. \"Княз Александър Дондуков\", надясно по бул. \"Васил Левски\" и по маршрута двупосочно.За линията се закриват спирки:двупосочна за прекачване с кодове 6435, 6436, 6455 и 6468 «Площад Княз Александър I\";с код 6457 \"Ул. Париж\";с код 6456 \"Ул. 6-ти септември\".N3 (в посока автостанция Изток): от бул. \"Тодор Александров\" (площад \"Независимост\") по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция Изток двупосочно.За линията се закриват спирки:двупосочна за прекачване с кодове 6435, 6436, 6455 и 6468 «Площад Княз Александър I\";с код 6457 \"Ул. Париж\";с код 6456 \"Ул. 6-ти септември\"двупосочна с кодове 6439 и 6440 \"Площад Св. Александър Невски\";с код 1241 \"Площад Паметник Левски\";с код 2012 \"Ул. Кракра\".N4 (в посока ж.к. Дружба 2): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута двупосочно.За линията се закриват спирки:двупосочна за прекачване с кодове 6435, 6436, 6455 и 6468 «Площад Княз Александър I\";с код 6457 \"Ул. Париж\";с код 6456 \"Ул. 6-ти септември\"двупосочна с кодове 6439 и 6440 \"Площад Св. Александър Невски\".Линиите ще спират на съществуващите трамвайни и автобусни спирки в променените участъци на маршуртите и на временна двупосочна спирка за прекачване на бул. \"Княз Александър Дондуков\" при ул. \"Сердика\". Спирката ще бъде сигнализирана.АВТОБУСНИ ЛИНИИ №12, 18, 20, 22, 24, 27, 29, 30, 31, 81, 86, 90, 117, 118, 119 и 260:На 01.01.2020 г. ще работят по разписания за предпразник и празник.На 30 и 31.12.2019 г. ще работят по делнични разписания.\"МЕТРОПОЛИТЕН\" АД:На 01.01.2020 г. линиите ще работят по разписания за предпразник и празник.На 30 и 31.12.2019 г. линиите да работят по делнични разписания.На 31.12.2019г. срещу 01.01.2020 г. ще се организира нощно движение на метровлаковете както следва:маршрут МС «Младост 1» - МС «Витоша» - на интервал 20 минути;маршрут МС «Младост 1» - МС «Бизнес парк София» - на интервал 40 минути;маршрут МС «Младост 1» - МС «Летище София» - на интервал 40 минути.\" - в. \"Монитор\".", "date": "2019.12.31", "title": "Кабинетът дава 30 млн. лв. за водната мрежа на Перник, БСП иска вот на недоверие, денонощен транспорт в София за Нова година…"}
{"url": "https://news.bg/world/izdrazhkata-na-student-v-germaniya-minimum-735-evro-mesechno.html", "text": "Средно с по 918 евро месечно разполагат следващите в Германия по данни на студентските организации. Ето за какво отиват парите на студентите:Наемът е най-голямото перо от студентския бюджет. Размерът му обаче зависи от населеното място и типа жилище.Цвети и Теди следват в Мюнхен. Баварската столица е известна с високите си наеми и недостатъчните общежития. Цвети все пак успява да получи стая в държавно общежитие, за която плаща 320 евро на месец. Теди няма този късмет и трябва да наеме частно жилище, което дели със съквартирантка. За стаята си тя плаща 650 евро на месец.Иван и Кристиян са студенти в съседната провинция - Баден-Вюртемберг. В столицата на провинцията - Щутгарт, наемите са по-ниски в сравнение с разположения на около 200 километра Мюнхен. За студентско общежитие Кристиян плаща 280 евро месечно.Самостоятелният апартамент, в какъвто живее Иван, струва повече - цената е от около 400 евро на месец.В Тюбинген, който също се намира в провинция Баден-Вюртенберг, единична стая в общежитие може да се намери за 255 евро. Иван разказва, че в Щутгарт цените в общежитията започват от толкова и достигат до 400 евро на стая на месец.Мина и Кирил са избрали да следват в милионния град Кьолн, който се намира в най-многолюдната германска провинция Северен Рейн-Вестфалия. Наемът за стая в общежитие при тях е 380 евро, горе-долу толкова струва и стая в жилище от типа съвместна квартира (WG).На изток цените са по-ниски. Частно жилище за един човек в Лайпциг може да се намери и за под 300 евро. Малко по-скъпи, но далеч по-изгодни от градове като Мюнхен и Щутгарт, са жилищата в Берлин. Столицата е най-многолюдният град в Германия, както и градът с най-много студенти. Албена следва там и плаща 240 евро наем за стая във WG.Разходите за транспорт зависят от конкретната провинция, в която се намира университетът.Мюнстер, където следва Павел, както и Кьолн, се намират в провинция Северен-Рейн Вестфалия. Таксата за университета при тях включва и семестриална карта за обществения транспорт в цялата провинция. Подобни са условията и в Берлин.В Кьолн университетът струва 273 евро на семестър, в Мюнстер - 294, а в Берлин - 320 евро.Връщаме се при Теди и Цвети в Мюнхен. Въпреки че следват различни специалности, семестриалната такса и на двете е около 120 евро. Голямата разлика в цената с останалите университети се дължи на това, че таксата не включва пълен достъп до градския транспорт. Тя дава право за ползване на транспорт само през уикендите и след 18:00 в делничните дни. Повечето студенти избират да доплатят 195,70 евро на семестър и да ползват градския транспорт целодневно.В Щутгарт условията за ползването на градския транспорт са сходни с тези в Мюнхен, но доплащането към основната такса от близо 190 евро на семестър е малко повече - 207 евро.В съседните Манхайм и Тюбинген Мартин и Силвия също доплащат, за да могат да пътуват по всяко време. Той - 170 евро, а тя - 157 евро. Семестриалната такса в Манхайм е 174,90, а в Тюбинген - 157 евро.Разходите за храна, разбира се, са относителни. Някои предпочитат да се хранят основно навън, други вкъщи. Някои са на специални диети, други обичат скъпи ресторанти, трети избират бързата храна.Студентите в Германия могат да се възползват от мензите в университета. Един обяд в мензите тръгва от 2 евро и стига 5-6 евро. В Кьолн например той включва малка салата, основно ястие и десерт и струва 2,50 евро.Относно пазаруването всички са единодушни: седмичното студентско пазаруване излиза между 30 и 50 евро.Студентският и нощният живот вървят ръка за ръка и в Германия. Билетите за кино са около 10 евро навсякъде. Албена споделя, че в Берлин за посещение на театър, опера или балет могат да се намерят билети за по 15 евро, но повечето са далеч по-скъпи.В цяла Германия едно излизане вечер с приятели може да струва между 20 и 60 евро в зависимост от избрания ресторант, бар или клуб, броя питиета, дали студентът е пушач или не, както и дали ще избере да се прибере с такси. Цените по заведенията са пряко свързани и със стандарта на живот. Мюнхен и Франкфурт са първенци по този показател.Голяма част от студентите избягват такситата. Цвети разказва, че тарифата им в Мюнхен е минимум 20 евро. Теди допълва, че повечето млади хора избират алтернативи като Юбер или ДрайвНау - автомобили, които подобно на Спарк в България се споделят от гражданите. Цената им започва от 25 цента на минута. Подобно на повечето големи градове, и Мюнхен предлага нощен градски транспорт.Животът на студентите в Германия не е евтин, но те имат възможността да работят по време на следването си (Werkstudenten) или да кандидатстват за стипендии.", "date": "2019.12.31", "title": "Издръжката на студент в Германия – минимум 735 евро месечно"}
{"url": "https://news.bg/politics/atlantitsi-darzhavata-da-natsionalizira-kamchiya-da-ne-dopuskame-vtori-krim.html", "text": "Атлантическият съвет на България настоява правителството да излезе с официална реакция срещу намеренията на руското правителство да превърне комплекса \"Камчия\" в площадка за прокарване на руските интереси в Европа.\".\" - призовават от АСБ в официална позиция, разпространена до медиите.Припомняме, по-рано политологът Огнян Минчев предупреди, че ако правителството допусне Русия да осъществи намеренията си, България ще деградира до \"сива зона\" между Изтока и ЗападаЕто какво още се казва в изявлението на АСБ:", "date": "2019.12.31", "title": "Атлантици: Държавата да национализира „Камчия“, да не допускаме втори Крим!"}
{"url": "https://news.bg/culture/sofiyskata-opera-posreshta-novata-godina-s-gala-i-gost-dirigent-ot-bolshoy-teatar.html", "text": "В празничната новогодишна нощ Софийската опера и балет ще зарадва публиката с любими опери и балети от Волфганг Амадеус Моцарт, Пьотр Илич Чайковски, Йохан Щраус, Пиетро Маскани и други легендарни имена от музикалното и балетното изкуство.Зрителите ще могат да се насладят на изпълненията на солистите, хора, оркестъра и балета на Софийската опера.Диригент на празничния галаконцерт ще бъде гостът от московския Болшой театър . С трупата на Болшой театър той е гастролирал на най-престижни световни сцени като миланската \"Ла Скала\", ню-йоркската \"Метрополитън\", Кралския театър \"Ковънт Гардън\", Центъра за изпълнителски изкуства \"Джон Кенеди\" (Вашингтон, САЩ), Парижката национална опера (\"Пале Гарние\") и др. Особено ярки са изявите му като диригент на балетните спектакли на трупата, за които е удостояван с престижни награди.Режисьор на спектакъла, който започва в 18:00 ч., е Вера Петрова.", "date": "2019.12.31", "title": "Софийската опера посреща Новата година с гала и гост-диригент от Болшой театър"}
{"url": "https://news.bg/int-politics/republikantsi-izbyagvat-sreshti-s-dzhuliani-zashtoto-razprostranyava-ruska-dezinformatsiya.html", "text": "На фона на наближаващия процес по импийчмънт на президента Доналд Тръмп американски сенатори и служители на Белия дом избягват срещи с личния адвокат на президента Рудолф Джулиани заради склонността му да представя руски фейкове като достоверна информация, съобщава изданието The Daily Beast.По време на пътуването си до Киев през миналия месец Джулиани се е срещал с лица, \"известни с това, че разпространяват руски конспиративни теории, и по-конкретно, че Украйна се намесила в президентските избори в САЩ през 2016 г., отбелязва изданието. След като се завърнал във Вашингтон, той е информирал Тръмп за направеното по време на престоя му в украинската столица. Президентът му възложил да запознае сенаторите републиканци с информацията, която е събрал.\"Той иска да направя това\", — заяви Джулиани още в началото на декември.Сега той се надява на среща със сенаторите в близките дни, но според The Daily Beast, много законодатели, служители в администрацията и в службите за сигурност изразяват безпокойство във връзка с пътуването на Джулиани до Украйна. По думите им, заради тази негова активност скандалът около импийчмънта се е разраснал.\"Той не е споделял с мен никаква информация. Съветът ми към Джулиани е да сподели с разузнаването това, което е научил в Украйна, за да се види дали това не е руска пропаганда. Отнасям се много подозрително към това, което правят руснаците по цял свят.\" - коментира председателят на правната комисия към Сената републиканецът Линдзи Греъм.Изданието напомня, че в Киев Джулиани се е срещал Андрей Деркач, който е посещавал висшето училище на КГБ в Москва, а в Украйна е бил представител на проруската Партия на регионите във Върховната рада.Освен това Джулиани се е виждал с депутата Александър Дубински, приближен до олигарха Игор Коломойски, който лобира за сближаване с Русия.В публикацията се казва, че Деркач и Дубински разпространяват чрез Facebook конспиративни теории, че не Русия, а Украйна се е намесила в президентските избори през 2016 г.Тезите им са подети от телевизионния канал One America News в документален филм, по който работи Джулиани, за да оправдае Тръмп. Сега той снима четвъртата серия на филма, която ще бъде излъчена през близките седмици.", "date": "2019.12.31", "title": "Републиканци избягват срещи с Джулиани, защото разпространява руска дезинформация"}
{"url": "https://news.bg/bulgaria/gorya-psihodispanserat-v-sofiya.html", "text": "Голям пожар гори на столичната Сточна гара срещу Спешната помощ, предаде bTB.Съобщава се, че е пламнала сградата на психодиспансера. Огънят е обхванал покрива.Пожарът е избухнал малко след 5:00 ч. тази сутрин, като сигналът е подаден в 4.05 часа от гражданин на спешния телефон 112.Всички 51 пациенти на психодиспансера са евакуирани и настанени в съседната сграда, която е стабилна и отопляема. Няма пострадали хора, огънят вече е локализиран.Работата на пожарникарите е затруднена заради в вятъра. Отзовали са са 10 екипа на пожарната, съставени от 37 пожарникаря с техника.Комисар Николай Николов заяви по телефона за Нова телевизия, че са проверени всички стаи на сградата, включително е гледано и под леглата. Всички хора са изведени благодарение на изключително професионалното поведение на персонала на болницата. \"Повечето от пациентите са били контактни и послушни, но е нормално в такава ситуация да има и напрежение, и стрес\", заяви шефът на пожарната.Николов засега се въздържа от оценка както на щетите, така и да посочи на първоизточникът на огъня. Предположенията са обаче, че пожарът е тръгнал от безстопанствена сграда до психодиспансера и в неговия двор. Бараките е с площ около 500 квадрата. Огънят бързо се е прехвърлил към сградата на администрацията.Припомняме, че , предизвикан от взрив от кислородната система на отделението по Спешна помощ. Тогава за съжаление имаше две жертви. Персоналът на болницата и тогава успя да изведе останалите пациенти в отделението.", "date": "2019.12.31", "title": "Горя психодиспансерът в София "}
{"url": "https://news.bg/bulgaria/piratkite-predizvikvat-bolka-v-domashnite-ni-lyubimtsi.html", "text": "Пиротехническите средства предизвикват не само стрес, но и болка в домашните ни любимци. За това предупреди Георги Йорданов, управител на ветеринарна клиника в сутрешния блок на БНТ.По думите му пиратките и пиротехническите средства по празниците се отразяват много неблагоприятно на домашните любимци, но и на уличните животни като цяло. Стресът и шумът предизвикват хаос и паническо състояние, но и движения, нетипични за тях. Техният слух е по-чувствителен от нашия, изтъкна ветеринарният специалист.Затова той съветва да не се дават успокоителни, които се ползват от хората в ежедневието, а билкови меидкаменти, консултирани с ветеринарния лекар.Задължително животните трябва да бъдат вързани, когато стопаните разхождат кучетата, защото когато в непосредствена близост гръмне пиратка, предизвиква паника в животното, предупреди Йорданов.В заключение той подчерта, че една голяма част от нещата, които ползваме за храна на празничната трапеза, се отразяват нездравословно на домашните ни любимци. Ветеринарният специалист съветва стопаните да вземат най-различни лакомства на домашните ни любимци, а не да им се дава прекалено солена храна.", "date": "2019.12.31", "title": "Пиратките предизвикват болка в домашните ни любимци"}
{"url": "https://news.bg/regions/za-blizo-200-000-avtomobila-nyama-da-ima-uvelichenie-na-danaka-v-sofiya.html", "text": "В София има около 800 000 автомобила, а тези, които са със стандарт Евро 5 и 6, са 188 000. За тях няма да има промяна в екологична компонент, докато за останалите ще има различно увеличение в зависимост от техния екостандарт.Така заместник-кметът по финанси в Столичната община Дончо Барбалов коментира в сутрешния блок на БНТ  както и вдигането на данъка за безвъзмездно придобиване на имот.Той обясни, че повишаването от местните данъци и такси касае леките автомобили, които нямат екостандарт, са с екостандарт 1 и 4 или са на възраст над 13 години. За различните категории увеличението е различно. За евро 5 и 6 са най-ниските екостандарите. За автомобилите с над 100 конски сили увеличението е от 10 до 15%.Законът не прави разлика дали автомобилът се задвижва на бензин, газ или дизел. Единствената разлика е в електрическите автомобили, където не се плаща данък, изтъкна Барбалов.Приходите, които се очаква да постъпят в хазната на Столичната община от вдигането на местните данъци и такси, са 18 милиона лева, които ще бъдат инвестирани в развитие на транспорт, екология, допълнения към метрото и детски градини. Другият данък, който се увеличава от Нова година от 2.5 на 3%, е данъкът за възмездно придобиване на имоти. Приходите от него се очаква да бъдат в размер на 20 млн. лева, които ще бъдат насочени в ремонт на кварталните улици.Припомняме, вчера Столичният общински съвет приеха промени в Наредбата за определяне на размера на местните данъци, . По време на дебатите кметът изтъкна, че през 2019 г.", "date": "2019.12.31", "title": "За близо 200 000 автомобила няма да има увеличение на данъка в София"}
{"url": "https://news.bg/world/svetat-prez-2019-g-tochki-na-razpad.html", "text": "Високотехнологичното развитие задълбочи и географски разшири поляризацията в обществата. Центърът на световните събития е все по-неопределен в резултат на кризата на Запада и демокрацията като водещ модел в международните отношения. Крайъгълният камък на международната сигурност беше изваден и е въпрос на време дали големите сили ще повторят историята с нова въоръжена надпревара. Динамичното развитие на събитията изисква нов поглед и решения на прага на ново десетилетие.News.bg представя най-важните събития на 2019 г.:През тази година Брекзит продължи да бъде един от основните политически проблеми на Европа. Тригодишният сблъсък между парламента и правителството на Великобритания за напускането на Европейския съюз отегчи както британците, така и европейците. Поляризацията на британското общество, невиждано в съвременната история на Обединеното кралство, предизвика масови протести за Брекзит и оставане в Общността, което засили заплахата и от разпадане на Великобритания. Дори британският съд трябваше да се намеси по ключови решения, за да въведе някакъв ред в хаоса, който обхвана британската политика. Брекзит взе главата на премиера Тереза Мей в средата на годината и издигна начело Борис Джонсън. Осмиван, критикуван, Джонсън направи невижданото от десетилетия на първите парламентарни избори през декември от близо 100 г. Консервативната партия смаза лейбъристите и потвърди излизането на Великобритания от ЕС в началото на 2020 г. което ще постави началото на нова, по-тежка фаза на преговори между Общността и Обединеното кралство.Управлението на френския президент Еманюел Макрон беше подложено на нов тест след възникналите през 2018 г. \"Жълти жилетки\" и безрезултатния национален дебат. Всеки опит за реформа на правителството на Макрон е подложен на граждански контрол под формата на улично недоволство. Предложенията за пенсионна реформа предизвикаха невиждани от десетилетия масови демонстрации, които парализираха страната и напомниха, че Франция е родината на Френската революция. Разрухата на старите системи и нестабилността най-ясно се изрази символично с големия пожар в катедралата \"Нотр Дам\" през април - един от символите на френската култура.Испания също не избегна политическа криза. Страната проведе четири пъти избори за пет години, като тази година испанците трябваше да гласуват два пъти. Въпросът за независимостта на Каталуния продължи да доминира в дневния ред на испанския политически живот. В края на годината Върховният съд на Испания даде между 9 и 13 г. затвор на девет каталунски лидери във връзка с неуспешния опит за независимост на богатия регион. Дали новото испанско правителство на социалистите ще успее да се договори със сепаратистите, предстои да разберем.Разширяването, интеграцията, Брекзит и нов курс. Това са само част от проблемите в Европейският съюз през годината, които задълбочиха разногласията и поставят под въпрос бъдещето на Общността като едно цяло. Въпреки че Франция и Германия подписаха Аахенския договор в началото на годината като инструмент за утвърждаване на приятелството и синхронизиране на политиките, двата двигателя на Европейския съюз остават със сериозни различия по ключови въпроси.Франция и няколко други държави попариха надеждите на държави като Албания и Северна Македония за започване на преговори за еврочленство през тази година, въпреки че Скопие угоди на Брюксел и смени името си на Северна Македония в началото на годината за окончателно разрешаване на спора за името с Гърция. Германия и други страни членки се съгласиха на компромисен вариант - покана за европреговори през 2020 г., което принуди Западните Балкани да преговарят за \"Малък Шенген\", за да покажат на Европейския съюз, че са сериозни в намеренията си за промяна.Отделно Париж отново се оказа в центъра на диспут. Френският лидер Еманюел Макрон настоява за задълбочаване на интеграцията, което не се нрави много на \"непослушната\" Вишеградска четворка, която е в сблъсък с Брюксел по редица въпроси. Водената от унгарския премиер Виктор Орбан група продължи да координира и отстоява интересите на държавите от Централна Европа пред Брюксел.Франция беше ключов играч и по въпроса за Брекзит. Макрон заплашваше да блокира ново отлагане на Брекзит, но в крайна сметка Европейският съюз, страхувайки се от нови отцепници в бъдеще, на два пъти отложи Брекзит, което удължи хаоса в британската политика.Разногласията в ЕС най-ясно се проявиха на изборите за Европейски парламент през май. Изборите показаха посоката, по която Общността ще се движи през следващите пет години. Гладни за промяна, повече от 50% от европейците - най-високата избирателна активност от 20 г. - прекъснаха десетилетната хегемония на Европейската народна партия и Партията на европейските социалисти за сметка на либералите и зелените. Заплахата от помитаща крайнодясна вълна на изборите не се реализира след годините на мигрантска криза. Европейската комисия за първи път бе поета от жена - Урсула фон дер Лайен, която посочи като приоритети борбата с климатичните промени и извоюване на глобална роля на Европейския съюз.Президентът на Съединените щати Доналд Тръмп си запази място в историята далеч преди да е приключил мандатът му. \"Ловът на вещици\" го превърна в третия в историята на страната държавен глава, обвинен от Камарата на представителите на САЩ след Андрю Джонсън и Бил Клинтън. Макар че Тръмп вероятно ще бъде оправдан в Сената в началото на 2020 г., председателят на Камарата на представителите Нанси Пелоси подчерта, че името на Тръмп завинаги ще остане опетнено от импийчмънт. Как се стигна обаче дотук? Специалният прокурор Робърт Мълър публикува дългоочаквания доклад за руската намеса през април. \"Докладът не заключава, че президентът е извършил престъпление, но също не го оправдава\", пише в двусмисленото заключение на Мълър, което вбеси демократите, които се надяваха да ударят ликуващия Тръмп. Няколко месеца по-късно незначителен телефонен разговор на американския лидер с новоизбрания украински президент Владимир Зеленски предизвика вълна от събития в политиката на САЩ. Според демократите Тръмп е злоупотребил с властта си, след като е оказал натиск върху Киев да разследва политически опонент, а именно бившият вицепрезидент Джо Байдън, което е основната причина за импийчмънта.Това развитие рефлектира и върху агресивната външна политика на САЩ. На 1 февруари Тръмп потвърди, че САЩ напускат Договора за ликвидиране на ракетите със среден обсег от 1987 г. заради нарушения от страна на Русия. На следващия ден Москва също прекрати участието си, а на 2 август двете държави окончателно прекратиха изпълнението му, което е още един сериозен удар върху международната сигурност след решението на Джордж У. Буш през 2002 г. да изтегли страната от Договора за противоракетна отбрана. Единствената пречка пред нова въоръжена надпревара между Русия и САЩ е Нов СТАРТ, който ще изтече, ако не бъде подновен. Отделно в края на годината САЩ създадоха Космически сили, което се разглежда от Китай и Русия като опит за милитаризиране на космоса и ново бойно поле между големите сили.САЩ при Тръмп засилиха агресията и в търговията. Търговската война между Китай и САЩ продължи с пълни обороти и през 2019 г. Вашингтон увеличи митата върху китайски стоки за милиарди долари, което принуди Пекин да отговори. В края на годината се появи лъч светлина, след като двете държави обявиха, че са се договорили по първата фаза от търговско споразумение. САЩ обаче не пожалиха китайския гигант Huawei и призоваха съюзниците си да не допускат компанията при изграждането на 5G мрежите. Вашингтон вбеси Пекин и с прокараното законодателство за Хонконг във връзка с протестите в автономния град.Администрацията на Тръмп не пожали и най-близките си съюзници, а именно държавите от Запада. На икономическо ниво САЩ наложиха мита върху някои европейски стоки, а също в края на годината въведоха санкции по енергийни проекти като \"Северен поток-2\", което вбеси Германия. Тръмп смъмри съюзниците от НАТО за отделяните разходи, а отношенията на САЩ с Турция достигнаха дъно.Лидерът на КНДР Ким Чен-ун предприе дипломатическа офанзива през отиващата си 2019 г., но към този момент тя не носи плодове. Още в началото на годината, 27-28 февруари, САЩ и Северна Корея проведоха втора среща на върха. Обещанията за успех на разговорите между Тръмп и Ким Чен-ун не се осъществиха заради различията по въпроса за отмяната на международните санкции върху ядрената и ракетна програма на КНДР. Недоволен от развоя тоталитарният лидер дори екзекутира главния ядрен преговарящ и други дипломати след провала на срещата с Тръмп. Това обаче вдъхна импулс на Пхенян да търси сближаване с Русия и Китай. На 25 април Ким Чен-ун посети Русия за първа среща с Владимир Путин, а на 20-21 юни Си Дзинпин се превърна в първия китайски президент, участвал на държавна визита в КНДР от 14 г. Няколко дни по-късно, 30 юни, Ким Чен-ун проведе историческа тристранна среща с президента на САЩ Доналд Тръмп и южнокорейския държавен глава Мун Дже-ин на границата между двете Кореи. Тръмп се превърна в първия действащ президент на САЩ, стъпил на територията на КНДР. Лидерите се съгласиха да възобновят преговорите за ядрено разоръжаване, което не донесе реални резултати и Пхенян заплаши Вашингтон да поеме по нов курс.Въпреки че на този етап вероятността от конфликт между ядрени държави с участието на Русия, САЩ и Китай е много малка, в началото на 2019 г. възникна, макар и за кратко, заплаха от ядрен конфликт. Дългогодишните врагове Индия и Пакистан бяха близо до немислимото. В отговор на терористична атака на 26-27 февруари индийските ВВС удариха военни лагери в Пакистан, където според Ню Делхи са обучавани терористи, въпреки че Исламабад отрича. На следващия ден пакистанците удариха индийски изтребител МиГ-21, чиито пилот беше задържан от пакистанските власти за няколко дни. Инцидентите предизвикаха кратки сблъсъци между двете държави с висок интензитет. В крайна сметка двете държави успяха да поемат контрол над ситуацията и да предотвратят разразяването на по-мащабен конфликт. През август отношенията между двете държави отново се обтегнаха, след като Индия с безпрецедентен ход отмени специалния статут на Джаму и Кашмир. Решението беше взето след безапелационната победа на най-големите демократични избори в света. Националистът Нарендра Моди си осигури мнозинство след парламентарните избори.И през 2019 г. Близкият изток беше в центъра на световните събития заради неспиращите конфликти и протести. В някои моменти през годината конфликтът между САЩ и Иран изглеждаше неизбежен. Кризата се задълбочи в средата на май, когато в Оманския залив бяха ударени четири търговски кораба. Вашингтон обвини Ислямската република за атаката. САЩ изпратиха няколко хиляди войници, стратегически бомбардировачи и самолетоносач. На 13 юни бяха ударени още два танкера до Ормузкия проток, което допълнително покачи напрежението между Вашингтон и Техеран. Седмица по-късно Иран свали американски дрон над Ормузкия проток. В допълнение Международната агенция за атомна енергия потвърди, че Техеран нарушава ядрената сделка със световните сили. На 19 юли иранските сили заловиха британски танкер, а в средата на септември хусите удариха две петролни рафинерии на Саудитска Арабия, което принуди САЩ, Великобритания и други държави да сформират международни сили за патрул в региона. Към края на годината събитията около Иран се изместиха във вътрешнополитически план, където според неправителствени организации са убити стотици протестиращи срещу влошаващата се икономическа ситуация след решението на САЩ да излязат от ядреното споразумение и да върнат санкциите.Друг важен момент беше разгромът на ДАЕШ (\"Ислямска държава\") в Ирак и Сирия. На 29 април лидерът на групировката Абу Бакр ал Багдади се появи за първи път на видео от 2014 г. 6 месеца по-късно Доналд Тръмп потвърди, че при спецоперация САЩ са ликвидирали Багдади.Нестабилната ситуация в региона засегна и други държави. В Ливан и Ирак социалните мрежи помогнаха за организиране на големи протести срещу корумпираното управление, като в Ирак протестите доведоха до големи кръвопролития. Израел пък двама пъти проведе парламентарни избори през 2019 г. и в края на годината се насочи към безпрецедентни трети поредни избори на фона на неясното бъдеще на премиера Бенямин Нетаняху, който официално беше обвинен в корупция и измама. През май Газа и Израел влязоха в пореден сблъсък, при който загинаха повече от 20 палестинци.Турция (според Европа Турция принадлежи към Близкия изток, а според Близкия изток Турция е европейска държава) също се оказа главен фактор в международните отношения през 2019 г. Страната обтегна отношенията със САЩ и се сближи с Русия. Това принуди Вашингтон в края на годината да наложи санкции на Анкара за С-400 и \"Турски поток\". Турция с помощта на Русия засили позициите си в Сирия след предприетата операция срещу кюрдите, която предизвика международна криза заради поведението на САЩ и конкретно оттеглянето на подкрепата към кюрдите. Турският лидер Реджеп Ердоган на няколко пъти заплашва да пусне мигрантите към Европейския съюз. Във вътрешнополитически план партията на Ердоган изгуби Истанбул на местните избори.В края на годината Саудитска Арабия осъди петима души на смърт, а други трима на 24 г. затвор за убийството на саудитския журналист Джамал Кашоги. През годината принц Мохамед бин Салман наложи още мерки за либерализиране на страната и отварянето й към международни туристи и инвестиции.Регионът може би беше най-нестабилният и изпълнен със събития през 2019 г. след Близкия изток. Почти всички държави изпаднаха в дълбока криза. Още през януари Венецуела влезе в конституционна криза, след като Хуан Гуайдо се обяви за президент и започна процес по свалянето на \"незаконния\" държавен глава Николас Мадуро. Две седмици по-късно десетки хиляди излязоха по улиците на Венецуела в подкрепа на Гуайдо, което принуди президента Мадуро да прекъсне отношенията със САЩ, Колумбия и европейски държави. В крайна сметка възникна патова ситуация, при която нито Мадуро напусна властта, нито Гуайдо пое управлението.В края на годината Еквадор, Боливия и Чили бяха обхванати от хаос и големи протести. Докато протестите в Еквадор и Чили са в резултат на икономически мерки, то в Боливия е заради спорните президентски избори. Държавният глава на Боливия Ево Моралес беше принуден да подаде оставка и да напусне страната.Друга голяма промяна в региона е встъпването в длъжност на бразилския президент Жаир Болсонару, който още в началото на мандата си взе спорни решения. Ситуацията около пожарите в Амазония през лятото постави в сблъсък Болсонару с европейски лидери като Еманюел Макрон и Ангела Меркел.Едно от най-изненадващите международни събития на 2019 г. може би е кризата в Хонконг. В началото на юни над 1 милион души в Хонконг излязоха на протест срещу законопроект за екстрадиране на жители на автономния град в континентален Китай. Това беше най-големият протест от 1997 г., когато Великобритания предаде Хонконг на Китай. Няколко дни по-късно мирните протести прераснаха в сблъсъци и безредици, които вкараха града в рецесия в края на годината. Принудени от протестиращите, властите изтеглиха спорния законопроект, но това не успокои жителите на Хонконг, които продължиха демонстрациите по надслов защита на демокрацията и по-голяма автономия. През август Хонконг беше ударен от най-голямата стачка от 1967 г. Властите в Пекин действаха предпазливо и не се осмелиха да изпратят армията за овладяване на протестите. Протестите в Хонконг обтегнаха отношенията между САЩ и Китай, както и по въпроса с хвърлените в лагери уйгури.Отношенията между Украйна и Русия достигнаха дъно още в една сфера. В началото на годината Украинската православна църква получи независимост от Руската православна църква, което задълбочи кризата между двете държави. Но политическата ситуация в Украйна се промени на 21 април, когато беше избран за президент комикът Владимир Зеленски. Партия \"Слуга на народа\" на Зеленски пое контрол и над Върховната рада, което предположи нов курс в отношенията с Русия. През юни имаше ново развитие по случая със сваления пътнически самолет в Източна Украйна юли 2014 г. Срещу четирима души официално бяха повдигнати обвинения. Преговорите между новото украинско правителство и Москва дадоха първи резултат - през септември двете държави размениха затворници, а в края на годината се проведе първа среща на върха на Нормандската четворка за последните няколко години. В кулоарите на срещата на върха Владимир Путин и Владимир Зеленски се срещнаха за първи път.През 2019 г. Русия засили партньорството си с Китай и Турция, затвърди позициите си в Сирия, а във вътрешнополитически план се проведоха най-големите протести срещу правителството от 2011-2013 г. Демонстрациите през лятото, при които бяха задържани повече от 1000 души, бяха срещу отказа да се допуснат независими кандидати на местните избори в Москва.\"Боинг\" изпадна в криза след катастрофите с новия самолет 737 МАХ 8; Кардинални промени в Нова Зеландия след терора на 15 март, когато бяха убити 51 души; Нурсултан Назарбаев подаде оставка като президент на Казахстан след 29 г. управление; Президентът на Алжир Абделазиз Бутефлика подаде оставка след близо две десетилетия управление; Кризата в Либия се задълбочи; Съоснователят на \"Уикилийкс\" Джулиан Асандж беше арестуван след 7 г. в посолството на Еквадор в Лондон; Лидерът на Судан Омар ал Башир беше свален след близо 30 г. на власт; Бомбени атаки убиха 259 души и раниха повече от 500 в Шри Ланка на Великден - най-голямото нападение от Гражданската война преди десетилетие; Японският император Акихито абдикира в полза на сина си Нарухито, което се случва за първи път от почти 200 г.; Доналд Тръмп е първият действащ президент на САЩ с държавна визита във Великобритания от 2011 г.; Япония и Южна Корея обтегнаха отношенията заради колониалното минало; Тръмп е първият чуждестранен лидер, който се срещна с новия японски император Нарухито; Корупционен скандал разклати политиката в Австрия; 39 тела бяха открити в камион с българска регистрация в Англия; Талибаните и САЩ проведоха мирни преговори за прекратяване на войната в Афганистан, засега без резултат.", "date": "2019.12.31", "title": "Светът през 2019 г. - точки на разпад?"}
{"url": "https://news.bg/disasters/pozhar-izpepeli-grad-v-avstraliya-4000-dushi-sa-v-kapan.html", "text": "Близо 4000 души са хванати в капан на плаж в югоизточна Австралия, след като бяха принудени да напуснат домовете си заради пожари, съобщава Си Ен Ен.Град Малакута в щата Виктория е напълно изпепелен, след като силните ветрове пренесоха огнената стихия от горите в града.Тази сутрин в Малакута беше задействана аварийната система, предупреждаваща за наближаваща заплаха, а хиляди жители потърсиха спасение от бушуващия огън, скочайки в морето. По данни на очевидци пламъците са обхванали каравани и лодки, а небето е станало червено.Няколко туристически места по брега между Сидни и Мелбърн са откъснати от света.Австралийските власти призоваха хората да останат там, където са, защото в момента евакуацията е прекалено опасна.През последното денонощие температурите надхвърлиха 40 градуса, което доведе до засилване на горските пожари в страната.", "date": "2019.12.31", "title": "Пожар изпепели град в Австралия, 4000 души са в капан"}
{"url": "https://news.bg/regions/stolichniyat-kat-raboti-do-13-chasa-dnes.html", "text": "Регистрация на пътни превозни средства в столичния отдел \"Пътна полиция\" ще се извършва до 13.00 часа днес.Причината е, че ще бъде извършена годишна инвентаризация.Документи за първоначална и транзитна регистрация, промяна на собственост, свидетелство за регистрация и дубликат ще се приемат до 13 часа, съобщават от МВР.", "date": "2019.12.31", "title": "Столичният КАТ работи до 13 часа днес"}
{"url": "https://news.bg/regions/yazovir-studena-shte-ima-ubeden-nikolay-nankov.html", "text": "Ще има язовир \"Студена\" след овладяване на водната криза. В това увери заместник регионалният министър Николай Нанков пред БНТ по повод водната криза в Перник и предстоящите аварийни ремонти в миньорския град.От вчера е започнал аварийният ремонт на старата пречиствателна станция в миньорския град. Очаква се да бъде поставена нова връзка между старата и новата пречиствателна станция, нови утаители и нови помпи. Аварийните ремонти се очаква да продължат от 2-3 седмици до 2-3 месеца, за да може хората да имат подменена инфраструктура в спешен авариен порядък.Новото трасе на новата пречиствателна станция ще минава близо до завод \"Стомана\" и ще бъде учреден сервитут на община Перник. От въвеждането на водния режим самото спиране и пускане на вода наруши в пъти тежкото състояние на остарялата ВиК инфраструктура.С мерките, начертани в аварийния план за пречиствателната станция и за водопроводите в града, хората от Перник и Радомир ще имат изцяло нови водопроводи, канализация и пречиствателни станции. Реализацията на големия проект е минимум 2 години, а всички останали аварийните дейности трябва да приключат до няколко месеца, изтъкна Нанков.Хубавата новина, според него е, че в последните няколко дни притокът в язовир \"Студена\" е над 160 литра на секунда. Вчера имало 192 литра в секунда. Ръководството на ВиК-Перник трябва да обмисли вариант за по-балансиран режим, за да има гаранция, че от снеготопенето могат да бъдат задържани водните количества, които да оставят чиста и питейна вода до хората в Перник, настоя Нанков.Във връзка с вчерашното решение на БСП, че в първите дни на работа на Народното събрание  Нанков отбеляза, че няма нищо лошо във вота на недоверие от страна на опозицията с аргумент, че така се прави политика. \"Нищо лошо във вота на недоверие\", смята заместник-регионалният министър.На въпрос как се стигна до водната криза в Перник и кой ще поеме отговорност, Нанков припомни, че компетентните органи влязоха във ВиК-Перник, в общината и в областната администрация, за да се установи генезисът на проблема. Какво показват проверките обаче, Нанков заяви, че не може да се иска от него обяснение за работата на службите.Той подчерта, че без ремонта на подпорната стена на язовир \"Студена\", на пречиствателната станция и на водоземните съоръжения нямало да има изобщо вода за Перник.Припомняме, вчера премиерът Бойко Борисов беше в Перник за да проследи работата по изкопаването на водопровода. Там той заяви, че срещу управлението и благодари на Нинова за добрия тон, който е задала.По-късно стана ясно, че  за справяне с кризата.В отговор на обвиненията на Корнелия Нинова пък министърът на околната среда и водите Нено Димов определи именно", "date": "2019.12.31", "title": "Язовир \"Студена\" ще има, убеден Николай Нанков"}
{"url": "https://news.bg/sport/tenisistat-dimitar-kuzmanov-ustremen-kam-pobedna-2020-g.html", "text": "С 20-та титла приключва 2019 обещаващата тенис звезда Димитър Кузманов.Поредната си победа той отбеляза в Доха. Пред News.bg той изрази задоволство от победата над украинеца Данило Калениченко. Този турнир бил стимулиращ финал на тази година да Кузманов. Тази победа ми дава сили и надежда да продължа напред, амбициран съм през следващата 2020 г. да отбележа нови победи, каза още Кузманов.Тази година не е лека за младата българската надежда, защото той претърпя тежка контузия и сериозен етап на възстановяване. 64 дни бях извън корта, а това е много за човек като мен, който живее и диша за спорта, подчерта тенисистът. Той обаче е успял да възвърне силите си и убедеността си, че ще побеждава, благодарение на екипа си - рехабилитатора Мирослав Маринов, треньора Валентин Димов и на кондиционния ми треньор Кирил Симеонов.Димитър Кузманов сподели, че когато имаш силен екип, изграден от приятели и чудесни професионалисти, успехът е гарантиран. Победата не се дължи само на един човек, спортистът е това, което е заради всички, които работят за неговия успех, допълни той. Нашето най-силно оръжие е доверието, каза Кузманов.", "date": "2019.12.31", "title": "Тенисистът Димитър Кузманов устремен към победна 2020 г."}
{"url": "https://news.bg/politics/borisov-se-kachi-na-dzhipa-za-psihoterapiya-i-dnes.html", "text": "И в последния ден на 2019 г. премиерът Бойко Борисов се качи на джипа си, за да направи инспекция на пътя от АМ \"Тракия\" към Поморие и Слънчев бряг.Както той самият призна на когато слушаше отчета на министрите си, обиколките от страната и инспекциите по строежите и особено на пътища и магистрали му действа като психотерапия, тъй като може да се гордее с българските строители.31 декември е един хубав работен ден, отбеляза Борисов, който беше посрещнат с гайди, суровачки и питка от местните жители.Премиерът подчерта, че работата върви с пълна пара. По негови думи се очаква проектът да приключи през месец май.За новия сезон обходът на град Поморие трябва да е готов, така трафикът за курортите няма да влиза в Бургас и туристите ще имат пряк достъп до тях, прогнозира той.Министър-председателят подчерта, че всичко това е възможно, благодарение на добрата работа на държавата, чийто Брутен вътрешен продукт към момента е 120 милиарда лева.Гоним 130 милиарда БВП, затова правим и 4-лентови магистрални пътища, похвали се той.Борисов изрази задоволство, че времето позволява да се напредне в строежите на магистрали и пътища. Той все пак отбеляза, че преди години на 31 декември е имало два метра сняг, а в момента е страшна суша. По тази причина Борисов изрази надежда, че скоро ще падне сняг, за да могат да се справят и със ситуацията в Перник.Относно  където вчера стана ясно, че също има риск от водна криза, премиерът посочи, че след няколко дни ще се срещне с кмета на града и при нужда също ще им бъде оказана помощ.Запитан за  за провал в политиката за околна среда и водите, премиерът настоя да не се задават въпроси, които развалят настроението. По негови думи при управлението на БСП на морето е нямало нито една пречиствателна станция, а когато хората са излизали от морето с разстройство.\"Това им е работата - да критикуват, нашата работа е да строим. И е видимо - каквото сме обещали сме изпълнили\", затвори темата за социалистите той.Премиерът коментира и . Според него пожарникарите са реагирали отлично, тъй като били професионалисти. Затова всяка година им вдигаме заплатите с по 10%, изтъкна той.Премиерът посети и Камено, за да инспектира площада и обходния път за града.Площадът беше изцяло обновен с отпуснатите от правителството 1,2 млн. лв. през настоящата година. Със средствата беше изградена и нова инфраструктура на централния парк. Направена е реконструкция на подпорни стени, настилки и алейна мрежа, преобразени са изцяло зелените площи, поставени са нови пейки и други удобства за жителите на общината.Отпуснали сме близо 2 млн. лв., за да махнете камионите от центъра на града, до два месеца ще направим обхода, обеща министър-председателят.По-късно през деня Борисов посети и реновираната и разширена спортна зала \"Аетос\" в Айтос. Залата е построена в началото на 70-те години и досега не е ремонтирана основно. За целта Министерският съвет  отпусна близо 1,5 млн. лв., с които съоръжението беше разширено с 350 места, бе построена и нова зала за борба.Обиколката на Борисов продължи и в Руен. Там той изтъкна, че се работи усилено по множество инфраструктурни обекти в страната, като специално акцентира върху АМ \"Хемус\" и АМ \"Струма\". \"Хемус е жизненоважен. Обещавам и ще го правим!\", категоричен беше премиерът.", "date": "2019.12.31", "title": "Борисов се качи на джипа за психотерапия и днес"}
{"url": "https://news.bg/int-politics/rusiya-vizhda-neobhodim-kompromis-v-gazoviya-dogovor-s-ukrayna.html", "text": "Премиерът на Русия Дмитрий Медведев обяви, че всички проблеми относно транзита на руски газ през Украйна и взаимните искове и претенции са били разрешени, съобщават руските медии.Той добави, че и двете страни е трябвало да направят компромиси за реализирането на интересите на своите страни.\"Транзитът на руски газ през Украйна ще продължи при условия, които отговарят на интересите и на двете страни. Подписването на документите показва, че дори и най-трудните въпроси могат да бъдат обсъждани и договаряни\", подчерта Медведев.Двете страни подписаха споразумение вчера, гарантиращо, че транзитът на руски газ през Украйна ще продължи през 2020 г.\"Договорът за газ за следващите пет години между Русия и Украйна е компромис, който трябваше да бъде намерен\", написа ръководителят на руското правителство във \"Фейсбук\".Той припомни, че руското правителство и \"Газпром\" отдавна работят за решаването на проблема с Киев в двустранни и тристранни формати, т. е. с участието на Европейската комисия.\"Сега всички въпроси са разрешени, взаимните искове са прекратени. Транзитът на руски газ през Украйна ще продължи при условия, устройващи всички страни. Подписването на документите показва, че дори и най-трудните въпроси могат да бъдат обсъждани и договорени\", завърши руският премиер.Представители и Москва и Киев вчера подписаха след пети дни непрекъснати преговори пакет от споразумения за продължаване на транзита на газ през Украйна, включително договор за транзит за пет години.Според документа руската държавна корпорация \"Газпром\" гарантира транзитирането на 65 млрд. куб. метра газ през първата година и 40 млрд. кубически метра през следващите четири години. Сделката ще гарантира продължаване на транзита след 1 януари.Украинската държавна петролно-газова компания \"Нафтогаз\" и операторът на газопреносната система на Украйна от своя страна сключиха транспортно споразумение, а \"Газпром\" и операторът на украинската газопреносна мрежа - междуоператорско споразумение.\"Газпром\" подписа с \"Нафтогаз\" договор, предвиждащ оттегляне на всички взаимни арбитражни и съдебни искове, за които все още няма окончателни решения, както и отказ от всички бъдещи искове по предишни газови договори.", "date": "2019.12.31", "title": "Русия вижда необходим компромис в газовия договор с Украйна "}
{"url": "https://news.bg/world/samoa-i-chasti-ot-kiribati-parvi-vlyazoha-v-2020-g.html", "text": "Тихоокеанските острови Самоа и части от Кирибати първи посрещнаха 2020 г. на планетата, с което затвориха едно десетилетие и поставиха начало на ново, съобщават медии.26 часа са необходими всички зони по света да преминат в 2020 г. Най-голямата разлика е между остров Хауланд и островите Лайн.За осми път жителите на Самоа са сред първите хора в света, които посрещнаха новата година. Островната държава промени зоната си в края на 2011 г. като се премести на запад от линията на смяна на датата с надежда да засили бизнеса с Австралия и Нова Зеландия. Новозеландският архипелаг Чатъм също влезе в новата година 15 минути след Самоа и остров Рождество (Киритимати) към Кирибати.Първият голям град, който ще влезе в новата година е Окланд, Нова Зеландия.  Фиджи, Тонга и части от Антарктида също са сред първите.Астронавтите на Международната космическа станция са поставени в уникално положение. Те ще имат възможност 15 пъти да отпразнуват началото на 2020 г.Едно от най-големите събития на планетата е в Сидни, където традиционно се провежда голяма заря на известния Harbour Bridge и Sydney Opera House. Тази година обаче събитието е изключително спорно заради безпрецедентните горски пожари. Около 100 пожара са възникнали в щата Нов Южен Уелс и в Сидни има пълна забрана за палене на огън. 275 000 души участваха в петиция с призив за отмяна на зарята и парите да се дарят за борба с пожарите. Но властите обявиха, че парите вече са похарчени и подчертаха, че събитието носи приходи на икономиката на щата в размер на 130 милиона долара.Големи събития също са планирани в Токио, Сеул, Пхенян, Дубай, Москва, Париж, Брюксел, Лондон, Рио де Жанейро и Ню Йорк. Зарята в Хонконг е отменена и ще бъде заменена със светлинно шоу.", "date": "2019.12.31", "title": "Самоа и части от Кирибати първи влязоха в 2020 г."}
{"url": "https://news.bg/crime/zadarzhaha-kontrabandna-valuta-za-blizo-90-000-leva.html", "text": "Задържаха контрабандна валута за близо 90 000 лева, съобщават от Агенция \"Митници\".Недекларирана валута е била иззета при две отделни проверки на Митнически пункт \"Летище София-пътници\" и Митнически пункт \"Малко Търново\" през последните дни.На декември на МП \"Летище София - пътници\", Терминал 2, митнически служители открили недекларирани 31 000 евро и 400 щатски долара в ръчната чанта на пътник, пристигащ с полет от Турция, който преминавал през зелен коридор - \"Нищо за деклариране\". Контрабандната валута с левова равностойност 61 338 лв. е задържана, а срещу нарушителя - израелски гражданин, е съставен акт за установеното нарушение.Други недекларирани 13 655 евро и 2140 турски лири били открити в дрехите на турски гражданин, влизащ в страната с лек автомобил през МП \"Малко Търново\". Въпреки че на българския митнически пункт той заявил, че няма нищо за деклариране, при последвалата проверка в джобове му била открита недекларираната валута в евро и турски лири в различни купюри с левова равностойност 27 371 лв. Контрабандната валута е иззета и по случая също е съставен акт за административно нарушение.От Агенция \"Митници\" напомнят на пътуващите, че всяко физическо лице, което влиза или напуска територията на Европейския съюз и пренася парични средства в размер на 10 000 евро или повече, трябва задължително да декларира тази сума пред митническите власти.", "date": "2019.12.31", "title": "Задържаха контрабандна валута за близо 90 000 лева"}
{"url": "https://news.bg/world/zelenski-zvanna-na-putin-za-praznitsite-gaza-i-plennitsite.html", "text": "Руският президент Владимир Путин проведе телефонен разговор с украинския си колега Владимир Зеленски.По време на разговора двамата са се поздравили за настъпващите празници. Също така те са обсъдили  и газовия договор между Москва и Киев. И двамата  и размяната на пленници с Донбас.Споразуменията създават благоприятна атмосфера за разрешаване на други двустранни проблеми, пише Кремъл.От Кремъл поясняват, че разговорът е по инициатива на украинската страна.Вчера стана ясно, че Путин е поздравил редица световни лидери за празниците, но сред тях не присъстваше Зеленски.", "date": "2019.12.31", "title": "Зеленски звънна на Путин за празниците, газа и пленниците"}
{"url": "https://news.bg/world/pirotehnichesko-shou-v-sidni-na-fona-na-ognen-uzhas.html", "text": "Австралийският град Сидни посрещна 2020 г. с прословутото пиротехническо шоу на пристанището на фона на безпрецедентните горски пожари.Традиционно голямата заря се проведе на известния Harbour Bridge и Sydney Opera House. Три часа преди полунощ имаше заря за децата и семействата.Зарята в полунощ продължи около 12 минути.Тази година обаче събитието е изключително спорно заради безпрецедентните горски пожари. Около 100 пожара са възникнали в щата Нов Южен Уелс и в Сидни има пълна забрана за палене на огън. 275 000 души участваха в петиция с призив за отмяна на зарята и парите да се дарят за борба с пожарите. Но властите обявиха, че парите вече са похарчени и подчертаха, че събитието носи приходи на икономиката на щата в размер на 130 милиона долара.Десетки хиляди хора в Югоизточна Австралия са изправени пред ужас. Те са обградени от пожари. Мобилните телефони, интернетът и електрозахранването са прекъснати на южното крайбрежие на щата Нов Южен Уелс, предаде ДПА.Повече от 4000 души са блокирани на плажове в щата Виктория.Във вторник температурата в Сидни достигна 46 градуса по Целзий.Пожарите са отнели живота на най-малко двама души. Баща и син са загинали във вторник в Кобарго в Нов Южен Уелс.По-рано тихоокеанските острови Големи събития също са планирани в Токио, Сеул, Пхенян, Дубай, Москва, Париж, Брюксел, Лондон, Рио де Жанейро и Ню Йорк. Зарята в Хонконг е отменена и ще бъде заменена със светлинно шоу.", "date": "2019.12.31", "title": "Пиротехническо шоу в Сидни на фона на огнен ужас"}
{"url": "https://news.bg/regions/pozhar-v-kashta-edva-ne-ostavi-tsyalo-selo-bez-tok.html", "text": "Пожар избухна в двуетажна къща в благоевградското село Еленово, съобщава БГНЕС.Огънят е лумнал в таванското помещение на къщата около 13.10 часа днес.При инцидента няма пострадали хора. Имало е обаче опасност електрозахранването на селото да бъде прекъснато от пламъците.Причината е, че трафопостът, който захранва селото, се намира на пет метра над горялата къща и кабелите минават само на два метра над пламъците.", "date": "2019.12.31", "title": "Пожар в къща едва не остави цяло село без ток"}
{"url": "https://news.bg/int-politics/huawei-obyavi-otselyavaneto-za-prav-svoy-prioritet-sled-boykota-na-zapada.html", "text": "Изпадналата в затруднено положение китайска телекомуникационна компания Huawei обяви, че \"оцеляването\" е неин пръв приоритет, след като обяви, че продажбите ѝ са били силно засегнати от бойкота на западните страни, пише \"Гардиън\".Ерик Ксу, който е председател на компанията, заяви, че прогнозните приходи от продажби ще достигнат 850 млрд. юана (121 млрд. долара) през 2019 г., което е увеличение с около 18% спрямо предходната година, но много по-ниско от първоначално очакваното.През януари тази година китайската компания, която беше ударена от наложената забрана на американски фирми да работят с нея заради опасения за националната сигурност, прогнозира приходи от продажби от 125 млрд. долара.В новогодишно послание до служителите Ксу изтъкна, че правителството на САЩ провеждат \"стратегическа и дългосрочна\" кампания срещу компанията, която ще създаде \"предизвикателна среда за оцеляване и процъфтяване на Huawei\".\"Оцеляването ще бъде нашият първи приоритет\" през 2020 г., каза Ксу, който е председател по ротационната схема за ръководство на компанията.Huawei ще трябва да \"използва всичките си сили\", за да изгради своята екосистема за мобилни услуги - отговора си на приложения и услуги на Google, за да \"гарантира, че можем да продължим да продаваме смартфоните си на чуждестранни пазари\".Въпреки че експерти в телекомуникационния сектор смятат Huawei за световен лидер в 5G оборудването по отношение на технологията и цената, компанията е изправена пред препятствия и подозрения от страна на САЩ и други страни, предпазливи заради близките ѝ отношения с китайското правителство.Ръководители на спецслужбите на САЩ подчертават, че на Huawei не може да се вярва и оборудването му представлявало заплаха за националната сигурност, обвинение, което китайската компания отхвърли.", "date": "2019.12.31", "title": "Huawei обяви \"оцеляването\" за пръв свой приоритет след бойкота на Запада"}
{"url": "https://news.bg/world/tsru-s-tehnologiya-za-ogranichavane-izpolzvaneto-na-raketi-zemya-vazduh.html", "text": "Централното разузнавателно управление (ЦРУ) на САЩ е изобретило технология за ограничаване използването на ракети земя-въздух, след като попаднат в чужди ръце, обяви изследовател, цитиран от \"Ройтерс\".Според експерти този ход може да убеди САЩ, че е безопасно да разпространяват мощните си оръжия по-често.Новата технология е предимно за преносими зенитно-ракетни комплекси, разкри холандският изследовател Йос Вецелс на конференция за киберсигурност в Лайпциг, Германия. Вецелс поясни, че системата е обяснена в документи на ЦРУ, публикувани от \"Уикилийкс\" през 2017 г., но документите са били забутани и малко обществено внимание са привлекли досега.Вецелс уточни, че ЦРУ са излезли с \"умно решение за контрол над оръжията\", което ограничава използването на ракети в \"определено време и определено място\". Технологията, известна като геофенсинг, блокира използването на оръжието извън конкретна географска област.Оръжия, които са извадени от употреба, когато напуснат бойното поле, могат да се превърнат във важен компонент като метод за печелене на война. Доставяни на съюзниците на САЩ, преносимите комплекси могат да помогнат за победа, но те често са изгубвани, продавани или предавани на екстремисти.Например \"Стингър\", доставен от САЩ на муджахидините, е помогнал във войната със съветските войски в Афганистан през 80-те г. на миналия век. Но САЩ са похарчили милиарди долари, за да прочистят Афганистан от тези ракети, както и в други конфликтни зони по света.Вецел отбеляза, че не е ясно дали решението на ЦРУ е останало на чертожната дъска или къде ще бъде приложено, но подчерта, че периодът на разработка от 2014 до 2015 г. съвпада с медийна информация за въоръжаването на бунтовниците в Сирия с преносими зенитно-ракетни комплекси.", "date": "2019.12.31", "title": "ЦРУ с технология за ограничаване използването на ракети земя-въздух"}
{"url": "https://news.bg/bulgaria/bnb-osnovniyat-lihven-protsent-ostava-0-00.html", "text": "Основният лихвен процент остава в размер на 0.00 на сто, съобщи Българската народна банка.На основание чл. 35 от Закона за Българската народна банка БНБ обявява, считано от 1 януари 2020 г., основен лихвен процент (проста годишна лихва) в размер на 0.00 на сто, се казва в краткото съобщение на централната банка на България.", "date": "2019.12.31", "title": "БНБ: Основният лихвен процент остава 0.00%"}
{"url": "https://news.bg/world/iran-otreche-rolya-v-protesta-v-bagdad-othvarli-obvineniyata-na-sasht.html", "text": "Иран категорично отхвърли , че стои зад се в американското посолство в Багдад, предаде РТ.Иран заклейми в отговор дързостта на Вашингтон.\"Америка има изненадващата дързост да приписва на Иран протестите на иракския народ срещу зверското убийство на поне 25 иракчани ...\", се казва в съобщението.Президентът на САЩ Доналд Тръмп обяви, че Иран щял да бъде държан \"напълно отговорен\" за нападението на иракски протестиращи срещу американското посолство в Багдад.По-рано днес десетки гневни привърженици на иракската шиитска милиция \"Катаиб Хизбула\" проникнаха в двора на посолството, след като разбиха врата и щурмуваха вътрешността, което накара силите на реда да използват сълзотворен газ и огнестрелни оръжия, тъй като са ядосани заради американските въздушни удари срещу подкрепяната от Иран иракска шиитска милиция, които доведоха до 25 загинали от \"Катаиб Хизбула\".Събитията представляват голям срив в отношенията между Ирак и САЩ, което би могло допълнително да подкопае влиянието на САЩ в региона и също така да отслаби позицията на Вашингтон в опитите му за оказване на максимален натиск върху Иран.Ирак отдавна изпитва затруднения да балансира отношенията си със САЩ и Иран, като и двете страни са съюзници на иракското правителство. Ала гневната реакция на иракското правителство срещу американските въздушни удари и очевидното му решение да не попречи на протестиращите да влязат в посолството на САЩ дадоха сигнал за рязко влошаване на отношенията между Вашингтон и Багдад.", "date": "2019.12.31", "title": "Иран отрече роля в протеста в Багдад, отхвърли обвиненията на САЩ "}
{"url": "https://news.bg/world/turtsiya-zadarzha-170-teroristi-predi-nova-godina.html", "text": "Полицията в Турция арестува при серия от акции най-малко 170 души, заподозрени във връзки с терористичната групировка \"Ислямска държава\" (ДАЕШ) преди тържествата за Нова година, според държавни медии.Тридесет и три от тях, чуждестранни граждани от Сирия, Ирак и Мароко бяха задържани в Анкара, а 24 други, включително четирима чуждестранни граждани, бяха задържани в Истанбул от антитерористична полиция и националната разузнавателна агенция в съвместна операция.Полицията също така арестува 22-ма души при акция в град Батман, югоизточна Турция. В Адана, Кайсери, Самсун и Бурса полицията арестува други 45 заподозрени, включително шестима чуждестранни граждани.Полицията все още издирва още 17 заподозрени, се казва в доклада.Повече от 44 000 полицаи и 7 000 служители на жандармерията ще дежурят в Истанбул на Нова година. Около 18 000 служители ще бъдат разположени в Анкара.Турция призна ДАЕШ за терористична група през 2013 г. Терористите убиха 300 души в Турция при поредица от атентати през 2015 и 2016 година. През 2017 г. групировката пое отговорност за нападение в нощен клуб в Истанбул в ранните часове на новогодишния ден. В атентата загинаха 39 души, повечето от които чужденци.През 2019 г. Турция депортира общо 778 терористи обратно в родните им страни, заяви министърът на вътрешните работи Сюлейман Сойлу в неделя.", "date": "2019.12.31", "title": "Турция задържа 170 терористи преди Нова година "}
{"url": "https://news.bg/crime/izgorya-arhivat-na-psihodispansera-v-sofiya.html", "text": "Пожарът, избухнал тази сутрин в психодиспансера в София, е унищожил целия архив на заведението, предаде bTV. Пламъците обаче не са засегнали скъпата техника в поликлиниката.\"Рентгените са спасени. Проблемът е с покривната конструкция, ако падне сняг, това ще протече надолу\", съобщи зам.-министър на здравеопазването Бойко Пенков.Припомняме, че  покрива и подпокривното пространство на Белодробната болница, както и поликлиниката на психиатричното лечебно заведение.При инцидента няма пострадали. Настанените в Центъра за психично здраве 51 пациенти са били евакуирани заради липса на електрическо захранване и топлоподаване.В момента се извършва р в други лечебни заведения с психиатрични структури в София - ДПБ \"Св. Иван Рилски\", УМБАЛ \"Александровска\", ЦПЗ \"Проф. Н. Шипковенски\", ВМА и УМБАЛНП \"Свети Наум\". Работата на дневните програми, осъществявани в психодиспансера, няма да бъде прекъсвана.Петима пациенти на Белодробната болница, за които е необходимо медицинско наблюдение и терапия, също са релокирани.Здравният министър Кирил Ананиев разпореди незабавно да бъде извършена оценка на щетите и да се предприемат действия за консервация на покривното пространство на Специализираната болница до реализирането на ремонтните дейности.Реконструкция ще бъде извършена и на сградата на Поликлиниката на ЦПЗ - София област.Припомняме, тази сутрин. Всички 51 пациенти на психодиспансера бяха евакуирани, а огънят беше локализиран.Предполага се, че пламъците са тръгнали от . Той беше предизвикан от взрив от кислородната система на отделението по Спешна помощ. Тогава имаше две жертви. И тогава персоналът на болницата успя да изведе останалите пациенти от отделението.", "date": "2019.12.31", "title": "Изгоря архивът на психодиспансера в София "}
{"url": "https://news.bg/world/polsha-e-gotova-za-dalga-informatsionna-voyna-s-rusiya.html", "text": "В отговор относно ролята на Полша във Втората световна война, полският заместник-министър на външните работи Павел Яблонски заяви, че Варшава е подготвена за продължителна информационна война с Русия, съобщи tvn.24.Джаблонски каза също, че Варшава умишлено се въздържа да коментира изявлението на Путин, за да наблюдава как ще се развият нещата.Можете да реагирате много бързо, без допълнително планиране, без по-задълбочено съзерцание. Но можете и да помислите какъв ефект щеше има. Ако бяхме реагирали незабавно, това само ще засили първото изявление на Путин, обясни Яблонски.На 19 декември Путин заяви по време на пресконференция, че Съветският съюз не е окупирал Полша през септември 1939 г., а по-скоро \"изпрати силите си в страна, която е разпокъсана и правителството вече не контролира ситуацията\".Путин също изрази мнение, че Полша всъщност е била самия агресор, когато превзема част от Чехословакия през есента на 1938 година.По-късно полският премиер Матеуш Моравецки реагира остро на изявленията на Путин, като го обвини, че се опитва да клевети Полша.", "date": "2019.12.31", "title": "Полша е готова за дълга информационна война с Русия "}
{"url": "https://news.bg/world/makron-reshen-da-provede-nepopulyarnata-pensionna-reforma-vav-frantsiya.html", "text": "Да проведе непопулярната пенсионна реформа във Франция. На това е решен френският президент Еманюел Макрон. Това бе основната тема в новогодишното му приветствие, предаде АФП.Припомняме, че новите меркиТой е готов на компромиси с профсъюзите, които обаче са решени на нови стачки след 7 януари. Макрон вече изрази готовността си да обсъди основния \"дразнител\" за синдикатите - повишаване на възрастта, от която пенсията ще бъде изплащана изцяло.Но пълно отказване няма да има.В опит да потуши обществения гняв, Макрон реши да се откаже от специалната си президентска пенсия.През следващите години ще може да се получават пълни пенсии не от 62, а от 64 години. Сегашните десетки специални пенсионни режими също ще бъдат премахнати, в резултат на което служителите в държавните транспортни предприятия ще загубят обезщетенията и предсрочното си пенсиониране.Макрон засегна в словото си и външната политика, като заяви, че иска добри отношения с Великобритания  ", "date": "2019.12.31", "title": "Макрон решен да проведе непопулярната пенсионна реформа във Франция "}
