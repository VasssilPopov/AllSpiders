{"url": "https://news.bg/world/koy-e-bombadzhiyata-ot-teksas.html", "text": "23-годишният жител на щата Тексас Марк Кондит е разпознат от полицията като бомбаджията от последните дни, съобщават американски медии.Смята се, че е действал сам, извършвайки серията от поне 4 бомбени взрива, ужасили жителите на града и съседните селища след първия взрив на 2 март, при който загина 39-годишен мъж.Полицията обяви, че Марк Кондит се е самоубил, за да не попадне в ръцете на полцията, след като е бил притиснат в капан.Полицията обкръжи колата на заподозрения в предградие на Остин тази сутрин. При приближаването на полицаите към колата отвътре се разнесе взрив и той бе намерен мъртъв в нея.Силите на реда призоваха към бдителност, защото в момента няма информация какво е правил Кондит през последните 24 часа, което предполага, че е възможно той да е разпратил още бомби по пощата. Това се дължи на факта, че бомбаджията е купувал компонентите за бомбите от местни магазини.Местните власти обявиха, че експлозиите са започнали в Остин в началото на март. При първата на 2 март загина 29-годишен човек; на 13 март загина 17-годишен, а майка му е в критично състояние; на 13 март 75-годишна жена пострада; на 18 март бяха ранени двама души, а на 20 март един човек пострада.Вчера президентът на САЩ Доналд Тръмп заяви, че \"много, много болен човек или хора\" стоят зад тези атаки.Шокираните съседи описват Кондит като тих и образован млад мъж, идващ от добро семейство. Неговите публикации от 2012 г. в социалните медии показват, че той подкрепя смъртното наказание, но е против брака на гейовете и абортите.", "date": "2018.03.21", "title": "Кой е бомбаджията от Тексас?"}
{"url": "https://news.bg/crime/500-000-falshivi-evra-otkriha-politsai-v-bagazhnik-v-sofiya.html", "text": "Втора група разби Специализираната прокуратура. Бандитите, изготвяли и търгували с фалшиви документи за самоличност. Групата е разбита съвместно с ГДБОП и при операцията са претърсени над 40 адреса в София, Пловдив, Сливен и Русе, където са намерени и иззети фалшиви пари на стойност 500 000 евро, номинал 100 евро.Административният ръководител на прокуратурата Иван Гешев на брифинг обясни, че става въпрос за изготвяне на фалшиви български паспорти и лични карти, но сред тях и на турски, датски, румънски и испански паспорти, албански удостоверителни документи за работа, които са открити на един от претърсените адреси заедно с множество снимки паспортен формат.Операцията по залавянето им е подпомогната и координирана от ГДБОП, Борба с организираната престъпност, ЕВРОПОЛ и СЕЛЕКТ. Задържани са 10 български граждани, част от тях - криминално проявени и осъждани за подобен род престъпления.Петима от участниците са задържани на територията на София, където са извършени претърсвания на 6 адреса и 9 моторни превозни средства. На един от адресите, в багажника на лек автомобил, паркиран в имота, са открити 5114 неистински банкноти с номинал 100 евро.На друг адрес са намерени множество документи за самоличност.Други петима са задържани на територията на Пловдив, където са претърсени 9 адреса и 7 моторни превозни средства.На един от адресите е открита работилница за изработка на неистински официални документи. Оттам са иззети копия на лични документи, флаш памети, ламинатор, компютърна конфигурация и принтер. При претърсване на жилище в Твърдица, чийто собственик е задържан, са открити и иззети преносим компютър и флаш памети. На адрес в Русе пък са намерени лична карта и шофьорска книжка, обявени за откраднати. От ГДБОП там откриват и две фалшиви банкноти с номинал 200 евро и 22 неистински банкноти с номинал 20 евро.Припомняме, на брифинга беше съобщено и за залавянето на група за трафик. Тя незаконно е търгувала с трафик на мигранти за Западна Европа и Америка. Мигрантите са тръгвали от Албания и са използвали подправени документи. Разбитата група е спечелила между 10-15 милиона щатски долара за няколко години.В хода на разследването на прокуратурата са задържани 7 души. Отделно са задържани и 40 лица на територията на Албания, други 12 са обявени за международно издирване.", "date": "2018.03.21", "title": "500 000 фалшиви евра откриха полицаи в багажник в София"}
{"url": "https://news.bg/world/izrael-shte-poprechi-na-vragovete-si-da-se-sdobiyat-s-yadreno-orazhie.html", "text": "Израел ще попречи на враговете си да се сдобият с ядрено оръжие. Това предупреди израелският премиер Бенямин Нетаняху, цитиран от \"Таймс оф Израел\".Министър-председателят коментира потвърждението, че Израел е бомбардирал сирийски ядрен обект през 2007 г.\"\", отбеляза той в съобщение. Тогава Нетаняху бе в опозиция.\"Политиката на Израел е била и ще се запази последователна: да се попречи на враговете ни да се сдобият с ядрени оръжия\", добави той.Междувременно военният министър на държавата Авигдор Либерман заяви, че съжалява, че е позволил да се разкрие информация за атаката.", "date": "2018.03.21", "title": "Израел ще попречи на враговете си да се сдобият с ядрено оръжие"}
{"url": "https://news.bg/politics/borisov-smyata-obzhalvaniyata-na-obshtestveni-porachki-za-sabotazhi.html", "text": "Министър-председателят Бойко Борисов е на мнение, че обжалванията на обществените поръчки са саботажи срещу държавата. В хода на днешното правителствено заседание министрите обсъдиха законодателни промени в областта на обществените поръчки.Според премиера обжалването е необходима мярка, защото стимулира конкуренцията и прозрачността. Обжалванията у нас обаче били злоумишлени, те спирали обществени поръчки за значими обекти, което струвало милиони на страната ни дневно. По думите на Борисов този саботаж трябва да свърши.\"Така че, аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността въобще не става спор. Говорим за системи... има ли някой, който да не е убеден, че системата, която всеки, отишъл в хотел, ще го регистрира - първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът - чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт\", отсече Борисов.В отговор на исканията на Борисов вицепремиерът Томислав Дончев заяви, че след няколко месеца усилена работа на работни групи с участието на всички заинтересовани страни, промените в Закона за обществените поръчки вече са готови.По думите на Дончев правото на всеки заинтересован да обжалва е уредено в европейските директиви, свързани с обществените поръчки. С промените, които предстои да бъдат внесени, се прави опит за стесняване на кръга от лицата, които могат да обжалват. \"Към момента прочитът на Директивата е, че всеки, който има интерес, примерно фризьорски салон, баничарница приемаме, че има интерес от строителство на магистрала, примерно, или от изграждането на електронна система - има право да жали\", обясни вицепремиерът и допълни, че се работи за внедряването на логиката, че фризьорски салон не може да строи магистрала. Дончев коментира и че промените, които се планират, са резултат на буквален прочит и анализ на евродирективите и не ги нарушават, а само стесняват кръга от недобросъвестно обжалване.Като пример за подобна практика Дончев коментира случай, при който електронна система, която трябва да се изгражда, е била обжалвана от фирма, занимаваща се с търговия с чорапи. \"Имаме и много други такива случаи\", категоричен бе вицепремиерът.В този смисъл и премиерът посочи пример за недобросъвестно обжалване: \"Обжалването на ТОЛ системата - като проверихме кой обжалва се оказва, че човекът метеше пред \"Пирогов\" улиците.\"На срещата на Министерския съвет стана ясно и че вече всички министерства са включени в системата за обмен на документи по електронен път. \"Сега в момента се работи с основен приоритет включването в системата на всички структури\", заяви Дончев. По думите му най-доброто предстои, защото свързаността била само началото. Предстояло да се уредят нормативни въпроси и администрациите да натрупат малко опит.В този контекст Борисов попита министъра на туризма Николина Ангелкова как върви работата по внедряването на  (ЕСТИ). Тя от своя страна заяви, че се спазват законовите срокове. \"Работи комисията. Отворени са офертите\", заяви още тя. Борисов обаче не беше доволен от отговора ѝ: \"От месеци слушам, че комисията работи денонощно.\"Ангелкова обясни, че предстои още месец и половина комисията да работи, след което следва да се избере изпълнител. \"След което, ако няма обжалване, трябва да стартира\", обясни още Ангелкова и допълни, че системата няма как да стане готова за предстоящия летен сезон, а по-скоро до края на годината, ако няма нови обжалвания.", "date": "2018.03.21", "title": "Борисов смята обжалванията на обществени поръчки за саботажи"}
{"url": "https://news.bg/education/darzhavnata-administratsiya-si-tarsi-1-145-stazhanti.html", "text": "Започна програмата за летни студентски стажове в държавната администрация. По програмата са обявени 1 145 свободни стажантски позиции в общо 43 професионални направления.Най-много стажанти са обявени по направление \"Икономика\". Младите икономисти ще се борят за 394 стажантски места в администрацията. След това по стажантски позиции се нареждат направленията \"Право\" с 145 позиции, \"Администрация и управление\" - 140 места, \"Архитектура, строителство и геодезия\" - 64 позиции, и \"Информатика и компютърни науки\" - 47 позиции.В програмата могат да участват всички граждани на България, които се обучават във висши училища в страната или чужбина. Кандидатстването, първоначалния подбор и класирането на кандидатите се извършва изцяло онлайн на Портала за студентски стажове в държавната администрация.За да могат да кандидатстват за стаж в държавната администрация, студентите трябва да се регистрират в системата и да си създадат профил в портала. След това те трябва да решат онлайн тест. Кандидатите ще могат да избират до 5 стажантски позиции за стаж.Крайният срок за кандидатстване по програмата е 22 април 2018 година.Стажовете ще се проведат в рамките на трите летни месеца: юли, август и септември. Продължителността им е между 10 и 45 работни дни. Всеки успешно завършил стажа си студент ще получи Удостоверение за проведен стаж и Оценка на придобитите по време на стажа умения.", "date": "2018.03.21", "title": "Държавната администрация си търси 1 145 стажанти"}
{"url": "https://news.bg/regions/stolichna-obshtina-otvarya-bunkera-pod-mavzoleya.html", "text": "Днес Столична община отвори не вратите, а една шахта към подземията под жълтите павета, конкретно под мавзолея.В момента там има останки от оборудване, пречиствателни инсталации, въздушни съоръжения, стар телефон. Това е командната зала по поддръжката на тялото на Димитров.Плановете на Столична община са пространството да се превърне в галерия за съвременно изкуство. Това обяви заместник-кметът на столична община доц. д-р Тодор Чобанов след като бункерът бе отворен за тематична обиколка на журналисти. Галерията под мавзолея ще бъде филиал на Софийска градска художествена галерия.Това е един доста голям подземен комплекс в Зона № 3 - 1500 квадратни метра, който ще получи разрешение от Столичния общински съвет за построяване на Художествена галерия на съвременното изкуство.Все още няма яснота кога проектът ще бъде готов - може би до 2-3 години. На този етап обаче не може да се каже колко ще струват инвестициите в обновяване на пространството.На въпрос какво става с проекта за настаняване на Бронзовата къща, която ще бъде на мястото на бившия мавзолей - над подземията, Чобанов посочи, че части от нея вече са пристигнали. Тя ще представлява арт инсталация с временен характер.\"Бронзовата къща ще бъде пример за това какви художествени акции могат да се случват тук в идеалния център на тази новосъздадена площ за художествени произведения на открито\", коментира Чобанов.Припомняме, Мавзолеят на Георги Димитров е построен в центъра на София през 1949 г., за да съхранява балсамираното тяло на комунистическия вожд, само за 6 дни - точно толкова бяха необходими и за неговото събаряне през август 1999 година.Мавзолеят става център на тоталитарния култ към Георги Димитров като \"вожд и учител на българския народ\" и част от държавния церемониал в Народна република България до 1989 г.", "date": "2018.03.21", "title": "Столична община отваря бункера под мавзолея"}
{"url": "https://news.bg/crime/11-mesetsa-zatvor-za-grak-prebil-balgarski-meditsi.html", "text": "11 месеца затвор е наказането на грък пребил родни медици. Прокуратурата в Петрич е привела в изпълнение ефективната присъда на гъркът Хараламбос Г., осъден за хулиганство и нанасяне на лека телесна повреда на медицинско лице. Хараламбос е признал, че на 28 ноември 2017 г., в отделението по \"Анестезиология и интензивно лечение\" при МБАЛ \"Югозападна\" ООД в Петрич пребил медицинска сестра и лекари. При самопризнанията мъжът се съгласил с факта, че тогава обиждал лекарите и уринирал по пода.В пристъп на агресия Харалабос ударил медицинската сестра по главата и й причинил охлузвания на дясната ръка. Пострадалият лекар анестезиолог бил с хематом и отток на дясната ръка.Гръцкият гражданин се възпротивил срещу орган на властта, като се опитвал да удари полицейски инспектор от \"Охранителна полиция\" при РУ - Петрич.За извършените престъпни деяния на мъжът е наложено едно общо наказание в размер на 11 месеца \"Лишаване от свобода\" при \"общ\" режим на изтърпяване, а определението на съда има характер на влязла в сила присъда и не подлежи на обжалване.", "date": "2018.03.21", "title": "11 месеца затвор за грък, пребил български медици"}
{"url": "https://news.bg/world/magiya-e-nuzhna-na-sarbiya-za-da-vleze-v-es-predi-albaniya-ubeden-edi-rama.html", "text": "Сърбия няма да се присъедини към ЕС преди Албания, въпреки че Белград е представян като водач в надпреварата за членство.Това заяви албанският премиер Еди Рама пред \"Политико\".Според Брюксел Сърбия и Черна гора могат да се присъединят към ЕС до 2025 г., въпреки че няма потвърдена официална дата.Албания и Македония се надяват през следващите месеци да получат зелена светлина за започване на преговори за еврочленство.\"\", каза албанският министър-председател.\"Силно вярваме, че докладът на Европейската комисия трябва да бъде положителен\", изтъкна Рама пред медията по време на посещение в Брюксел.Според него Албания е пред Сърбия и Черна гора, защото е предприела голяма реформа в правосъдната система за изкореняване на корупцията.В интервюто Рама спомена България и Румъния.\"...Румънците бяха държавата, която по някакъв начин е виновна за появата на проституцията в Европа. Трябва да се справим с тази идея за специално нещо в нашето ДНК, свързано с престъпления\", изтъкна той.От гледна точка на безопасността и сигурността Европа се нуждае Балканите да се присъединят. Това е ясно. Последната бежанска криза го показа много, много ясно, подчерта Рама.", "date": "2018.03.21", "title": "Магия е нужна на Сърбия, за да влезе в ЕС преди Албания, убеден Еди Рама"}
{"url": "https://news.bg/politics/borisov-iska-silni-evrofondove-za-sotsialnite-politiki.html", "text": "Европа трябва да разполага със силен Социален фонд и силен Кохезионен фонд. Това заяви министър-председателят Бойко Борисов по време на Тристранната социална среща на върха за растеж и заетост, информираха от МС.На традиционния форум в Брюксел участваха ръководителите на европейските институции и на европейските социални партньори. Борисов е в качеството си на премиер на държавата, която председателства Съвета на ЕС. На срещата се обсъждаха основните предизвикателства за постигане на по-високи социални стандарти в Европа.Борисов посочи, че България продължава активно да работи по засилване на социалното измерение на Европа, посочи Борисов. Това е приоритет на Председателското трио - Естония, България и Австрия и е важна част от програмата на нашето председателство.Премиерът акцентира върху безработицата, особено сред младежите, и върху развитието на човешките ресурси. Той отбеляза съществуващото неравенство на пазара на труда, особено по отношение на заплащането на жените и мъжете.Премиерът подчерта и необходимостта от засилване на основните социални права на европейските граждани и най-вече - приобщаването на хората с увреждания. \"Факт е напредъкът в нашето председателство по редица законодателни досиета, включително и по Директивата за командироване на работници\", каза Бойко Борисов.Той посочи започнала работа за превръщане на Европейския семестър за координация на икономическите политики и политиките по заетостта в основна рамка за приложението на Социалния стълб.\"Без адекватно финансиране резултатите от приложението на Стълба няма да са така осезаеми, както ни се иска. Неслучайно приоритет за българското председателство е и социалното измерение на Многогодишната финансова рамка\", заяви още българският министър-председател.Борисов подчерта, че следващият европейски бюджет, въпреки отражението на Брекзит върху него, трябва да отговаря на високите цели европейските страни в икономическата, социалната и екологичната сфера, което е аргумент в полза на формирането на силни Социален фонд и Кохезионен фонд.", "date": "2018.03.21", "title": "Борисов иска силни еврофондове за социалните политики"}
{"url": "https://news.bg/society/balgarski-proekti-se-boryat-za-evropeyskite-nagradi-natura-2000.html", "text": "Български проекти се борят за европейските награди \"Натура 2000\". ЕК за четвърти път награждават забележителни достижения в управлението и опазването по \"Натура 2000\" - мрежата на ЕС от защитени обекти. Европейският комисар по въпросите на околната среда, морското дело и рибарството Кармену Вела изказа възхищението си от всички кандидати. \"Възхитен съм от многобройните достижения в областта на опазването на нашето европейско природно наследство. Те демонстрират ясно стойността, която природата осигурява на европейската икономика, както и централното място, което природата заема в нашата култура\", изтъкна еврокомисар Вела и направи призив всички да гласуват.Финалните проекти, подлежащи на гласуване са обявени на 14 март. Проектите подлежат на гласуване от гражданите на ЕС.От 75 допуснати за участие са избрани общо 25 са финалисти от всички страни на общността. Между избраните финалисти има и 4 български проекта, които се борят за наградите на \"Натура 2000\".Страните, от които са останалите финалисти са Австрия, Белгия, България, Германия, Гърция, Дания, Естония, Ирландия, Испания, Люксембург, Обединеното кралство, Полша, Португалия, Унгария, Франция и Чешката република. Сред проектите има няколко трансгранични проекта, в които също участва и Турция, и един общ проект на равнище ЕС.С наградите се цели да бъдат насърчени най-успешните постижения в управлението на защитените зони от мрежата \"Натура 2000\". Така ЕК повишава осведомеността за мрежата от защитени обекти и нейната роля за опазване на европейското природно наследство. В същото време се популяризират и социалните и икономическите ползи.Всички европейски граждани могат да гласуват за своя фаворит до 22 април. Така те могат да бъдат жури на \"Наградата на европейските граждани\", които се провеждат в 5 категории - опазване на природата, социално-икономически ползи, комуникация, съчетаване на интересите/разбиране и трансгранично сътрудничество.На официална церемония, организирана от европейския комисар по въпросите на околната среда, морското дело и рибарството Кармену Вела в Брюксел на 17 май 2018 г. ще бъде обявен победителят в надпреварата.", "date": "2018.03.21", "title": "Български проекти се борят за европейските награди \"Натура 2000\""}
{"url": "https://news.bg/world/makron-pokanen-da-govori-pred-kongresa-na-sasht.html", "text": "Президентът на Франция Еманюел Макрон е поканен да говори пред Конгреса на САЩ през следващия месец. Това съобщи председателят на Камарата на представителите Пол Райън, цитиран от \"Политико\".В \"Туитър\" Райън написа, че е отправил покана към френския лидер да говори на общо заседание на двете камари на Конгреса на 25 април.Все още няма потвърждение от френска страна.Макрон е на държавна визита в САЩ от 23 до 25 април, обяви Белият дом през миналия месец.", "date": "2018.03.21", "title": "Макрон поканен да говори пред Конгреса на САЩ"}
{"url": "https://news.bg/world/beliyat-dom-obmislya-da-nalozhi-sanktsii-na-rusiya-po-sluchaya-skripal.html", "text": "Говорител на Съвета за национална сигурност към Белия дом потвърди, че администрацията на САЩ обмисля дали да въведе допълнителни санкции срещу Русия във връзка с покушението на Москва срещу бившия руски агент Сергей Скрипал и дъщеря му Юлия, информира ТАСС.\"\", потвърди говорителят информация на СиЕнЕн, че Съветът за национална сигурност обсъжда възможността да наложи нови наказателни мерки срещу Москва.Отравянето на бившия агент сериозно влоши отношенията между Великобритания и Русия. Лондон обвинява Москва за атаката. Миналата седмица президентът на САЩ Доналд Тръмп коментара, че изглежда Русия стои зад отравянето на Скрипал.", "date": "2018.03.21", "title": "Белият дом обмисля да наложи санкции на Русия по случая „Скрипал”"}
{"url": "https://news.bg/politics/borisov-da-se-namesi-za-izgrazhdaneto-na-zavod-za-izgaryane-na-rdf-iska-simeon-slavchev.html", "text": "Призовавам премиерат Бойко Борисов да вземе отношения по въпроса за изграждане на инсталация за изгаряне на отпадъци в центъра на София. Това е стратегическо решение за следващите 30 г. От него зависи здравето на столичани и чистотата на въздуха в София. Това заяви съпредседателят на Политическа група 5 и общински съветник инж. Симеон Славчев.Според Славчев е необходим консенсус за изграждане на този завод, вместо някой да налага едно решение. По думите му изграждането на инсталацията е свързана с такса смет на софиянци.На 20 юли 2017 г. СОС прие изграждането на завод за изгаряне на RDF, с гласовете на ГЕРБ и на БСП. Тогава Политическа група 5 беше против. Аргументът им бе, че тази инсталация допълнително ще замърсява въздуха в София и технологията с изгарянето е много остаряла.Инж. Славчев напомни, че в момента няма единно гражданско мнение и политически консенсус в СОС за завода, а това е едно от изискването на Европейската инвестиционна банка, което го е поставила на среща в София. Цената на завода е около 160 млн. евро, а Столична община ще трябва да вземе заем около 67 млн. евро.Според Славчев определянето на такса смет на база площ е несправедливо. \"Такса смет, за да е справедлива, трябва да е обвързана с количеството смет. В апартамент от 100 кв. м може да живее един човек, но може и 10. Но те плащат една и съща такса. Въпросът с изграждането на завода ще бъде решен, ако се намери алтернативен вариант, да се има предвид, че навсякъде изгарянето се отхвърля в Европа, защото е от 70-те години на миналия век, а ние се опитваме да я налагаме. Така такса смет може да е стимула за софиянци по-малко да замърсяват\", коментира Симеон Славчев.Той коментира, че привържениците на този проект твърдят, че с тази инсталация \"Топлофикация\" може да стане независима от доставките на газ, а алтернативен вариант може да осигури 100% безплатно екологично чисто гориво от отпадъка на София.\"Изчислено е, че това е 10%. А иначе имаме алтернативен вариант целият градски транспорт да има 100% безплатно, екологично чисто гориво и ще имаме двоен ефект. А парите от картите и билетите да отиват целево за закупуването на нови транспортни средства\", каза инж. Славчев.Той призна, че голяма част от информацията в Столичния общински съвет (СОС) и Столична община (СО) се покрива. \"Дори ние като общински съветници не получаваме цялата информация. Ако имаме достъп до нея подписваме документ за конфиденциалност. Но аз съм избран от софиянци и би трябвало да мога да я дам на хората. Тази информация за завода е важна за здравето ни. Затова тя трябва да бъде прозрачна\", категоричен бе общинският съветник.", "date": "2018.03.21", "title": "Борисов да се намеси за изграждането на завод за изгаряне на RDF иска Симеон Славчев"}
{"url": "https://news.bg/world/kiev-zatyaga-kontrola-za-patuvashtite-do-ukrayna-ruski-grazhdani.html", "text": "Киев затяга контрола за пътуващите до Украйна руски граждани.Това става ясно от указ, под който се е подписал украинският президент Петро Порошенко, информира \"Ройтерс\".Агенцията коментира, че това е още един ход на властите, с който Украйна се дистанцира от съседа си.Руснаците и украинците свободно се придвижваха в двете държави след падането на СССР през 1991 г., но Киев въведе по-стриктен режим след присъединяването на Крим към Русия през 2014 г. и конфликта в Източна Украйна.Порошенко сега се подписа под указ, от който става ясно, че Киев ще изисква от руснаците и от граждани на други държави предварително да уведомяват украинските власти за причината за посещението им в Украйна.В съобщение на украинската администрация се казва, че мерките са с цел безопасност на държавата и неутрализиране на заплахи в областта на имиграцията и гражданството.Указът се отнася за \"\". Не се разкрива за кои държави става въпрос.Според украинската гранична служба през 2017 г. са регистрирани 1,5 милиона посещения на руснаци в Украйна.Правителството има месец да приложи решението. Не е ясно кога промените ще влязат в сила. В началото на 2018 г. Украйна въведе биометричен контрол за влизащите в страната руснаци, но правителството не е въвело официален визов режим.", "date": "2018.03.21", "title": "Киев затяга контрола за пътуващите до Украйна руски граждани"}
{"url": "https://news.bg/crime/ostaviha-v-aresta-33-godishen-darzhal-6-presovki-trotil.html", "text": "По искане на Районна прокуратура - Стара Загора съдът определи мярка за неотклонение \"задържане под стража\" спрямо 33-годишния Живко Ж. Той е привлечен като обвиняем по досъдебно производство, съобщиха от прокуратурата. На 15 март 2018 г. в Стара Загора са открити 6 броя пресовки тротил, без да има за това надлежно разрешение.В хода на образуваното срещу Живко Ж. производство е установено, че той взел от свой познат (неустановен до момента) пресовки тротил. Взривните вещества обвиняемият Живко Ж. държал в багажника на автомобил, собственост на баща му. Самият автомобил е бил паркиран в централната градска част на Стара Загора, като трайно престоявал на оживено кръстовище, на което има автобусни спирки, в непосредствена близост до оградата на училище.Обвиняемият Живко Ж. е осъждан за извършени от него умишлени престъпления от общ характер, държане на наркотични вещества и управляване на автомобил след употреба на наркотици. Деянието, извършено от Живко Ж., на 15.03.2018 г., е в изпитателния срок на предходно осъждане.Според Районен съд - Стара Загора, който се позовава на доказателствата, че Живко Ж. е извършил престъплението, за което е привлечен като обвиняем и съществува реална опасност да се укрие или да извърши друго престъпление.Мярката за неотклонение може да се обжалва и протестира пред Окръжен съд-Стара Загора.", "date": "2018.03.21", "title": "Оставиха в ареста 33-годишен, държал 6 пресовки тротил"}
{"url": "https://news.bg/politics/rsk-mig-poddarzha-nalichnite-ni-iztrebiteli-do-2022-g.html", "text": "РСК МиГ и българското военно министерство подписаха рамково споразумение за поддръжка и ремонт на 12 бойни и 3 учебно-бойни самолета МиГ-29. То е с 4-годишен срок на действие, уточниха от ведомството на Красимир Каракачанов.Споразумението бе подписано след като изтекоха всички процедурни срокове за обжалване на обществената поръчка. Стойността му е 81 милиона лева. предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево.С това споразумение се възстановява летателната годност на изтребителите на българските военновъздушни сили и се гарантира изпълнението на задачите по охрана на въздушното ни пространство.Цялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната, рубрика \"Профил на купувача\"  http://pp.mod.bg/MO-DOA-2017-068.Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание, уточняват изрично от МО.Припомняме, още през декември 2017 г. ведомството планираше да сключи 4-годишен договор с корпорацията на стойност 81,3 милиона лева (51,4 милиона долара), но го отложи заради обжалване на украинската компания \"Укринмаш\".Впоследствие Комисията за защита на конкуренцията отхвърли жалбата на украинците и специална комисия към военното министерство е одобрила предложението на \"МиГ\" на 6 март, според публикуваните документи на сайта на ведомството.Световната агенция отбелязва, че България иска да се сдобие с 8 нови изтребителя от страна член на НАТО, но процедурни спънки осуетяват осъществяването на плана.", "date": "2018.03.21", "title": "РСК МиГ поддържа наличните ни изтребители до 2022 г."}
{"url": "https://news.bg/regions/mosv-dari-bezdimna-pechka-na-spasitelya-na-shtarkelite-ot-selo-zaritsa.html", "text": "Зам.-министърът на екологията Красимир Живков дари бездимна екопечка и връчи грамота на жителя на силистренското село Зарица Сафет Халид. Това е знак на благодарност за оказаната грижа от Халид за бедстващи щъркели.Живков посети района, за да се запознае на място със ситуацията с пострадали от студа птици от вида бял щъркел Ciconia ciconia. \"Благодаря на цяла България, на всички хора, които ме подкрепиха. Да сте живи и здрави и тези щъркели да донесат благословение на всички хора\", каза спасителят на птиците Халид.Добре е да не се настаняват в домовете, тъй като е възможно да са преносители на заболявания. Освен това не бива да се държат в стопански постройки заедно с други птици, за да не са пренесат зарази. Във връзка с това най-добрата реакция е да се потърси експертна помощ от РИОСВ, местната власт или горските стопанства, предупредиха от МОСВ.\"Много е важна първата реакция на хората в подобни ситуации\", заяви зам.-министър Живков. Той предупреди, че когато се намери бедстваща птица първо трябва да се сигнализира кметът на населеното място, най-близката РИОСВ, горското стопанство или спасителните центрове.\"Не случайно днес сме тук с ръководството на РИОСВ-Русе и Спасителния център \"Зелени Балкани\", защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода\", посочи зам.-министърът. Той благодари на жителите на селото, защото заради тяхната незабавна реакция тези птици от защитен вид са останали живи.Зам.-министър Живков подчерта, че след подобряване на времето е необходимо щъркелите по най-бързия начин да бъдат пуснати в своята естествена среда, по местообитанията, по поляните - там, където има храна.Хората не трябва ловят щъркелите, а да им помагат само в крайни ситуации, когато са в безпомощно състояние. Директорът на РИОСВ инж. Любомир Атанасов също заяви, че в подобни случаи трябва да се уведомяват на първо място кметовете на населените места, които имат връзка с всички институции, НПО, с областната администрация и със съответните екоинспекции. \"Имаме веднага възможности за реакция\", увери той.От МОСВ предупреждават, че не е необходимо прибиране на птиците, освен ако те не са в безпомощно състояние. След оказването на първа помощ и затопляне на птиците, те трябва да се освободят в природата, на мястото на намиране или близко до него.Опасно е задържането на птиците в домашни условия, защото привикват към човека, а те са диви животни.", "date": "2018.03.21", "title": "МОСВ дари бездимна печка на спасителя на щъркелите от село Зарица"}
{"url": "https://news.bg/comments/iskash-fatmagyul-poluchavash-erdogan.html", "text": "Първият епизод на този текст ни връща през 2010 г., когато тогавашният турски министър на външните работи Ахмет Давутоглу е на тежко официално посещение в Обединените арабски емирства. Тежко, тъй като наред със сложните отношенията между Анкара и Абу Даби, турската делегация е заставена да чака два часа на летището при пристигането си. Когато най-сетне се среща със своя хомолог от Емирствата, Давутоглу решава да \"разчупи\" натрупалото се напрежение, започвайки нестандартен разговор, касаещ сюжетната линия на \"Каква е вината на Фатмагюл?\".Последното, както се досещате, е характерен турски драматичен сериал или казано спрямо популярната рецепция - сапунка. Давутоглу обаче знае, че екранизацията на Фатмагюл и вината й са направили истински фурор в ОАЕ. И не само там - в целия арабски свят.Години по-късно Турция вече е втората страна в света по експорт на филми. За 2017-та година \"износът\" на турски програми се оценява на над 350 млн. долара. Сама по себе си тази сума не е респектираща. Заложената цел обаче е тези приходи да достигнат до между 1 и 2 млрд. долара до 2023 г. Но много по-важното от тези цифри е, че Анкара е пласирала тези филми в над 100 държави по света.Т.е. каква е вината на Фатмагюл могат да ви кажат не само в Абу Даби и другите арабски държави, но и на Балканите, та чак в Меката на сапунките - Латинска Америка. В крайна сметка коя е Касандра пред Фатмагюл?А днес отношенията между Турция и ОАЕ са по-сложни от тези през 2010-та година. Двете държави имат различни позиции спрямо текущите събития в региона - от Катарската криза, през новите измерения на израелско-палестинския конфликт, та до процесите, които се развиват в Египет и Либия. Нещо повече - Анкара вярва, че ОАЕ са финансирали опита за преврат в Турция през 2016-та година с едни 3 млрд. долара.С други думи, за смекчаването на напрежението в турско-емирските отношения е необходим или един Ахмет Давутоглу, или поне една Фатмагюл. Уви обаче, от няколко години насам първият е низвергнат от турския президент Реджеп Ердоган. А от по-рано този месец и Фатмагюл вече не е достъпна - тъй като най-големият частен арабски медиен оператор в Близкия изток, MBC Group, спря внезапно турските сериали от своите канали.Вторият епизод на текущия текст касае именно Ахмет Давутоглу, но този път като човека, създал концепцията на неоосманизма. Същата предвиждаше реабилитирането на Турция като основен център и двигател на (поне) сунитските държави в региона. За целта \"меката сила\" на турската държава \"настъпваше\" културно и религиозно спрямо специфични групи, разхвърляни във физическите контури на бившата Османска империя. Средствата - Институтът Юнус Емре, Турската агенция за международно сътрудничество и развитие, Дианетът и т.н. - щедро предлагаха обучения, стипендии и проекти.По обясними причини опитът за реабилитация на наследството на Османската империя обаче породи всеобщото недоверие спрямо Анкара - от християнските държави на Балканите до арабските в Близкия изток и Северна Африка. Когато се развиваше през стандартните канали и инструменти, турската политика бе по-лесна за париране.И тук филмовият сектор на Турция изигра своята ключова роля. Това е третият епизод на настоящото съдържание: сапунките, като част от меката сила на Анкара. А телевизионните сериали наистина се оказаха успешни като продукт, тъй като успяха да \"напипат\" дилемите и противоречията в съвременното турско общество.Един път, защото те показаха основен процес, развиващ се от десетилетия насам в Турция - масовата миграция от капсулираното село към еманципирания град. Затова може би на Али Ръза му бе перманентно лошо в Истанбул (\"Листопад\").Втори път, турските сапунки екранизираха произтичащия от миграцията сблъсък на мирогледи между по-бедното и консервативно светоусещане, от една страна, с по-богатото и светско такова, от друга. Затова Инджи (Гюмюш), идваща от подредено анадолско село, е възпитана ислямообразно, докато Мехмет е светски и богат турчин от големия град ( \"Сребро\", познат на българската публика като \"Перла\").Трети път тези сериали подсказаха на турския гражданин, че ако той не се чувства удовлетворен от настоящето, може да потърси алтернативни източници за самочувствие в историческото си минало. Поне така ни уверява екранизацията на Сюлейман Великолепни (\"Великолепният век\", излъчващ се в 86 държави, включително и с английски субтитри).Разбира се, основната сюжетна линия на тези сапунки не е оригинална, доколкото конфликтите между модерното и традиционното или между богатия и бедния космос се снемат в лоното на любовта. Но ако отместим любовта, в тези филмови продукции лесно се разпознават послания, които чудесно се вписват в идеологическата програма на турското правителство: съвремието не може да се развива за сметка на исляма; ислямът е коренът, в който мобилното общество винаги може да намери своята устойчивост; Турция, като наследник на Османската империя, има легитимни функции да служи като ролеви модел на ислямското общество, да има попечителски функции върху него и т.н.Тук дължим уточнението, че турските продуценти не са разработили тази бизнес ниша поради патриотични чувства, а с оглед на чисто утилитарни ползи - печалбата. И че те винаги могат да вдигнат рамене и да кажат, че търсенето определя пазара. Така както и да възразят, че техните продукции имат благоприятно въздействие върху еманципирането на турските и арабските жени, в контекста на доктринираните общества, в които живеят. И ще бъдат прави.Но това не променя факта, че правителството на Реджеп Ердоган много бързо разбира, че турските сапунки са чудесен механизъм спрямо вътрешната и външната за страната аудитория.Това е четвъртият епизод от текста, в който виждаме как сюжетите на някои от излъчваните сериали започват все повече да отразяват тезите на правителството на Анкара. Вземете тази за паралелната държава, която е внедрила своята кадрова мрежа в институциите на турската страна, какъвто сюжет се развива в \"Реакция\". Или пък \"Кодово име: КОЗ\", в което става ясно, че има световна конспирация за свалянето на турското правителство. В тези случаи сапунките са просто продължение на пропагандата на местните медии, а зрителят става електорат.Тези сериали, когато пък са насочени спрямо външна аудитория, са канал за пренос на влиянието на Анкара спрямо регионалната й среда, което влияние в тази си форма нахлува парадно, лесно и евтино, избягвайки санкциониращите механизми на суверенните държави. Явно разбирайки това, опитът на базирания в Дубай, но собственост на саудитците MBC Group, не бе първата компания, която спря излъчването на турски сериали. Такива мерки се взеха не толкова отдавана и от Египет. Управляващите арабските държави явно стигат до извода, че е по-добре техните населения да добиват представа за Османската империя от учебниците, а не от сюжетните постановки на \"Възраждане: Ертугрул\", \"Последният император\" или споменатия \"Великолепният век\".Не всеки турски сериал, разбира се, е по вкуса на правителството на Анкара. Добре известни са и редица критики, отправяни от представители на управляващата АКП спрямо разхайтения наратив на някои герои. Самият президент Ердоган публично сподели съображенията си относно филмовия персонаж на Сюлейман Великолепни.Но с оглед на строго контролираната публична среда в Турция, особено след опита за преврат преди две години, тези филми нямаше да бъдат възможни, ако правителството действително имаше критики спрямо тях. Най-малкото, държавната помощ за сапунките нямаше да се увеличава. Нито пък държавните броудкастъри като TRT щяха да ги продуцират или излъчват.Така или иначе, чрез турските сериали в редица домове все по-често започва да наднича Реджеп Ердоган. Човек иска да гледа някоя красива туркиня като Фатмагюл, но получава Ердоган.За българския народ е добре известно, че не яде доматите с колците. А ако са турски, не яде и самите домати.Подобна придирчивост би била по-полезна, ако касае дистанционното. И сериалът ще има щастлив край.Иначе следва пети епизод, в който Фатмагюл е обикновен статист, а в главната роля е турският президент.", "date": "2018.03.21", "title": "Искаш Фатмагюл, получаваш Ердоган"}
{"url": "https://news.bg/int-politics/savetvali-tramp-da-ne-pozdravyava-putin-no-toy-ne-gi-poslushal.html", "text": "Съветници на американския президент по националната сигурност са го призовали да не поздравява руския си колега Владимир Путин за победата на президентските избори, но той не взел под внимание тези призиви и го сторил. Това пише американският в. \"Вашингтон поуст\", позовавайки се на официални лица, запознати със съдържанието на телефонния разговор между двамата държавни ръководители.Уточнява се, че в инструкциите, получени от Тръмп, са били надписани с главни букви \"НЕ ПОЗДРАВЯВАЙ\". Освен това съветниците му са го призовали да осъди неотдавнашното отравяне в английския град Солсбъри на бившия полковник от ГРУ Сергей Скрипал и дъщеря му.Британските власти твърдят, че Русия е замесена в случая, като Москва категорично отрича.След като разговаря с Путин, Тръмп заяви пред журналисти, че е поздравил Путин за победата му и са обсъдили редица въпроси, включително контрол над въоръженията и ситуацията в Сирия и Северна Корея.Тръмп също така обяви готовността си скоро да се срещне с руския си колега. По думите на прессекретаря на Белия дом Сара Сандърс, двамата президенти не са обсъждали случая със Скрипал.Американският сенатор Джон Маккейн остро разкритикува Тръмп за поздравленията към Путин. По думите му, \"американският президент не действа като лидер на свободния свят, поздравявайки диктатори със спечелването на фалшиви избори\".", "date": "2018.03.21", "title": "Съветвали Тръмп да не поздравява Путин, но той не ги послушал"}
{"url": "https://news.bg/world/v-afrika-s-nay-golyamoto-sporazumenie-za-svobodna-targoviya-ot-sazdavaneto-na-sto.html", "text": "Африкански лидери се подписаха под най-голямото споразумение за свободна търговия от създаването на Световната търговска организация (СТО), съобщава АП.Пазарът обхваща 1,2 милиарда души с общ БВП в размер на повече от 3,4 трилиона долара.Основната цел е увеличаване на търговията на континента, както и по-малко да се разчита на нестабилните цени на суровините, които засягат много износители.Под сделката са се подписали 44 от 55-те държави в Африканския съюз. Задачата е споразумението да влезе в сила до края на тази година. Сега подписалите се държави трябва да ратифицират споразумението.Световната търговска организация е създадена през 1995 г.", "date": "2018.03.21", "title": "В Африка с най-голямото споразумение за свободна търговия от създаването на СТО"}
{"url": "https://news.bg/int-economics/nedostigat-na-choveshki-resursi-osnoven-problem-na-evropeyskite-ikonomiki.html", "text": "Един от основните проблеми на голяма част от европейските икономики е недостигът на човешки ресурси. Това стана ясно в хода на среща между председателя на Асоциация на индустриалния капитал в България (АИКБ) Васил Велев и председателя на групата на работодателите в Европейския икономически и социален комитет (ЕИСК) Яцек Кравчик.\"Европейските работодатели имат много причини да застанат рамо до рамо при решаването на проблема с недостига на човешки ресурси. Защото въпросът с уменията на работниците в много европейски страни е сред основните задачи за решаване. Добрата новина, е че ЕК е наясно с това. Надявам се, че през следващата финансова рамка Комисията ще отдели повече ресурс, с който да насърчи повишаването и подобряването на уменията на хората\", заяви Кравчик.От своя страна председателят на АИКБ запозна Кравчик с трите основни приоритета на българските работодатели за 2018 г., а именно - решаване на проблема с недостига на човешки ресурси за българската икономика; подобряване на бизнес средата чрез ограничаване на административните тежести; по-доброто регулиране и реформата на енергийния сектор.Яцек Кравчик е в България за участие в конференцията на високо равнище \"Бъдещето на труда\", организирана от Министерство на труда и социалната политика с подкрепата на Европейската комисия. Освен в международната конференция Яцек Кравчик ще участва и в заседанието на група 1 \"Работодатели\" на ЕИСК, чиято тема ще е \"Преодоляване на разликата в уменията за растеж и създаване на работни места - бизнес перспектива\". И двете събития се провеждат в рамките на Българското председателство на ЕС.", "date": "2018.03.21", "title": "Недостигът на човешки ресурси - основен проблем на европейските икономики"}
{"url": "https://news.bg/world/merkel-ostro-razkritikuva-turskata-ofanziva-v-afrin.html", "text": "Канцлерът на Германия Ангела Меркел остро разкритикува военната офанзива на Турция в северния сирийски град Африн и осъди продължаващите атаки на сирийската армия в Източна Гута край Дамаск, информират агенции.Пред депутати в Бундестага канцлерът заяви, че правителството на Германия осъжда бомбардировките над Източна Гута \"по най-категоричен начин\". Тя посочи силите на сирийския президент Башар Асад, но също обвини Русия, че \"просто гледа\" и не се намесва.Коментирайки битката за Африн, Меркел каза, че турските действия са неприемливи.\"Също осъждам това по най-категоричен начин\", добави тя.", "date": "2018.03.21", "title": "Меркел остро разкритикува турската офанзива в Африн"}
{"url": "https://news.bg/society/patriarh-neofit-otkazal-da-podpishe-dogovor-za-naem-s-inerkom.html", "text": "Патриарх Неофит е отказал да подпише договор за наем и споразумение с \"Инерком\" ЕООД, собственост на Гинка Върбакова, съобщи БГНЕС.Дружеството \"Инерком\" е поискало да наеме помещение на Софийската Света Митрополия на ул. \"Съборна\" - в центъра на София. Предварителен договор за наем е бил подготвен в края на 2016 година. Подготвено е било и споразумение чрез пълномощници от двете страни.Българският патриарх Неофит категорично се е противопоставил на подписването на какъвто и да е договор с Гинка Върбакова, заявиха и от патриаршията.По неофициална информация предварителният договор заложил скандално ниски цени за наем в идеалния център на София.Собственик на дружеството \"Инерком\" ЕООД е Гинка Върбакова. Тя поиска да придобие .Около сделката се разрази огромен скандал. Бившият министър на икономиката и енергетиката Трайчо Трайков определи сделката за ЧЕЗ: \"като да дадеш на петокласник да управлява пътнически самолет\".След като се разбра, че дружеството е одобрено за покупка на активите, министърът на енергетиката Теменужка Петкова подаде оставка, която . Причината - Теменужка Петкова и Гинка Върбакова се .По-късно премиерът покани на среща в Министерския съвет Върбакова, за да й каже, че иска пълен контрол върху сделката, за да може да бъде гарантирана сигурността на крайния потребител. Припомняме, ЧЕЗ отговаря за енергоснабдяването на София и Северозападна България.По-късно Върбакова отиде на изслушване на две парламентарни комисии и изчете предварително написан текст, подпомагана от адвокатите си. Преди да се яви на това заседание, тя е поискала .След разговора с Борисов и явяването на съвместното заседание в парламента, Гинка Върбакова замина за Чехия. Там тя запознае продавача ЧЕЗ \"Груп\" с обстановката и води разговори по договора.Финансовият министър Владислав Горанов поясни, че държавата има възможността през една или друга форма - било през средства от бюджета или частно придобиване през някоя от енергийните компании, да влезе в подобна сделка.Тъй като договорът за покупко-продажба между Гинка Върбакова и \"ЧЕЗ Груп\" е сключен в Прага и по английското законодателство, това усложнява евентуалната българска намеса на държавата.По-рано днес медии разпространиха информация, че чешки гражданин с бизнес в България и обвинение в убийство, по-късно освободен поради липса на доказателства, се оказва в екипа на \"Инерком България\", информира БГНЕС.", "date": "2018.03.21", "title": "Патриарх Неофит отказал да подпише договор за наем с \"Инерком\""}
{"url": "https://news.bg/int-politics/prekasvat-sas-salzotvoren-gaz-rabotata-na-parlamenta-na-kosovo.html", "text": "Парламентарната опозиция в Косово е използвала сълзотворен газ, за да блокира гласуване в парламента относно споразумение за общата граница с Черна гора, съобщава \"Асошиейтед прес\".\"Движението за самоопределение\" е използвало сълзотворен газ в пленарна зала, когато гласуването е трябвало да започне, като всички депутати е трябвало да напуснат залата.120-местният парламент се очакваше да гласува с две трети мнозинство ратифицирането на споразумението, сключено през 2015 г.Опозиционната партия твърди, че граничното споразумение би означавало, че Косово ще загуби 8 200 хектара от своята територия. Предишното правителство и международни експерти отричат това твърдение.Споразумението беше поставено като предварително условие от страна на Европейския съюз, чието изпълнение е задължително, за да могат гражданите на Косово да пътуват свободно в страните от Общността.Черна гора, която одобри споразумението, признава независимостта на Косово от Сърбия, обявена през 2008 г., но която Белград все още отхвърля.Предишни опити за ратифициране на споразумението доведоха до подобни протести, в които пак беше използван сълзотворен газ в парламента и се разразиха улични сблъсъци с полицията.Съседите на Косово - Сърбия, Черна гора, Македония и Босна - получиха безвизов достъп до Шенгенското пространство през 2010 г.", "date": "2018.03.21", "title": "Прекъсват със сълзотворен газ работата на парламента на Косово"}
{"url": "https://news.bg/crime/3-godini-zatvor-za-mazh-prodaval-kartechni-pistoleti-na-cherno.html", "text": "3-годишна ефективна присъда наложи Специализираният наказателен съд спрямо мъж, продавал картечни пистолети на черно.В затвора за 3 години ще лежи седмият участник в организираната престъпна група за придобиване, преработка, държане и незаконна търговия на огнестрелни оръжия (в т.ч. на 50 картечни пистолета \"Узи\"), която беше неутрализирана на 19 ноември 2016 г. при операция на ГДБОП и Специализираната прокуратура.3-годишната присъда е за търговеца на оръжия в групата. Той внесъл законно от 50-те \"Узи\"-та и ги продал на участниците в групата, без да бъдат обезопасени (т.е. да бъдат преработени в негодни за стрелба, както изисква законът). Освен, че не обезопасил оръжията, техните номера били заличени. Мъжът подготвял оръжията за черния пазар.Осъденият днес е единственият от участниците, който бе съден по общия ред. Още преди обвинителния акт по делото да бъде внесен в съда на 6 юли 2017 г., един от участниците поиска споразумение с прокуратурата и получи 2-годишна условна присъда, в т.ч. заради съдействие на разследването. На 15 август 2017 г. съдът наложи и две ефективни (по 1 година и 10 месеца и 1 година и 3 месеца) и три условни присъди на петима от участниците, които след внасяне на обвинението в съда поискаха бързо съдебно производство и по-леки присъди.Разследването срещу участниците в групата и изготвянето на обвинението срещу тях продължи по-малко от 9 месеца след задържането им.При извършените претърсвания в ползвани от тях жилища бяха намерени и иззети 50 картечни пистолета \"Узи\", картечен пистолет \"Скорпион\", 10 пистолета от различни марки и модели, оптика, 2700 евро, 19 000 лева, голямо количество боеприпаси, части за огнестрелни оръжия.Разследването установи, че групата е била създадена през март 2016 г.Присъдата на Специализирания наказателен съд над оръжейния търговец може да бъде обжалвана.", "date": "2018.03.21", "title": "3 години затвор за мъж, продавал картечни пистолети на черно"}
{"url": "https://news.bg/politics/deputati-iskat-informatsiya-i-ot-cheshkite-sluzhbi-po-sdelkata-chez.html", "text": "Родните ДАНС и ДАР да изискат данни от чешките си колеги за сделката ЧЕЗ. Този въпрос разискваха депутатите членове на временната комисия по сделката ЧЕЗ на първото си заседание.Кой стои зад \"Инерком\", тази информация иска Валентин Николов от ГЕРБ. Той иска отговор ще бъдат ли запазени работните места в ЧЕЗ. Освен това според него чешката компания трябва да предостави изискванията си за кандидат-купувачите на активите й у нас и към средствата, които ще платят.И Таско Ерменков иска отговор кой купува ЧЕЗ. Родните служби пак ще докладват пред комисията. Сега въпросите щели да са по-конкретни.Димитър Лазаров, който е председател на комисията за спецслужбите, е изумен как ще задължим ДАНС и ДАР да изискат информацията за ЧЕЗ от чешките партньорски служби. Атанас Костадинов разшири издирването на капиталите в сделката, искайки данни от службите на САЩ, Испания и Германия.В крайна сметка се взе решение на следващото заседание във вторник да докладват МФ, а ДАНС и ДАР ще докладват заплаха ли е за националната сигурност сделката.Председателят на комисията Жельо Бойчев иска обяснение от премиера Бойко Борисов как се е стигнало до решението държавата да участва в сделката. Големи въпроси стоят пред нас, констатира социалистът. със спор какви да бъдат правилата за гласуване и взаимни обвинения за това кой колко работи.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).Развитие по сделката и дали държавата ще може отново да се включи в дружеството се очаква да има в края на месеца. Управителят на дружеството, определено за купувач - Гинка Върбакова проведе разговори с ЧЕЗ в Прага. От , че процедурите по вече сключения с \"Инерком\" договор продължават.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.03.21", "title": "Депутати искат информация и от чешките служби по сделката ЧЕЗ"}
{"url": "https://news.bg/world/zhordi-sanches-ottegli-kandidaturata-si-za-lider-na-kataluniya.html", "text": "Арестуваният от испанските власти каталунски активист Жорди Санчес оттегли кандидатурата за лидер на правителството на Каталуния, откривайки пътя на сепаратистките партии да предложат ново име, информира БиБиСи.Санчес се оттегли след решението на Върховния съд на Испания да отхвърли молбата му да бъде освободен, за да присъства на церемонията по встъпване в длъжност.53-годишният е в ареста по обвинения в противодържавна дейност след референдума за независимост в Каталуния през октомври 2017 г., който е обявен от испанския съд за незаконен.Сепаратистките партии спечелиха мнозинство на регионалните избори през декември.Санчес, бивш лидер на движението за независимост в парламента на богатия регион, беше номиниран от сепартистките партии, след като бившият регионален президент Карлес Пучдемон беше принуден да оттегли кандидатурата си заради испанските власти.Съобщавайки решението на Санчес, председателят на каталунския парламент Роже Торен заяви, че \"повторно са нарушени основните му права\". Торен добави, че ще започне разговори за намиране на нов кандидат за лидер на Каталуния.Едно от спряганите имена е на бившия говорител на каталунското правителство Жорди Турел, който е разследван за ролята си в движението за независимост.28 каталунци са разследвани от Върховния съд за ролята си в организирането на референдума и последвалото обявяване на Каталуния за независима държава.", "date": "2018.03.21", "title": "Жорди Санчес оттегли кандидатурата си за лидер на Каталуния"}
{"url": "https://news.bg/world/v-siriya-otkriha-40-tona-himicheski-orazhiya.html", "text": "Повече от 40 тона химически оръжия са изоставени от екстремисти, които са се изтеглили от някои сирийски райони, съобщи руското военно министерство, цитирано от местни медии.Ведомството отбелязва, че са открити обекти за производство на оръжие на територии, които преди са били окупирани от терористи.Външното министерство на Сирия подчерта, че повече от 40 тона отровни вещества са открити на освободени територии, каза Игор Кирилов, командващ войските за радиационна, химическа и биологична защита на Руската федерация.Новината беше съобщена по време на пресконференция за казуса с отровения бивши руски агент Сергей Скрипал.Руски представители повториха, че Организацията за забрана на химическите оръжия е потвърдила, че Русия е унищожила всички химически оръжия.", "date": "2018.03.21", "title": "В Сирия откриха 40 тона химически оръжия"}
{"url": "https://news.bg/crime/povdignaha-obvinenie-za-ubiystvoto-na-darvosekachite-v-brusino.html", "text": "Окръжната прокуратура обвини 55-годишния Живко Й. за .Според обвинението Живко Й. умишлено е умъртвил повече от едно лице - 33-годишния Цанко Ганков и 54-годишния му баща Кольо Шелев. Престъплението е станало в село Брусино, община Ивайловград, на неустановена дата в периода от 17 декември до 18 декември 2016 г.Окръжната прокуратура в Хасково счита, че от събраните до момента доказателства може да се направи обосновано предположение, че обвиненият е извършил престъплението.Според прокурорите съществува и реална опасност мъжът да се укрие или да извърши друго престъпление, защото след двойното убийство от декември 2016 година обвиняемият е напуснал територията на страната и е направил опит да се укрие.Припомняме,  от ивайловградското село Брусино. За издирването на двамата се организира . Първоначалната версия за изчесването на двамата, по която работиха разследващите полицаи, беше за .На 24 декември 2016 година хора . На 25 декември полицията в Гърция задържа обвинения днес за двойното убийство Живко Й.Мъжът напуснал страната в посока Гърция. Той беше , въз основа на Европейска заповед за арест, издадена от Окръжна прокуратура-Хасково.На 19 март 2018 година, понеделник, мъжът беше предаден на българските власти.", "date": "2018.03.21", "title": "Повдигнаха обвинение за убийството на дървосекачите в Брусино"}
{"url": "https://news.bg/politics/poiskaha-listovki-za-shofyorski-kursove-i-na-arabski-ezik.html", "text": "В България има около 18 000 души, които говорят арабски език, повечето от тях не познават в такава тънкост българския, за да могат да положат изпит за получаване на шофьрски книжки. Това обясни по време на заседанието на транспортната комисия в парламента Нидал Алгафари, който застъпи интересите на владещите арабски език чужденци у нас.Нидал Алгафари застъпи тезата, че повечето от бежанците у нас имали свидетелства за правоуправление, издадени в Сирия и Ливан, които не се признават у нас. Затова е необходимо кандидат водачите да положат изпит на български или на английски език. Такъв е сега действащият регламент. Той приведе пример с държави като САЩ, Германия, Канада.Пред народните представители Алгафари изтъкна, че това няма да наруши законодателството или да застраши националната сигурност. Друг аргумент в полза на тезата чужденците, владеещи арабски, да полагат изпит на съответния език, е възможността те да бъдат източник на работна ръка за фирмите, търсещи международни шофьори. С него пред депутатите се яви и бизнесменът, платил за превода на листовките - Аладин Харфан, собственик на Аладин Фуудс.Подкрепа за искането за провеждането на изпит на арабски език за чужденците, които следва да засвидетелстват правоспособност пред българската държава, изрази единствено депутатът Георги Свиленски. Герберът Иван Вълков коментира пред журналисти, че е категорично против подобна идея.Във връзка с така направеното предложение заместник-министърът на транспорта Ангел Попов поиска заседанието да продължи при \"закрити врата\".", "date": "2018.03.21", "title": "Поискаха листовки за шофьорски курсове и на арабски език"}
{"url": "https://news.bg/disasters/katastrofalen-mor-na-ptichki-vav-frantsiya-zaradi-pestitsidite.html", "text": "Популациите на птиците във френската провинция са намалели с една трета през последните 15-ина години, алармираха изследователи.Регистриран е упадък в броя на десетки видове птици, в някои случаи с две трети, подчертават учените в две проучвания - едното с национален обхват, а другото покриващо голям земеделски регион в Централна Франция, пише \"Гардиън\".\"Положението е катастрофално\", изтъква Беноа Фонтен, консервационен биолог в Националния природонаучен музей на Франция и съавтор на едно от изследванията.\"Нашата провинция е в процес на превръщане в истинска пустиня\", подчертава той в комюнике, публикувано от Националния център за научни изследвания (CNRS), който също е допринесъл за заключенията по темата.Обикновеното бяло гърло, ортоланът, полската чучулига и други някога повсеместни видове птички са отбелязали спад на популацията с най-малко една трета, разкрива подробно годишно преброяване, започнало в началото на настоящото столетие.Популацията на мигриращата пойна птичка ливадна бъбрица е спаднала с близо 70 процента.Музеят определя темпото и степента на изчезването на птички като \"доближаващо се до екологична катастрофа\".Основният виновник, твърдят изследователите, е интензивното използване на пестициди в обширни участъци с монокултури, особено пшеница и царевица.Проблемът не е, че птиците са отровени, а че насекомите, от които те зависят за изхранването си, са изчезнали.\"Останали са много малко насекоми, това е проблем номер едно\", подчертава Винсент Бретаньол, който е еколог в Националния център за научни изследвания.Неотдавнашни проучвания, отбеляза той, са разкрили подобни тенденции в цяла Европа, като оценките показват, че летящите насекоми са намалели с 80 процента, а популациите на птиците са намалели с повече от 400 млн. броя в период от 30 години.Въпреки правителствения план за ограничаване на употребата на пестициди наполовина до 2020 г., продажбите във Франция са се увеличи стабилно, достигайки над 75 хил. тона активна съставка през 2014 г., според данни на Европейския съюз.", "date": "2018.03.21", "title": "Катастрофален мор на птички във Франция заради пестицидите "}
{"url": "https://news.bg/crime/sluzhiteli-na-vanshno-ministerstvo-zashtitiha-eksministar-mitov-pred-sada.html", "text": "Бивши и настоящи служители на Министерството на външните работи с показанията си защитиха бившият министър на външните работи Даниел Митов и заместника му Христо Ангеличин, съобщи \"24 часа\".Делото се срещу тях се води в спецсъда. Митов и Ангелчин са подсъдими за ощетяване на МВнР с близо половин млн. лв. през 2016 г.Прокуратурата ги обвинява, че с две споразумения към договор за самолетни билети на Министерството на земеделието, храните и горите (МЗХГ) са ощетили ведомството. Обвинителният акт пише, че силата на споразумението към фирмата, която се занимавала с резервации и самолетни билети при командировки на служителите от МЗХГ. Към тази договорка се включило и МВнР.Бившият директор на финансовата дирекция в МВнР Ладинка Михайлова обясни, че Законът за обществените поръчки (ЗОП) не е нарушен.\"Ако нямаше споразумения, министерството щеше да спре да функционира\", категорична бе пред Стела Терзийска, служител във външно министерство. По думите й стана ясно, че е имало становища от Агенцията по обществените поръчки \"за\" подобни споразумения.Друг бивш директор във ведомството Анатоли Величков заяви, че с Ангеличин са обсъдили варианта за споразумението и след това, замествайки Митов на Министерски съвет, той го е представил на министрите.Адвокатите на подсъдимите обаче Ина Лулчева и Христо Ботев често възразяваха срещу исканията на прокуратурата. Тогава прокурор Бецова заяви: \"Така не може да се води процес!\"Стана ясно, че делото продължава през месец май.", "date": "2018.03.21", "title": "Служители на външно министерство защитиха ексминистър Митов пред съда"}
{"url": "https://news.bg/crime/balgari-i-albantsi-izkarali-15-mln-dolara-ot-trafik-na-migranti.html", "text": "В Специализираната наказателна прокуратура образуваха досъдебно наказателно производство на неутрализирана престъпна група. Тя незаконно е търгувала с трафик на мигранти за Западна Европа и Америка. Мигрантите са тръгвали от Албания и са използвали подправени документи. Разбитата група е спечелила между 10-15 милиона щатски долара за няколко години.Tова съобщи на брифинг ръководителят на Специализираната прокуратура Иван Гешев. Разследването е започнало по след подадена информация към службите ни от Албания.В хода на разследването на прокуратурата са задържани 7 души.Петима от тях са задържани под стража, двама са пуснати с мярка неотклонение \"парична гаранция\", а на друго лице е образувано досъдебно производство, допълни той.Отделно са задържани и 40 лица на територията на Албания, други 12 са обявени за международно издирване.Двете престъпни групи - българската и албанската - са си взаимодействали много добре като две търговски дружества. Установени били случаи, при които са използвани откраднати български документи за самоличност.По думите Гешев било установено, че, за да стигнат до Великобритания, мигрантите са заплащали за \"услугата\" сума от 7000 паунда, а за САЩ и Канада - от 25 000 до 30 000 щатски долара.Престъпната дейност е била разпръсната на териториите на Албания, България, Испания, Доминиканската Република и САЩ. По първоначални данни през годините от тази \"услуга\" са се възползвали хиляди желаещи.", "date": "2018.03.21", "title": "Българи и албанци изкарали 15 млн. долара от трафик на мигранти"}
{"url": "https://news.bg/finance/4070-lv-e-osnovnata-zaplata-na-shefa-na-nap.html", "text": "Увеличиха с 10% заплатата на изпълнителния директор на Националната агенция по приходите (НАП) с решение на министрите от кабинета \"Борисов-3\", съобщиха от Министерския съвет.Министрите определиха изпълнителният директор на НАП Галя Димитрова да има основна месечна заплата 4070 лева. Увеличението влиза в сила от 1 април 2018 г.Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г. Те са свързани със събираемостта на приходите, доброволното изпълнение на задълженията и предоставяните електронни услуги, мотивират се от МС.Според Закона за НАП, възнаграждението на изпълнителния директор на агенцията се определя от Министерския съвет.", "date": "2018.03.21", "title": "4070 лв. е основната заплата на шефа на НАП"}
{"url": "https://news.bg/world/zapadni-poslanitsi-boykotirat-sreshta-za-obsazhdane-na-skripal-v-moskva.html", "text": "Посланиците на САЩ и Великобритания в Русия няма да участват на среща на външното министерство в Москва за обсъждане на казуса с отровения бивш руски шпионин Сергей Скрипал и дъщеря му Юлия в Англия, съобщават руски и западни медии.ТАСС информира, позовавайки се на американската дипломатическа мисия, че посланик Джон Хънтсман няма да участва на срещата. Но представителят поясни, че посолството разглежда възможността за участие на срещата на работно ниво.Британското посолство също обяви, че посланикът няма да присъства на срещата, но ще изпратят представител на \"работно ниво\".Стана ясно, че посланиците на Франция и Китай също няма да участват в разговорите.Кремъл осъди решението на британския посланик в Лондон, съобщава \"Ройтерс\"., каза говорителят Дмитрий Песков.", "date": "2018.03.21", "title": "Западни посланици бойкотират среща за обсъждане на Скрипал в Москва"}
{"url": "https://news.bg/society/40-50-ot-katastrofite-sa-po-nevnimanie-na-samite-motoristi.html", "text": "През 2016 г. тежките катастрофи на мотористи в страната са 129, 6 от тях са загинали, а 123 са били ранени. През 2017 г. катастрофите намаляват до 109, като при тях 5 мотористи са загинали, а 101 са били ранени. Това заяви главен комисар Тенчо Тенев от \"Пътна полиция\" - СДВР в хода на брифинг, посветен на откриването на мото сезона на 24 март.\"Най-тежките катастрофи и инциденти и през 2016, и през 2017 година са се случили в периода от началото на юни до края на август\", каза още Тенев.Главен комисар Тенев отчете и че рисковото каране е намаляло с 50-60% за разлика отпреди 3 години. Той изрази съжаление, че 40-50% от тежките катастрофи стават по невнимание на самите мотористи.\"Шофьорите внимателно трябва да управляват своите коли, защото невнимателното каране води до тежки последствия\", апелира Тенев.По думите му тежките катастрофи са следствие както от неразумността от страна на шофьорите на леките автомобили, така и на по-младите мотористи, които искат да развият по-голяма скорост на пътя.На въпрос има ли право полицията да гони и спира тези мотористи, които нарушат закона, Тенев обясни, че нямат право да гонят мотористите, а само да ги следват. Ако някои от тях наруши закона и не спре на червен светофар или превиши скоростта, тогава може пътят да се затвори, мотористът да бъде спрян и да му се наложи глоба.Той уточни, че преди да започне мото сезона се организира предварителна среща с мотористите, на която се следи за техническата изправност на моторите и при нарушение, се спират от движение и се налага парична глоба.Главен комисар Тенев призова и самите мотористи да се движат с предназначената затова екипировка, да карат внимателно и да използват мигачите за престрояване от едното платно в другото.Традиционно откриването на мотосезона се прави с шествие, но от дирекция \"Сигурност\" на Столична община Кристина Лазарова изрази надежда да няма затруднение за другите участници в движението.\"Шествието на мотористите започва от 08:30 ч. на 24 март пред храм-паметник \"Св. Александър Невски\" и се очаква да премине през ул. \"Оборище\", бул. \"Васил Левски\", бул. \"Цар Освободител\", бул. \"Цариградско шосе\", бул. \"Пейо Яворов\", бул. \"Никола Вапцаров\", бул. \"Черни връх\", бул. \"България\". Крайната точка е пред резиденция \"Бояна\".Емил Матев, председател на Мотоклуб \"Джентълмен\", обяви, че краят на шествието ще бъде ознаменуван с най-различни състезания и награди.", "date": "2018.03.21", "title": "40-50% от катастрофите са по невнимание на самите мотористи"}
{"url": "https://news.bg/int-economics/es-dade-zelena-svetlina-bayer-da-pridobie-monsanto.html", "text": "Сливането между германския фармацевтичен и химически гигант \"Байер\" и американската агрохимическа корпорация \"Монсанто\" може да продължи. Това обявиха от Европейската комисия, като настояха обаче, че това може да стане само при строги условия, съобщават световните информационни агенции.Зелената светлина от страна на Европейския съюз за сделката е предмет на правила, които гарантират, че \"ще има ефективна конкуренция и иновации при семената, пестицидите и цифровите земеделски пазари\", изтъкна европейският комисар по конкуренцията Маргрете Вестагер.Вестагер допълни, че \"Байер\", чието седалище е в германския град Леверкузен, е поела ангажимент да се съобрази \"изцяло\" с опасенията на ЕС относно конкуренцията, включително обещанието да премахне съществуващите припокривания с \"Монсанто\" на пазарите за семена и пестициди.Това означава, че \"Байер\" ще трябва да се откаже от собствеността върху някои от своите дъщерни дружества и да предприеме други мерки, за да гарантира честна конкуренция на пазара.Без тези мерки, Вестагер заяви, че придобиването би ограничило значително конкуренцията на пазара и би възпрепятствало иновациите.През септември миналата година \"Монсанто\" прие офертата на \"Байер\" да плати на акционерите ѝ 46 млрд. евро (57 млрд. долара) и да поеме задължения в размер на 9 млрд. долара.Сливането беше подложено на проверка от регулаторните органи по конкуренцията по целия свято и все още очаква одобрение от страна на регулаторните органи в САЩ.\"Мегасливането\" беше разкритикувано остро от природозащитници и хуманитарни организации. \"Монсанто\" отдавна са хокани за ГМО продукцията си и използването на пестицида глифозат.Активисти от \"Приятели на Европа\" се обърнаха с изявление до Вестагер, предупреждавайки за последиците върху околната среда при сключване на сделката. \"Блокирането на това дълбоко непопулярно сливане би било голяма победа за Европейския съюз - повече от 1 млн. души призоваха еврокомисаря Маргрете Вестагер да блокира това сливане от ада\", се изтъква в изявлението. ", "date": "2018.03.21", "title": "ЕС даде зелена светлина \"Байер\" да придобие \"Монсанто\""}
{"url": "https://news.bg/crime/gartsiya-zategna-kontrola-po-granitsata-ni.html", "text": "Гръцките власти затегнаха контрола на гранично пропусквателните пунктове с България, съобщи БНР. Контролът е увеличен при влизащите от България и Македония автомобили.Граничните власти в Гърция съобщават, че причината е, че през всички гранични пунктове със страната ни се правят чести опити за внасяне на нелегални акцизни стоки.До скоро Промахон и Маказа бяха основните потоци за нелегално внесени цигари, алкохол и бензин. Към момента обаче ежедневно има опити за нелегален внос и през другите пунктове.Не само български автомобили подлежат на щателна проверка, а всички, които влизат от страната ни.За нелегален внос за един ден са задържани гърци, сърби, македонци и дори германци и италианци.Законът налага глоби и конфискуване както на нелегалната стока, така и на автомобила, с които е пренасяна.", "date": "2018.03.21", "title": "Гърция затегна контрола по границата ни"}
{"url": "https://news.bg/crime/arestuvaha-15-mazhe-za-lihvarstvo-i-droga.html", "text": "Арестуваха 15 мъже на възраст между 20 и 40 години в Бургас при специализирана полицейска операция, проведена в цялата област, съобщиха от МВР. Образувани са шест бързи полицейски производства, четири досъдебни производства и две преписки.Акцията е целяла да пресече престъпления, свързани с държане, разпространение и приготвяне на наркотични вещества и техни аналози и лихварска дейност.Полицаите са иззели голямо количество различни наркотици, сред които: марихуана, метамфетамин и хитова дрога \"чай\". По последни данни на специалистите т.нар. \"чай\" съдържа синтетични канабиноиди, чието действие наподобява активната съставка на канабиса - тетрахидроканабинол. Употребата на този тип дрога крие големи рискове за здравето, тъй като освен биологични, може да отключи и психически проблеми, поясняват експертите на МВР.В бургаския квартала \"Победа\" е задържан криминално проявения Б.Щ., 39 -годишен. От неговия дом на улица \"Кракра\", са намерени и иззети голямо количество суха тревна маса (канабис) и електронна везна.Установени са и двама дилъри, които \"работели\" за Б.Щ. - разпространявали наркотичните вещества. Те са разпитани в качеството си на свидетели по образуваното досъдебно производство.От дома на брата на Б.Щ. - 47-годишния М.Щ, който е криминално проявен, са намерени и иззети две чужди лични карти, тетрадка с имена на лица кредитополучатели, талон за автомобил, нотариални актове и договор за предоставяне за ползване на недвижим имот, дадени като залог срещу получени парични средства. Разпитани в качеството на свидетели са множество кредитополучатели. По случая е образувано досъдебно производство за лихварство и извършване без разрешение на банкови и други финанасови сделки.15-та мъже са арестувани за 24 часа при специализирана полицейска операция, която продължава от служители на ОДМВР - Бургас.", "date": "2018.03.21", "title": "Арестуваха 15 мъже за лихварство и дрога"}
{"url": "https://news.bg/world/iztriy-ili-boykotiray-feysbuk-zovat-potrebiteli-v-tuitar.html", "text": "\"Време е. Изтрий \"Фейсбук\" (#DeleteFacebook).В \"Туитър\" се появиха призиви за изтриване на \"Фейсбук\" (#DeleteFacebook) или бойкотиране на платформата (#BoycottFacebook) след появилата се информация, че аналитичната компания Cambridge Analytica неправомерно е използвала информация на 50 милиона потребители във \"Фейсбук\", информира БиБиСи.Един изненадващ глас се присъедини към движението - съоснователят на WhatsApp Брайън Актън.Актън напусна компанията през 2017 г. Три години по-рано \"Фейсбук\" купи приложението за 19 милиарда долара.Хаштагът #DeleteFacebook набра скорост, след като профил в \"Туитър\" цитира съобщение на BBC Stories от 2017 г. в социалната мрежа - интервю с Тереза Уонг за Cambridge Analytica.Също се цитира интервю с американския президент Доналд Тръмп, който заявява, че \"Фейсбук\" е в ръцете ни\" и \"без \"Фейсбук\" ние нямаше да спечелим\".По-рано се появи информация, че Александър Никс, изпълнителен директор на компанията Cambridge Analytica, е бил уволнен. В тайно записано видео Никс разкрива, че онлайн кампанията на Cambridge Analytica е изиграла решаваща роля за победата на Доналд Тръмп на изборите през 2016 г.Но някои потребители се оплакват, че се използва една социална мрежа, която също може да е злоупотребила с лични данни за заклеймяване на друга.", "date": "2018.03.21", "title": "Изтрий или бойкотирай „Фейсбук”, зоват потребители в „Туитър”"}
{"url": "https://news.bg/politics/samo-17-dushi-zhertvi-na-trafik-poluchavat-pomosht.html", "text": "17 души получават медицинска, психологическа, правна и социална подкрепа от структурите на Националната комисия за борба с трафика на хора. Това стана ясно при приемането на Националната програма за предотвратяване и противодействие на трафика на хора и закрила на жертвите за 2018 г., информираха от Министерския съвет.Капацитетът за настаняване на лица в центровете във Варна, в Бургас и в София е за 26 пълнолетни и 10 деца. През настоящата година продължава работата за преодоляване на последиците от престъплението чрез прилагането на Националния механизъм за насочване и чрез предоставяне на цялостна подкрепа и защита за жертвите на трафик в приютите.Освен помощ за справяне и възстановяване от кризата, жертвите получават и психо-социална подкрепа за реинтеграция в обществото. Нова инициатива в тази насока е предложената от Агенцията по заетостта дейност за включване на лица, жертви на трафик, в програми и мерки за обучение и заетост.През 2018 г. се очаква да станат ясни резултатите от работата на първата профилирана услуга за деца, жертви на трафик - кризисният център в София. Работи се в посока образователно включване на децата и изграждане на връзки със семействата, когато това е в интерес на децата.Като приоритет в Националната програма за предотвратяване и противодействие на трафика на хора и закрила на жертвите отново е записана превенцията. Документът се изготвя ежегодно в изпълнение на Националната стратегия за борба с трафика на хора 2017-2021 г. В него има оперативни мерки, съобразени с актуалните тенденции за противодействие на това тежко престъпление.По отношение на институционалното развитие и закрилата на пострадалите, страната ни е с най-високия си капацитет за подпомагане на жертвите на престъплението от създаването на Националната комисия, информират от МС.Освен функциониращите четири приюта, през миналата година започна работа и нова местна комисия за борба с трафика на хора - в Плевен, с което местните структури за противодействие на престъплението станаха десет.През 2018 г. ще се работи за затвърждаване ролята на Комисията като координатор по Националния механизъм. Предвиждат се обучения на местно и национално ниво за разпознаване на механизма като рамка за оперативно сътрудничество при случаи на трафик в страната и в чужбина.", "date": "2018.03.21", "title": "Само 17 души, жертви на трафик, получават помощ "}
{"url": "https://news.bg/politics/izpratiha-zam-ministar-da-gleda-spasenite-shtarkeli.html", "text": "Заместник министър проверява спасените щъркели в село Зарица на място.Темата за спасените щъркели в село Зарица предизвика голям обществен интерес. Толкова голям, че заместник-министърът на околната среда и водите Красимир Живков днес ще посети селото в община Главиница, за да се запознае лично и на място със ситуацията около намерените и спасени едри птици.Припомняме, преди дни . Птиците бяха сериозно пострадали заради студовете в страната - те бяха с обледенени крила. Последва реакция на природозащитници - те обясняват, че студът и резките температурни промени са принудили щъркелите, които вече са дошли у нас, да нощуват на земята, а не по клоните на дърветата и стълбовете. \"Птиците не виждат през нощта, възможно е да излизат на пътя. Моля, внимавайте да не ги нараните!!!\", призовават активистите.От Министерството на околната среда и водите също не закъсняха. МОСВ съветва гражданите, намерили птица в безпомощно състояние в населените места или около тях, да потърсят помощ на \"зеления\" телефон на съответната Регионална инспекция по околна среда и води (РИОСВ), да сигнализират в горските стопанства или в съответната община.Очаква се днес в 15 часа зам.-министърът Живков да посети селото, за да се увери, че птиците са в добро състояние и могат да бъдат освободени в природата. Той ще бъде придружен и от директора на Регионалната инспекция по околната среда и водите в Русе инж. Любомир Атанасов.Стана ясно още, че до момента в екоинспекцията в Русе са постъпили 12 сигнала от граждани или служители в общинските администрации, намерили бедстващи щъркели. В стопански дворове са прибрани 15 птици в село Черник (Община Дулово), една - в село Вокил (Община Дулово), 2 - в Регионалното депо в Силистра, една - в село Овен (Община Силистра), и една - в Исперих (Община Разград).", "date": "2018.03.21", "title": "Изпратиха зам.-министър да гледа спасените щъркели"}
{"url": "https://news.bg/crime/blizo-4-godini-zatvor-za-30-godishen-bludstval-s-maloletno-momche-v-plovdiv.html", "text": "Осъдиха 30-годишен мъж за блудство, закана за убийство, хулиганство и повреждане на чуждо имущество. Присъдата е по обвинителен акт на Районна прокуратура-Пловдив.30-годишният Благовест е осъден от районният съд в Пловдив на 3,8 години затвор. Той е осъден за това, че е блудствал с ненавършило 14-годишна възраст момче. Мъжът е осъден и за това, че противозаконно е повредил чужди вещи. Той е извършил непристойни действия, грубо нарушаващи обществения ред и изразяващи явно неуважение към обществото, смята съдът.На 13 юли 2016 г. във вход на жилищна сграда Благовест е блудствал с малолетно момче. Сигнал за случилото се бил подаден в МВР-Пловдив.На 18 септември пък Благовест изритал няколко пъти вратата на негова съседка в жилищната сграда, където живее. Мъжът счупил звънеца и отправил заплашителни изрази към жената: \"Този път ще те убия, ще те размажа. Сега влизам и никой няма да може да те спаси\". Месец по-късно той повредил вратата на същата съседка като отправял силни удари с крак и засегнал целостта на лайсната и секретната брава.Районен съд-Пловдив му е наложил наказание от 3,8 години \"лишаване от свобода\" при първоначален общ режим и обществено порицание, което следва да се изпълни като се прочете присъдата пред живущите в блока, където е живял Благовест.", "date": "2018.03.21", "title": "Близо 4 години затвор за  30-годишен, блудствал с малолетно момче в Пловдив"}
{"url": "https://news.bg/world/farazh-i-ribari-protestiraha-sreshtu-es-i-london-s-hvarlyane-na-riba-v-temza.html", "text": "Поддръжници на Брекзит хвърляха риба в река Темза като протест, след като стана ясно, че след Брекзит ЕС ще запази достъпа си до британски води за риболов, информира АП.В проектоспоразумението между ЕС и Лондон е заложено Великобритания да продължи да изпълнява Общата политика по рибарство на съюза по време на 21-месечния преходен период от март 2019 г.Това вбеси британската риболовна общност и техните представители, които отдавна се борят срещу правата на други европейски държави да ловят риба в британски териториални води.Днес група рибари и политици се качиха на рибарска лодка в Темза до парламента, където показаха недоволството си с хвърляне на треска в реката. Евроскептикът Найджъл Фараж беше сред протестиращите. Демонстрантите заявиха, че рибата не може да се продава във Великобритания заради правилата на ЕС.Фараж поясни, че на правителството не му стиска или няма сила да се изправи в защита на британските рибари.", "date": "2018.03.21", "title": "Фараж и рибари протестираха срещу ЕС и Лондон с хвърляне на риба в Темза"}
{"url": "https://news.bg/int-politics/ukrayna-prekratyava-ikonomicheskoto-si-satrudnichestvo-s-rusiya.html", "text": "Правителството на Украйна е решило да прекрати програмата за икономическо сътрудничество с Русия, чието действие трябваше да продължи в периода между 2011 и 2020 година, съобщават руските медии.\"Беше прието с единодушие\", изтъкна украинският премиер Владимир Гройсман, след като въпросът е бил поставен на гласуване.Програмата за икономическо сътрудничество беше подписана от премиерите на двете страни през юни 2011 г. Тя предвижда задълбочаване на режима на свободна търговия и взаимна защита на инвестициите, създаване на интегрирана система за платежно-разчетни операции и осигуряване на свободно движение на гражданите на двете страни.\"Ще направим всичко, за да гарантираме, че страната-агресор ще заплати висока цена за агресията в Украйна\", коментира по-рано Гройсман пред местна телевизия.Тази мярка Киев обяснява също така с опит да преориентира националната си икономика.Освен това тази седмица украинското външно министерство подготви предложения за оттеглянето на страната от ОНД и денонсирането на Договора за приятелство, сътрудничество и партньорство с Русия.", "date": "2018.03.21", "title": "Украйна прекратява икономическото си сътрудничество с Русия"}
{"url": "https://news.bg/int-politics/udo-bulman-shte-bade-silen-lider-na-grupata-na-evrosotsialistite-spored-stanishev.html", "text": "Партията на европейските социалисти (ПЕС) приветства избора на Удо Булман за председател на Групата на социалистите и демократите в Европейския парламент.Вчера досегашният зам.-председател на Групата на социалистите и демократите в ЕП и евродепутат от Германската социалдемократическа партия (ГСДП) Удо Булман спечели подкрепата на социалистите в ЕП. До избора на нов лидер се стигнар след като досегашният лидер Джани Питела беше избран в италианския Сенат в началото на март.Сред приоритетите на Булман са общи инициативи с ПЕС, които да мобилизират прогресивните партии в Европа да отстояват общите про-европейски политики и позиции, както и засилване на връзката между гражданите и случващото се в Брюксел.Той добави, че ключова битка за справяне с предизвикателствата в Европа е борбата срещу неравенствата - икономически, социални, териториални и между половете, както и срещу разделителните линии в Европа - противопоставянето между запад и изток, нови и стари държави членки, малки и големи страни.Със специално изявление лидерът на ПЕС Сергей Станишев поздрави Удо Булман. По думите на Станишев Булман има всички необходими качества да води Групата на социалистите в ЕП в този ключов период.\"Предстоят ни много битки, в които ще имаме нужда от пълна мобилизация, а той е истински боец за социална справедливост и равенство - две основни за ПЕС цели. Като евродепутат, Удо положи много усилия в борбата за по-социална Европа. Уверен съм, че той ще продължи политиката на ясно разграничение между социалистите и консерваторите в Европа\", допълни Станишев.", "date": "2018.03.21", "title": "Удо Булман ще бъде силен лидер на групата на евросоциалистите според Станишев"}
{"url": "https://news.bg/politics/rumen-radev-uchastva-pri-zapalvane-na-vechniya-ogan-v-yad-vashem.html", "text": "Българският президент Румен Радев участва в церемония по запалването на вечния огън в памет на жертвите на Холокоста в Мемориала \"Яд Вашем\", съобщиха от администрацията на държавния глава.Президентът се срещна и с председателя на Кнесета Юли-Йоел Еделщайн.Припомняме, българският президент Румен Радев е на двудневна визита в Израел по покана на израелския си колега. Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел.", "date": "2018.03.21", "title": "Румен Радев участва при запалване на вечния огън в \"Яд Вашем\""}
{"url": "https://news.bg/world/es-udrya-tehnologichnite-giganti-s-nov-danak.html", "text": "Европейският съюз разкри нов \"цифров данък\", който ще засегне американските компании, съобщава АФП.Агенцията коментира, че предложението ще увеличи главоболието на \"Фейсбук\" след разкрития, че аналитична компания неправомерно е използвала данните на 50 милиона души в социалната мрежа, което шокира света.Новите правила трябва да гарантират, че цифровата стопанска дейност се облага в ЕС с данък по справедлив и благоприятстващ растежа начин.В момента действащите данъчни правила не са замислени така, че да обхващат дружества, които са глобални, виртуални или имат малко или никакво физическо присъствие. Днес 9 от 20-те водещи дружества по пазарна капитализация в света са цифрови в сравнение с 1 от 20 преди десет години. Към момента в ЕС средната ефективна данъчна ставка за цифровите дружества е наполовина по-малка от тази за традиционната икономика.Печалбите, реализирани от доходоносни дейности, като например продажбата на генерирани от потребителите данни и съдържание, не се обхващат от действащите данъчни правила. Комисията направи две законодателни предложения, които ще доведат до по-справедливо данъчно облагане на цифровите дейности в ЕС:Първата инициатива има за цел да реформира правилата за корпоративно данъчно облагане, така че печалбите да се отчитат и облагат с данък там, където предприятията имат значително взаимодействие с потребителите посредством цифрови канали. Това е предпочитаното дългосрочно решение на ЕК.Второто предложение е в отговор на призива на няколко държави членки за временен данък, който да обхваща основните цифрови дейности, които понастоящем общо взето не се облагат с данък в ЕС.Този пакет представя съгласувания подход на ЕС към създаване на система за облагане на цифровите дейности, който е в подкрепа на цифровия единен пазар и ще послужи за гръбнак на международните разисквания, насочени към глобално разрешаване на въпроса.Комисарят по икономическите и финансовите въпроси, данъчното облагане и митническия съюз Пиер Московиси заяви, че \"нашите правила датират отпреди съществуването на интернет и не позволяват на държавите членки да облагат с данък цифровите дружества, които осъществяват дейност в Европа, ако тяхното физическо присъствие тук е слабо или никакво\".Първото предложение е обща реформа на правилата на ЕС за корпоративно данъчно облагане на цифровите дейности. Това предложение ще позволи на държавите членки да облагат с данък печалбите, реализирани на тяхна територия, дори и дадено дружество да няма физическо присъствие там. Новите правила ще гарантират, че онлайн предприятията допринасят за публичните финанси в същата степен като традиционните предприятия \"от тухли и хоросан\".Ще се счита, че една цифрова платформа разполага с облагаемо \"цифрово присъствие\" или виртуално място на стопанска дейност в дадена държава членка, ако изпълнява един от следните критерии:- годишните ѝ приходи в дадената държава членка надвишават праг от 7 милиона евро,- в дадената държава членка през дадена данъчна година има повече от 100 000 потребители,- през дадена данъчна година между дружеството и бизнес потребителите са сключени повече от 3000 делови договора за цифрови услуги.Новите правила ще променят и начина, по който печалбите се отнасят към държавите членки, така че по-добре да се отрази създаването на стойност онлайн: например в зависимост от това къде се намира потребителят към момента на потреблението.В същността си новата система осигурява реална връзка между мястото на реализиране на цифровата печалба и мястото, където тя се облага с данък. Впоследствие мярката би могла да бъде включена в обхвата на общата консолидирана основа за облагане с корпоративен данък (ОКООКД) — вече предложената инициатива на Комисията за отнасяне на печалбата на големи мултинационални групи от предприятия по начин, който отразява по-добре къде се създава стойността.Второто предложение е временен данък върху някои приходи от цифрови дейности.Този временен данък гарантира, че дейностите, които в момента не се облагат ефективно, ще започнат да генерират незабавно приходи за държавите членки. Той ще помогне също така да се избегне евентуална разнородна смесица от едностранни мерки за облагане на цифровите дейности в някои държави членки, която би могла да навреди на нашия единен пазар.За разлика от общата реформа на ЕС на съответните правила за данъчно облагане, този косвен данък ще се прилага за приходите от някои цифрови дейности, които изобщо не се облагат с данък съгласно действащата данъчна уредба. Тази система ще се прилага само като временна мярка — до привеждане в действие на комплексната реформа — и разполага с вградени механизми за намаляване на възможностите за двойно данъчно облагане.Данъкът ще се прилага за приходите от дейности, в които основната роля за създаване на стойност играят потребителите и които са най-трудни за обхващане от действащите данъчни правила, като например приходи:- получени от продажбата на онлайн пространство за реклама,- получени от цифрови посреднически дейности, които позволяват на потребителите да си взаимодействат с други потребители и могат да улеснят продажбата на стоки и услуги помежду им,- получени от продажбата на данни, генерирани от предоставена от потребителите информация.Приходите от данъка ще се събират от държавата членка, в която се намират потребителите, а данъкът ще се прилага само за дружества, чиито общи приходи от цял свят са 750 милиона евро и чиито приходи в рамките на ЕС са 50 милиона евро. Това ще помогне да се гарантира, че по-малките нововъзникващи и разрастващи се предприятия няма да понесат тежест. Ако данъкът се прилага при ставка в размер на 3 %, се очаква приходите за държавите членки да възлязат на 5 милиарда евро годишно.Законодателните предложения ще бъдат предадени за приемане на Съвета и за консултация — на Европейския парламент. ", "date": "2018.03.21", "title": "ЕС удря технологичните гиганти с нов данък"}
{"url": "https://news.bg/int-politics/polsha-obvini-rusiya-che-zadalbochava-razdeleniyata-v-evropa.html", "text": "Външният министър на Полша обвини Русия, че се опитва да промени политическия ред в Европа чрез дестабилизиране на Източна Европа, разбиване на трансатлантическото единство и задълбочаване на разделенията между европейските съюзници, съобщава \"Асошиейтед прес\".Яцек Чапутович определи руското активизиране днес като опит за възстановяване на влиянието върху Източна Европа, което Москва загуби след рухването на подкрепяните от СССР комунистически режими през 1989 година.\"Русия се стреми да ревизира политическия ред в Европа, който се появи след 1989 г. и донесе на Полша възстановяването на нейната независимост\", изтъкна Чапутович в реч в парламента, в която той очерта външнополитическите си приоритети за годината.Той обвини Русия, че се стреми да разпали политически разделения в рамките на европейските държави и помежду им, \"разбиването на трансатлантическото единство и задълбочаване на разделенията в рамките на Европейския съюз\".Тези задълбочавания на разделенията в рамките на ЕС включват решението на Великобритания да излезе от Общността, както и собственият спор на Полша с институциите на ЕС в Брюксел и други държави от ЕС, които избухнаха след избирането през 2015 г. на националистическата управляваща партия \"Право и справедливост\".Чапутович обаче подчерта, че въпреки някои критики към Брюксел, неговото правителство се стреми към силен ЕС. Той определи членството на Полша в ЕС като фактор, който засилва позицията на Полша на международната сцена и посочи, че то носи множество политически и икономически ползи за страната.Той също така заяви, че тази година Полша ще се стреми да получи обезщетение от Германия за загубите, претърпени през Втората световна война, когато Полша беше нападната и окупирана от нацистка Германия. Това е въпрос, който лидерите на управляващата партия започнаха да повдигат през миналото лято.", "date": "2018.03.21", "title": "Полша обвини Русия, че задълбочава разделенията в Европа"}
{"url": "https://news.bg/crime/24-godishen-se-samoubi-s-tok-a-predi-tova-ubi-84-godishna-zhena-vav-varna.html", "text": "Окръжната прокуратура във Варна ръководи досъдебно производство за убийство с последвало самоубийство.Около 1 часа след полунощ днес, в кв. \"Младост\" 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112.Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.В апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване.Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Днес ще бъдат извършени аутопсии на двете тела и назначени експертизи за установяване причините за смъртта им.Действията по разследването продължават.", "date": "2018.03.21", "title": "24-годишен се самоуби с ток, а преди това уби 84-годишна жена във Варна"}
{"url": "https://news.bg/crime/gdbop-razbi-grupa-ot-18-trafikanti.html", "text": "ГДБОП неутрализира организирана престъпна група за трафик на хора през границата. Задържани са 18 участници в престъпната дейност.На 17 март, служители на ГДБОП и териториалните й служби в Хасково, Кърджали и София провеждат спецакция за неутрализиране на организирана престъпна група, превеждала чужденци през границата на страната и подпомагала тяхното пребиваване у нас.Претърсени са 15 адреса в област Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. На седем от задържаните - български, турски и сирийски граждани, са повдигнати обвинения. На петима от обвиняемите е наложена постоянна мярка \"задържане под стража\", а на други двама - мярка за неотклонение \"парична гаранция\". Работата по документирането и доказването на престъпната дейност на групата продължава под наблюдението на прокуратурата.", "date": "2018.03.21", "title": "ГДБОП разби група от 18 трафиканти"}
{"url": "https://news.bg/society/samo-balgariya-nyama-zakon-za-lichen-falit-v-es.html", "text": "Омбудсманът Мая Манолова настоява за закон, уреждащ личния фалит.Трябва да има опция за обявяване на личен фалит от граждани, които са изтеглели кредит, но по някаква сериозна причина не могат да го изплащат, заяви пред Нова общественият защитник.\"България е единствената страна в Европейския съюз, в която няма закон за личния фалит\", заяви омбудсманът. По думите ѝ ако човек внезапно остане без работа или се разболее тежко, той няма да може да се справя с вноските по кредита си. \"Към момента около един милион българи имат проблеми с плащането на сметките си, но не всички те са със свръхзадължения\", допълни Манолова.Според нея хората, които изпадат в подобни финансови затруднения, обикновено минават в сивата икономика или бягат в чужбина, за да спасят себе си и семействата си. \"Така се съсипват десетки хиляди човешки съдби. Това не е добре и за държавата\", коментира още омбудсманът.Предложението на Манолова е да се прави оценка на положението на конкретния гражданин, така че той да може да се споразумее със своя кредитор за разсрочване на вноските по кредита или дори редуциране на дължимата сума. Омбудсманът предлага и вариант, при който хората да изплащат кредитите си на по-късен етап, когато си намерят нова работа или оздравеят.Манолова коментира и определянето цените на ток, парно, вода и природен газ. Припомняме, в понеделник, 19 март, , който не дава възможност на гражданите да обжалват в съда решенията на КЕВР за пределните цени за доставка на топло и електрическа енергия, природен газ и вода. Става въпрос за чл. 36а, ал. 2 от Закона за енергетиката - ЗЕ, който определя тези решения като индивидуални административни актове.Днес Манолова посочи, че всеки гражданин трябва да може да оспорва тарифите, защото това са обществени услуги, които се предоставят в условията на монопол.Като пример Манолова посочи цените на услугите на мобилните оператори. Тези услуги не могат да се обжалват, защото в сектора има пазарна икономика, конкуренция и гражданите имат избор. \"Не казвам, че цените трябва да бъдат по-ниски или по-високи, а че в една правова държава трябва да има достъп до съд, който да разглежда такива жалби\", категорично заяви Манолова и допълни, че трябва да се създаде механизъм за контрол и върху претенциите на банките.", "date": "2018.03.21", "title": "Само България няма закон за личен фалит в ЕС"}
{"url": "https://news.bg/int-politics/izrael-udaril-yadren-reaktor-v-siriya-prez-2007-a.html", "text": "Армията на Израел официално призна, че е разрушила предполагаем сирийски ядрен реактор през 2007 г., съобщават израелските медии.Уточнява се, че въздушното нападение в източния сирийски регион Дейр ез Зор е премахнало \"очертаваща се екзистенциална заплаха за Израел и целия регион\".Според израелците ядреният реактор е бил пред завършване. Отдавна се смяташе, че Израел е бил отговорен за атаката, но еврейската държава досега никога не е признавала за това.Сирия многократно е отричала, че бомбардираният обект е бил ядрен реактор.Признанието идва, след като израелските военни цензори отмениха заповед, забраняваща длъжностни лица да говорят за операцията.Международната агенция за атомна енергия е заявявала в миналото, че обектът е \"много вероятно\" да е ядрен реактор. Оттам също така предполагат, че той е бил построен с помощта на Северна Корея.Сирия, която се присъедини към Договора за неразпространение на ядрените оръжия, отрича това.\"В нощта на 5 срещу 6 септември 2007 г. изтребители на израелските военновъздушни сили успешно удариха и разрушиха сирийски ядрен реактор в процес на изграждане\", посочиха в изявление от израелската армия.\"Реакторът беше близо до завършването му\", допълват израелските военни.Израел уточни, че 4 изтребителя Ф-16 и четири изтребителя Ф-15 са бомбардирали съоръжението.\"Посланието от атаката срещу ядрения реактор през 2007 г. е, че Държавата Израел няма да позволи създаването на способности, които заплашват съществуването на Израел\", предупреждават израелските военни.\"Това беше нашето послание през 2007 г., това остава нашето послание днес и ще продължи да бъде нашето послание в близко и далечно бъдеще\", подчертава още израелската армия.Израел наскоро засили предупрежденията си относно нарастващото военно присъствие на Иран в Сирия.През февруари израелски изтребители извършиха въздушни удари по сирийски и ирански военни обекти на територията на Сирия.", "date": "2018.03.21", "title": "Израел ударил \"ядрен реактор\" в Сирия през 2007-а"}
{"url": "https://news.bg/health/kupuvame-400-lineyki-s-evropari.html", "text": "В страната ще се обновят 27 центъра за спешна медицинска помощ и ще се закупят 400 нови линейки със средства по процедура \"Регионална здравна инфраструктура\" по Оперативна програма \"Региони в растеж\" 2014-2020 г., съобщиха от регионалното министерство.В рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и 6 изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 ч.Стана ясно и че се удължава срокът за кандидатстване по процедура \"Регионална здравна инфраструктура\", финансирана от европрограмата. Със заповед на ръководителя на управляващия орган на Оперативна програма \"Региони в растеж\" 2014-2020 г. и заместник-министър на регионално развитие и благоустройството Деница Николова срокът за кандидатстване по процедурата се удължава до 15 май 2018 г. Удължаването се налага поради комплексния характер и големия териториален обхват за изпълнение на т.нар. \"голям проект\" на Министерство на здравеопазването.Работата на консултантите по документалното обезпечаване на проектното предложение също ще бъде улеснена от допълнителното време.От МРРБ допълват, че процедурата за директно предоставяне на безвъзмездна финансова помощ по приоритетна ос 4 \"Регионална здравна инфраструктура\" на ОПРР 2014-2020, с конкретен бенефициент Министерството на здравеопазването, е отворена за кандидатстване на 22 декември 2017 г. Изменените насоки за кандидатстване по процедура BG16RFOP001-4.001 \"Регионална здравна инфраструктура\" по приоритетна ос 4 \"Регионална здравна инфраструктура\" и заповедта за изменението им са публикувани в сайта на програмата, както и на сайта на МРРБ.", "date": "2018.03.21", "title": "Купуваме 400 линейки с европари"}
{"url": "https://news.bg/world/zapodozryan-za-bombenite-napadeniya-v-teksas-e-martav.html", "text": "Заподозряният за серията бомбени експлозии с колети в американския щат Тексас е мъртъв по време на мащабна полицейска операция, съобщават американски медии, цитирани от БиБиСи.Според CBS News заподозряният е загинал, след като е детонирал взривно устройство на път северно от град Остин. Други местни медии информират, че заподозряният атентатор е загинал при престрелка с полицията. Източник разкри, че заподозряният е бил прострелян от полицията и след това се е взривил с една от самоделните бомби.Съобщава се, че заподозряният е проследен чрез мобилния му телефон, кадри от охранителни камери и квитанции от магазини.По-късно на брифинг полицията потвърди, че заподозряният се е взривил в автомобила си преди да бъде арестуван, информира АФП.\"Заподозряният е мъртъв\", каза шефът на полицията в Остин Браян Манли.Смята се, по думите на Манли, че заподозряният е отговорен за всички пет бомбени експлозии.Полицията проследила колата му до хотел край Остин. Докато властите изчаквали да дойде тактическият екип, мъжът тръгнал. Полицията се опитала да го спре и да го арестува, но заподозряният се самоубил, след като детонирал бомба в автомобила, обясни Манли.Един полицай е пострадал при експлозията.Не са известни мотивите на 24-годишния бял мъж.Агенти на ФБР в момента провеждат разследване на мястото.Източник от полицията разкри пред АП, че загиналият е Марк Антъни Кондит.От началото на месеца бяха извършени четири бомбени атаки в Остин и една в Шърц, който се намира на около 30 километра източно от Сан Антонио и на около 120 километра южно от Остин.Американски медии разпространиха кадри от охранителни камери, на които се вижда бял мъж с руса коса, който носи няколко колета.Местните власти обявиха, че експлозиите са започнали в Остин в началото на март. При първата на 2 март загина 29-годишен човек; на 13 март загина 17-годишен, а майка му е в критично състояние; на 13 март 75-годишна жена пострада; на 18 март бяха ранени двама души, а на 20 март един човек пострада.Вчера президентът на САЩ Доналд Тръмп заяви, че \"много, много болен човек или хора\" стоят зад тези атаки.", "date": "2018.03.21", "title": "Заподозрян за бомбените нападения в Тексас е мъртъв"}
{"url": "https://news.bg/regions/api-izkarpva-osnovni-patni-arterii-do-kraya-na-may.html", "text": "До края на май, когато е началото на туристическия сезон, по основни направления дупките ще бъдат изкърпени и хората ще пътуват спокойно, безпрепятствено и безаварийно, съобщи инж. Светослав Глосов, член на Управителния съвет на Агенция \"Пътна инфраструктура\".На 15 март е разпоредено на пътните управления да започнат ремонтните дейности на пътна мрежа, но времето през последните дни и възстановяването на зимното поддържане пречи на качествени ремонтни дейности.\"Там, където няма сняг и дъжд кърпежи се правят. Пътноподдържащите фирми и служителите на Агенция \"Пътна инфраструктура\" се отнасят сериозно към проблема\", обяснява инж. Глосов.Глосов подчертава, че проблемите са на пътища, които не са ремонтирани от десетилетия, а с големите температурни разлики от минус 20 до плюс 20 градуса през последните седмици дупките се отварят за изключително кратко време.Пътният сектор е недофинансиран от години и това е причина за състоянието на пътната мрежа. Тази година с наличната финансова рамка ще бъдат ремонтирани превантивно близо 570 км републиканска пътна мрежа.\"Акцентираме на по-натоварените пътища - магистрали, пътища първи и втори клас\", коментира инж. Глосов. Според него с въвеждането на тол системата приходите в пътния сектор ще се увеличат от 3 до 4 пъти и тогава възможностите за ремонт на пътища ще бъдат много по-големи. В рамките на 10 години ще могат да се обновят пътищата, нуждаещи се от ремонт.Зимното поддържане също е от значение за състоянието на пътищата и Глосов дава пример с Германия, където за зимно поддържане на километър път се отделят 10 пъти повече средства отколкото в България.", "date": "2018.03.21", "title": "АПИ изкърпва основни пътни артерии до края на май"}
{"url": "https://news.bg/health/babh-sledi-kurortite.html", "text": "В рамките настоящия сезон инспекторите от Българската агенция по безопасност на храните (БАБХ) са направили 804 извънредни проверки в зимните курортите на територията на страната.Проверките са осъществени от 20 ноември 2017 година до 16 март 2018 година. Всичките проверки са били внезапни и насрочени извън плановия официален контрол, който БАБХ извършва през годината.В хода на действията си инспекторите са проверили обекти за търговия на дребно с храни, в подвижни, временни и сезонни обекти, обекти с дейност кетъринг, заведения за обществено хранене, туристически обекти, предлагащи услугата \"ол инклузив\" (all inclusive) и други. Проверени са обекти на територията на областните дирекции на БАБХ в Благоевград, София град, София област и Смолян.Проверките обхващат 599 заведения за обществено хранене, 201 обекта за търговия на дребно и 4 производствени обекти за кетъринг услуги.В хода на проверките са констатирани са следните несъответствия:- Несъответствия по сградов фонд и оборудването;- Обект без регистрация по чл. 12 от Закона за храните;- Предлагане на храни с изтекъл срок на годност;- Неспазване на условията и сроковете на съхранение;- Предлагане на храни без етикети и придружителни документи за произход.За констатираните нарушения са издадени 63 предписания. Съставени актове за административно нарушение са 37.Всички продукти, които не отговарят на стандартите, са възбранени и унищожени. Това са 159.55 кг месни заготовки с изтекъл срок на годност, 86.110 кг храни от неживотински произход с изтекъл срок на годност и 4.9 кг замразени пилешки бутчета без маркировка и документ за произход.", "date": "2018.03.21", "title": "БАБХ следи курортите"}
{"url": "https://news.bg/crime/izravnyavat-zaplatite-na-nadziratelite-s-tezi-v-mvr.html", "text": "С 15 млн. лв. от бюджета ще бъдат удовлетворени исканията на синдикатите за поетапно увеличаване и изравняване на заплатите на надзирателите с тези на колегите им в МВР. Това каза след заседание на Министерски съвет правосъдният министър Цецка Цачева.Припомняме, месеци наред синдикатите в двете главни дирекции ГД \"Охрана\" и ГД \"Изпълнение на наказанията\" протестираха активно с искане за 20% увеличение на заплатите и изравняването на възнаграждението за специфични условия труд с тези на колегите им от МВР. Увеличението обаче няма да е на калпак с определен процент, а ще е за позициите, в които има драстично изоставане от сравнително аналогични на колегите им в МВР.\"Принципът, който се уточнихме да се спазва, е за онези позиции и длъжности, където в момента действително има разлика по отношение на възнагражденията на колегите им за същата позиция в системата на МВР\", заяви Цачева.Цачева посочи, че по време на преговорите, е била предоставена сравнителна таблица за това на позиция в двете дирекции, аналогична по правен статус на позиция в Закона за МВР да се търси увеличение за тези позиции, където разликата съществува и е налице.\"Министър-председателят бе категоричен, че сумата, която може да отпусне правителството е за онези трудови характеристики, които са най-тежки и за хората, които пряко са в контакт с лицата, изтърпяващи наказание лишаване от свобода\", увери Цачева.Министър Цачева уточни, че в края на миналата седмица синдикатите са приели първоначално предложените им на съвместна среща с финансовия министър Владислав Горанов 6 млн. лв. за изравняване на базата. \"Това са средства за специфични условия на труд, които към този момент в системата на МВР са в размер на 190 лв., а в двете дирекции към Министерство на правосъдието бяха 95 лв.\". Цачева изтъкна, че вчера са били поканени на среща от министър-председателя Бойко Борисов. По негово предложение по ред, определен съвместно с представителите на синдикатите и администрацията на министерството, ще се извърши увеличение в размер до 15 млн.лв. общо със сумата от 6 млн. лв., която предварително е била предложена на служителите.Министър Цачева заяви, че е уточнен конкретен график, който поетапно ще се изпълнява. Протестните действия са спряни до петък, когато се очаква синдикатите да информират своите членове.Докато Синдикатът реши дали приема предложенията на правителството, се прекратяват предварително насрочените локални протести в Ловеч, Враца, Пазарджик и Стара Загора.Надзирателите протестираха многократно и заплашиха с , за да привлекат международно внимание.Припомняме, след  - национални и регионални, министър-председателят Бойко за възнаграждения на униформените.Това е и една и от причините надзирателите също да искат по-високи заплати. Според тях не е справедливо полицейските заплати да се повишават, а тези на надзирателите - не.", "date": "2018.03.21", "title": "Изравняват заплатите на надзирателите с тези в МВР"}
{"url": "https://news.bg/world/v-holandiya-glasuvat-na-mestni-izbori-i-referendum.html", "text": "Холандците гласуват на местни избори и на референдум, съобщава АФП.Всички секции отвориха в 07,30 часа местно време. Повече от 12 милиона души имат право да гласуват за съветници в 380 общини, като избирателните секции ще затворят в 21,00 часа.Но политически анализатори смятат, че местният вот е пренебрегван за сметка на референдума, който е свързан с планове за разширяване правомощията на правителството да провежда онлайн шпионаж.Новият закон би позволил на холандските служби AIVD да следят информационния поток в интернет.Но недоволни, че властите се опитват да увеличат контрола си над обществото, студенти в Амстердам спечелиха достатъчно подкрепа, за да ги принудят да организират необвързващ референдум за новия закон, който трябва да влезе в сила от 1 май.Поддръжници на законодателството смятат, че ще даде на службите по-голяма възможност за следене на опасни групи и екстремистки организации. Премиерът на Холандия Марк Рюте е сред тези, които подкрепят закона.Последните социологически проучвания показват, че 53% от гласоподавателите ще подкрепят закона, а 34% ще гласуват против.Днешният местен вот се разглежда като тест за крайнодесния политик Герт Вилдерс, чиято Партия на свободата зае второ място на парламентарните избори миналата година. Либералната партия VVD на Рюте спечели най-много места - 33, а Партията на свободата спечели 20 места.Евроскептичната партия се надява да затвърди позициите си. Тя издигна кандидати в 30 общини, което се случва за първи път.", "date": "2018.03.21", "title": " В Холандия гласуват на местни избори и референдум"}
{"url": "https://news.bg/world/daesh-izbi-desetki-praznuvashti-nova-godina-v-kabul.html", "text": "Атентатор самоубиец се е взривил на път към шиитско гробище в афганистанската столица Кабул, избивайки най-малко 29 души, докато афганистанците са празнували персийската нова година, съобщиха афганистанските власти, цитирани от \"Асошиейтед прес\".Насрат Рахими, говорител на афганистанското вътрешно министерство, уточни, че още 52 души са били ранени при нападението. Атентаторът е вървял пеш.Персийската нова година, известна в Афганистан като Норуз, е национален празник. Шиитското малцинство в страната обикновено празнуват, като посещават гробища и светилища.Терористичната групировка ДАЕШ (\"Ислямска държава\") пое отговорност за атаката. Терористите обявиха, че атаката е била насочена срещу \"събиране на шиити, празнуващи Норуз\". В Афганистан има мощен клон на ДАЕШ, който многократно е извършвал нападения срещу шиитите, които сунитските екстремисти смятат за вероотстъпници, заслужаващи смърт.", "date": "2018.03.21", "title": "ДАЕШ изби десетки празнуващи Нова година в Кабул"}
{"url": "https://news.bg/regions/tsgm-puska-mobilno-prilozhenie-za-parkirane-v-stolitsata.html", "text": "Цeнтърът за градска мобилност (ЦГМ) стартира нова услуга от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение.Цената не се променя - един лев за \"зелена\" зона и два лева за \"синя\". Условието е клиента да има интернет на телефона и свалено подходящо приложение. Има версии за Android и iOS платформи.Дава се възможност и за пакетно заплащане до 2 часа за \"синя\" и до 4 часа за \"зелена\" зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане.Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията.Центърът за градска мобилност насърчава внедряването на технически иновации и остава отворен за предложения за мобилни приложения, които улесняват гражданите. Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ - .", "date": "2018.03.21", "title": "ЦГМ пуска мобилно приложение за паркиране в столицата"}
{"url": "https://news.bg/world/vtori-den-sarkozi-na-razpit.html", "text": "Втори пореден ден бившият президент на Франция Никола Саркози е подложен на разпит от разследващи във връзка с подозрения, че по време на предизборната си кампания през 2007 г. е получил пари от бившия лидер на Либия Муамар Кадафи, информира \"Ройтерс\".Фотограф на световната агенция разкри, че във вторник президентът на Франция в периода 2007-2012 г. е напуснал дома си в Париж с кола, придружаван от адвоката си. Той влязъл в сградата на следствието, където е бил задържан за разпит.Източник, близък до разследването, потвърди, че втори ден Саркози е подложен на разпит, започнал в 08,00 часа местно време.Нито Саркози, нито адвокатът му са коментирали последното развитие на разследването, започнало преди 5 г. Но в миналото 63-годишният нарече обвиненията \"чудати\" и \"манипулация\".Разследването започна през 2013 г., след като френският новинарски сайт Mediapart публикува информация, че предизборната кампания на Саркози е получила 5 милиона евро от либийското правителство.", "date": "2018.03.21", "title": "Втори ден Саркози на разпит"}
{"url": "https://news.bg/society/7-ot-10-zemedeltsi-iskat-dostap-do-naukata.html", "text": "7 от 10 земеделски стопани искат досег до науката, те имат нужда от нова информация и заявяват това търсене. Това стана ясно на пресконференция по повод представянето на проект на Институт по аграрна икономика (ИАИ) към ССА, Аграрен университет - Пловдив (АУ) и Нов български университет (НБУ).Проектът, финансиран от Фонд научни изследвания, се занимава с повишаването на конкурентоспособността на българските земеделски стопанства.Проф. д-р Пламена Йовчевска заяви, че с този проект те се стараят да открият тази синергия, за да може да се откликне на този интерес от страна на земеделците.Този проект е резултат от едно дългосрочно сътрудничество, обясни проф. д-р Димитър Николов директор на ИАИ. По думите му стана ясно, че подобен проект е необходим заради високите изисквания към качествата на храните и изключително голямата конкуренция от страна на европейския пазар.За повишаване на конкурентоспособността на земеделските предприятия, проектът предвижда разработването на модели, обясни проф. Николов. Той изтъкна, че са предвидени 6 работни пакета, които най общо се занимават с изграждане на научна мрежа, която е важен елемент за връзка с практиката. Сърцевината на проекта са пакет 3 и 4, които се занимават с разработване на методологически инструментариум, изграждане на иновационни модели и т.н.За да бъдат полезни, ще бъдат създадени конкретни модели за управление рисковете в земеделието и иновациите.По проекта ще бъде създаден и сайт, където ще се изнесат резултатите. Предвижда се и международна конференция и семинар.Доцент д-р Димо Атанасов, декан на факултета по икономика на Аграрния университет в Пловдив изтъкна, че повече от 15 години си партнират успешно с ИАИ. Той обясни, че има нужда да се работи по конкурентоспособността на земеделските ферми у нас. По думите му средата, в която се развиват българските земеделски стопанства е изключително динамична, конкуренция се появила извън България. Има нужда и от подобряване на недобрата структура на селското стопанство, обясни още д-р Атанасов.", "date": "2018.03.21", "title": "7 от 10 земеделци искат достъп до науката"}
{"url": "https://news.bg/int-politics/izrael-nikoga-nyama-da-pozvoli-na-iran-da-razpolaga-s-yadreni-orazhiya.html", "text": "Израелският министър на разузнаването Израел Кац предупреди, че страната ще предприеме мерки, за да попречи на Иран да разполага с ядрени оръжия, подчертавайки, че ядреният арсенал на Техеран ще представлява заплаха за съществуването на Израел, съобщават израелските медии.\"Смелото решение на израелското правителство преди близо 11 години да разруши ядрения реактор в Сирия и успешната операция след това изпраща ясно послание: Израел никога няма да допусне ядрени оръжия в държави като Иран, които застрашават съществуването му\", подчерта Кац в профила си в \"Туитър\".Коментарът идва скоро след като военното министерство на Израел разкри, че израелските военновъздушни сили са разрушили сирийско \"ядрено съоръжение в последните етапи на строителството му\" в източната сирийска провинция Дейр ез Зор през 2007 г. Министерството настоя, че обектът представлявал \"ядрена заплаха не само за Израел, но и за целия регион\".", "date": "2018.03.21", "title": "Израел никога няма да позволи на Иран да разполага с ядрени оръжия"}
{"url": "https://news.bg/world/seul-ne-izklyuchva-tristranna-sreshta-s-uchastieto-na-sasht-i-kndr.html", "text": "Президентът на Южна Корея Мун Дже-ин заяви, че е възможно организирането на тристранна среща с КНДР и САЩ, информира \"Ройтерс\".Мун Дже-ин поясни, че разговорите трябва да са със задача прекратяване на ядрената заплаха на Корейския полуостров.Държавният глава на Южна Корея ще се срещне с лидера на КНДР Ким Чен-ун през следващия месец след резултатна дипломация в Азия, Европа и САЩ. Президентът на САЩ Доналд Тръмп заяви, че може да се срещне с Ким в края на май.Срещата Северна Корея-САЩ ще бъде историческо събитие само по себе си след разговорите между двете Кореи, каза Мун в Синия дом в Сеул.Той заяви, че може да бъде организирана тристранна среща между КНДР, Република Корея и САЩ, като това ще зависи от мястото и напредъка.Представители на Южна Корея обмислят като място за евентуална тристранна среща граничното село Панмунджом, където Ким и Мун ще се срещнат в края на април.", "date": "2018.03.21", "title": "Сеул не изключва тристранна среща с участието на САЩ и КНДР"}
{"url": "https://news.bg/world/uvolnen-e-izpalnitelniyat-direktor-na-cambridge-analytica.html", "text": "Александър Никс, изпълнителен директор на компанията Cambridge Analytica е бил уволнен, съобщиха световните информационни аценции. В кратко изявление на компанията се казва, че уволнението му е в отговор на записаните и излъчени негови скандални изказвания, които не отговарят на ценностите, които изповядва Cambridge Analytica. Вече е определен и временно изпълняващ длъжността наследник на поста му, докато положението се стабилизира. Това идва веднага след скандала с откраднатите данни за 50 милиона потребители на Фейсбук. Припомняме, че по-рано стана ясно, че е изискана заповед за достъп до сървърите на компанията, ангажирана с президентската кампания на Доналд Тръмп.В понеделник британският телевизионен канал \"Channel 4\" показа видео от скрита камера, на което е заснет шефът на компанията Александър Никс, в което той разказва как екипът му може да дискредитира политици в интерес на своите клиенти.На въпрос на журналист, представящ се за потенциален клиент, за това докъде би стигнала фирмата в търсене на компромат, Никс отговаря \"Ние правим много повече\".Cambridge Analytica от своя страна твърди, че репортерът е представил невярно съдържанието на записаните разговори.", "date": "2018.03.21", "title": "Уволнен е изпълнителният директор на Cambridge Analytica"}
{"url": "https://news.bg/world/matis-otravyaneto-na-skripal-pokazva-che-rusiya-e-protivnik.html", "text": " Това заяви американският министър на отбраната Джим Матис, цитиран от АФП. Това заяви той пред журналисти. Винаги сме търсили възможност за сътрудничество с Русия. Тя обаче избра друго. Това отговори той на въпроса дали вижда в преизбирането на президента Владимир Путин шанс за затопляне на двустранните отношения. , увери той. Матис спомена и руската намеса във войната в Източна Украйна, анексирането на Крим и други проблеми, като заяви, че \"списъкът расте\". Това бе сред причините за налагане на санкции срещу Москва. Москва бе подложена на международен натиск след отравянето на Скрипал и дъщеря му. Руските власти отричат да имат нещо общо. ", "date": "2018.03.21", "title": "Матис: Отравянето на Скрипал показва, че Русия е противник "}
{"url": "https://news.bg/world/novi-eksplozii-v-teksas.html", "text": "Нови експлозии са разтресли Остин, Тексас, след вчерашния взрив на бомба, предадоха световните информационни агенции. Има ранени, чието състояние не е ясно. Припомняме, че вчера избухна устройство в склад на американската компания за куриерски услуги FedEx. Гръмналият пакет е трябвало да бъде доставен в Остин.Представител на полицията поясни, че кутията със среден размер е била на конвейер, когато е избухнала.Една жена пострада. Тя бе освободена за домашно лечение.Това е пореден бомбен удар в града за този месец. Полицията все още издирва извършителя. ", "date": "2018.03.21", "title": "Нови експлозии в Тексас "}
{"url": "https://news.bg/world/regionalnite-konflikti-obsadi-tramp-sas-sauditskiya-prestolonaslednik.html", "text": "Регионалните конфликти очаквано бяха сред основните теми, които обсъдиха американският президент Доналд Тръмп и саудитският с престолонаследника на Саудитска Арабия Мохамед бин Салман, предадоха световните информационни агенции. Срещата се проведе в Белия дом и със задоволство Тръмп определи двустранните отношения като отлични след нея. Двамата се обединиха в позицията си по отношение на Иран. Както е известно, Тръмп е противник на ядреното споразумение с Иран и е възможно да изтегли страната от него през май. Рияд е стар противник на Техеран и двете държави взаимно се обвиняват като спонсори на тероризма. Техеран обяви, че нови санкции или изтегляне на САЩ от сделката означава, че Иран също ще прекрати изпълнението на договора.Сенатът на САЩ междувременно вчера отхвърли резолюция, целяща прекратяване на американската военна помощ за ръководената от Саудитска Арабия коалиция срещу бунтовниците хуси в Йемен.Документът получи 55 гласа \"за\" срещу 44 гласа \"против\". ", "date": "2018.03.21", "title": "Регионалните конфликти обсъди Тръмп със саудитския престолонаследник "}
{"url": "https://news.bg/weather/dazhd-i-snyag-ni-ochakvat-dnes.html", "text": "Днес ни очакват превалявания от дъжд, в северозападните райони и сняг. Това съобщават от НИМХ на БАН. Продължава да се засилва вятърът, а с него ще нахлува и студен въздух. В следващите дни се очаква застудяване. Максималните температури в сряда са в широки градини - между 4 градуса в северните райони до 17 градуса в южните. През нощта срещу четвъртък валежи от сняг ще има на много места в Северна и по високите полета в Западна България. Атмосферното налягане ще се повишава. Припомняме, че вчера посрещнахме със сняг астрономическата пролет. В 18:15 часа българско време настъпи пролетното равноденствие, което бележи началото на астрономическата пролет за Северното полукълбо.То може да бъде на 20 или 21 март през различните години.Както повелява пролетната традиция, щъркелите вече дойдоха, но бяха изненадани от лошото време. Някои от тях се оказаха в критично състояние и се наложи да получат помощ от хоратаЗа птиците опасност представляват не ниските температури сами по себе си, а обледяването на крилата, което води до невъзможност да летят.", "date": "2018.03.21", "title": "Дъжд и сняг ни очакват днес"}
{"url": "https://news.bg/bulgaria/v-sds-iskat-ostavkata-na-lukarski.html", "text": "Част от СДС-арите искат оставката на председателя Божидар Лукарски и ще повдигнат официално въпроса поискана на 17 април, по време на заседание на Националния съвет. На конференцията след това ще избере новият лидер.Решението е взето на съвещание на партийните структури от Югоизточна България, което се проведе в Стара Загора. Това заяви Николай Александров - областен председател на СДС-Стара Загора, цитиран от БНР.Хората по места не са доволни от изолацията на партията в момента от останалите десни формации и от липсата на активна политика спрямо новото правителство и яснота за бъдещето на СДС. Основният упрек към председателя неговият заместник Емил Кабаиванов обобщи с едно изречение: \"Две трети от гласовете са нужни, за да бъде сменен председателят, след което се назначава временно изпълняващ длъжността. Форматът Реформаторски блок вече е изчерпан и партията ще преустанови членството си в него, стана ясно още. Участниците в срещата потвърдиха опозиционния характер на СДС и анти-ГЕРБ политиката, която партията ще води и в бъдеще. \"Не сме гласували за Румен Радев и това не е нашият президент\"- посочиха още представителите на СДС. \"Под никаква форма няма да участваме в политически проект, вдъхновен от новия президент\".Ще се проучват нагласите по места за възможни партньори. , коментира Емил Кабаиванов. \"Компромиси ще трябва да се правят, но никога в дясно проблемите не са били идейни, а винаги става дума за личен егоизъм\"- допълни още той. - така определи партията Румен Христов, зам.-председател на СДС.", "date": "2018.03.21", "title": "В СДС искат оставката на Лукарски "}
{"url": "https://news.bg/bulgaria/valezhi-magla-svlachishta-i-remonti-prechat-na-dvizhenieto-po-patishtata.html", "text": "Температурите са в интервала от - 5° до + 9°. Това съобщават от пресцентъра на АПИ. Времето над страната е с разкъсана облачност. Слаб до умерен вятър духа в областите Силистра, Търговище, Добрич, Варна Ямбол и Смолян. Слаб дъжд вали в районите на Долна Диканя /обл.Кюстендил/ и Гинци /обл.София/. Слаб сняг вали на Петрохан.Пътните настилки са предимно мокри, заледени и обработени.Намалена видимост поради мъгла:- до 10 м на АМ \"Хемус\" в района между км 30 и км 41 /обл.София/;- до 50 м в районите на Панагюрски колони /обл.Пазарджик/; Босна и Малко Търново /обл.Бургас/;- до 100 м в районите на Левски, Деков, Телиш и Българене /обл.Плевен/.СЪСТОЯНИЕ НА АВТОМАГИСТРАЛИТЕ:АМ \"Тракия\":Област София: Ограничено е движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ \"Хемус\": няма ограничения.АМ \"Струма\": няма ограничения.АМ \"Марица\": няма ограничения.АМ \"Черно море\": няма ограничения.АМ \"Люлин\":Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Срок до 04.04.2018 г.;Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - забранен за МПС над 12 т;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Котленски\" - забранен за МПС над 12 т;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ", "date": "2018.03.21", "title": "Валежи, мъгла, свлачища и ремонти пречат на движението по пътищата "}
{"url": "https://news.bg/regions/zdravno-tarsi-speshno-novo-myasto-na-tsentara-po-narkomanii.html", "text": "Националният център по наркомании трябва да бъде преместен.В момента той се помещава на улица \"Пиротска\" в софийския квартал Зона Б5, но жителите на квартал \"Банишора\" се натъкват в последните седмици на разлепени бележки по блокове и градинки с призив за отпор Центъра да бъде преместен в техния квартал и да дели една сграда с Националния център по заразни и паразитни болести. Хората се притесняват от ежедневното присъствие на зависими.Че се търси ново място на Центъра по наркомании стана ясно и в отговора на запитването на News.bg до Министерство на здравеопазването, изпратено на 14-ти март. Отговорът бе получен вчера 19-ти март и е лаконичен:Краткият отговор не само потвърждава наличието на проблем, но и от него става ясно, че на този етап няма и яснота за неговото разрешаване - няма място. Навсякъде, където и да бъде преместен Центърът по наркомании, вероятно ще предизвика недоволството на граждани и най-вече на живущите в близост, както и преди години имаше протестни писма от Зона Б5 и Зона Б18.В разлепена информация на входните врати на живущите в столичния квартал \"Банишора\" се твърди, че е взето решение за преместване на Центъра по наркомании в Националния център по заразни и паразитни болести, намиращ се на .На уточняващ въпрос, изпратен по-рано през деня, от вариантите изключва ли се този за преместването му в Националния център по заразни и паразитни болести, предвид взаимноизключващите се дейности на двете институции, от здравно министерство коментираха единствено, че е необходимо политическо решение.Евентуалното преместване на Центъра по наркомании в столичния квартал \"Банишора\" би го поставило в близост до две детски градини, детска площадка и до Централния Софийски затвор. Действието безспорно би засегнало и научноизследователската работа на най-стария у нас научно-практически институт в областта на здравеопазването.От пресцентъра на МЗ отказаха да дадат разрешение за разговор с потърпевшата страна по казуса в лицето на д-р Пламен Попов, директор на Националния център по наркомании, тъй като той се намира под шапката на министерството. От News.bg искахме да попитаме какви са нуждите на центъра, предвид спецификата на работа, както и какви са вариантите на този етап.Паралелно с това от отговора на МЗ се разбира, че сградата на улица \"Пиротска\" е собственост на Столична община и Центъра по наркомании се помещава там по договор.Милка Христова, заместник-председател на Столичния общински съвет и заместник-председател на постоянната комисия по здравеопазване в СОС потвърди пред News.bg за решението на комисията договорът да бъде прекратен: \"В комисията се оформи като становище, че е необходимо да се намери нов терен за Центъра по наркомании\".\"Правили сме допитване към кметове на райони, но навсякъде срещаме доста сериозен отпор от страна на гражданите, предвид спецификата и дейността на центъра. Отново ще направим опит да потърсим терен\", коментира Христова, въпреки че по думите й \"това би трябвало да е дейност на МЗ\".На въпрос дали е постъпвала информация за преместването на центъра в Института по вирусология, Христова заяви: \"Нямам такава информация.\" В общинската здравна комисия този вариант не е обсъждан.", "date": "2018.03.21", "title": "Здравно търси спешно ново място на Центъра по наркомании"}
{"url": "https://news.bg/health/pirogov-povishava-standarta-na-personala-i-zaplatite-s-300-lv.html", "text": "След преминали няколко проверки от медицински одит \"Пирогов\" има препоръка да влезе в стандартите по специалностите, те и сега са, но трябва повече, коментира пред БНТ ръководителят на \"Пирогов\", проф. Асен Балтов. Той допълни, че в болницата работят 2150 човека, но по структура трябва да са 2700, а наличния персонал и щатни бройки трябва да отговарят на всички стандарти, Ако има 4 травматологии ще се направят две, ще има 6 лекари и 12 сестри, същото е и за хирургията. Ще се окрупняват отделения и лаборатории, 7 лаборатории в един общ блок с една шапка от 3 души, които ще контролират. Отпадат някои началнически длъжности, а някои ще отпаднат от само себе си. \"Пирогов\" има много пациенти и лекарите трупат опит, степени и напускат, обясни Балтов.От 1 януари минималната работна залата е повишена на 510 лева, днес и утре са последните преговори и се подписва Колективен трудово договор, а от 1 април трябва да се повишат заплатите в болницата средно с 300 лева. Няма да има съкращения, а само оптимизиране, тоест на нивото на компетентност на персонала, допълни ръководителя на Пирогов.Увеличението на заплатите е надежда да се привлекат медицински сестри, което е проблем за всички болници и с тези кадри.Относно финансовото състояние за 2017 година, Балтов обясни, че са направени погасителни планове и предоговаряне на задълженията. Като цяло се завърша с около 1,5 млн. над това което е към момента. Имат около 22 млн. задължения, но спрямо договарянето вече са в добра ситуация. Има баланс и този баланс ще подобри ситуацията, а с новите цени и клинични пътеки, приходите ще се увеличат със 120 хил. на месец.Балтов коментира, че откакто е поел поста са направени обществени поръчки за почти всички договори и са намалили почти всички цени на медикаменти и консумативи, разходите са оптимизирани оптимално, а с договорите ще се оптимизират ежегодно. Прането е намалено наполовина с около 30 хил. лв на месец. Сключен е и договор за енергийна ефективност.Поддръжка на асансьори е сериозно перо, но договорите на \"Пирогов\" са добри, имат обаче много асансьори и то стари, но няма преразход. Стараят се всяка обществена поръчка да е прозрачна, допълни Балтов.Започва работа и нова регистратура, за оптимизиране и в помощ на пациентите. Някои от павилионите не са ремонтирани от 70-та година, но няма средства, надяват се да има възможност следващите. Единствените свръхмодерна е детската клиника.Балтов коментира и дигитализирането на здравната карта, определи ги като полезни, но независещи от \"Пирогов\". Във връзка с електронните здравни досиета, той коментира, че в \"Пирогов\" правя каквото могат и към момента, помогнали са и на НЗОК с информация.Накрая проф. Балтов предупреди, че мръсният въздух се отразява по-зле от цигарения дим. Замърсяването застрашава с рак на белия дроб повече от един активен пушач или дори пасивен. Уточни че това е неговото лично мнение, защото няма данни, но спрямо статистиката очаква увеличаване на онкологичните заболявания поради тази причина.Припомняме, на 16 март 2018 г. от прокуратурата обявиха, че започват проверка срещу \"Пирогов\" и още шест болници. От Института за спешна медицинска помощ заявиха, че ще съдействат изцяло на държавното обвинение.Прокурорите от Върховната касационна прокуратура са образували другите шест досъдебни производства на болничните заведения. Това са МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ \"Д-р Черкезов\" -Велико Търново и МБАЛ \"Д-р Атанас Дафовски\"-Кърджали.Проверката на . Проверката бе обявена от три институции - МЗ, МВР и прокуратурата в лицето на главния прокурор. Поводът беше окаяното положение в което се намират няколко болници - Враца, Ловеч и др., но паралелно с това редица дейности се извършват от частни здравни заведения. Така проверката бе обявена срещу източването на Здравната каса от болниците.", "date": "2018.03.21", "title": "\"Пирогов\" повишава стандарта на персонала и заплатите с 300 лв"}
{"url": "https://news.bg/regions/v-karnobatskoto-selo-sarnevo-se-pritesnyavat-ot-nivata-na-vodata-i-yazovirite.html", "text": "В карнобатското село Сърнево се притесняват от нивата на водата и преливане на язовирите. Местни хора смятат, че коритото на р. Русокастренска не се почиства достатъчно често, а нивото на водата остава високо, съобщава БТВ.Припомняме, че проблемът е ясен от години, а.Такова е състоянието в наводненото през есента село Ливада, където хората с тревога следят нивото на водата при всеки дъжд. Последният валеж е превърнал дерето, което минава през селото, в езеро.Част от къщите там вече са ремонтирани, но хората се притесняват от ново заливане.В съседното село Тръстиково дигата е пропаднала на няколко места, а в Попски извор деретата са задръстени и преливат. Тази част от р. Русокастренска се стопанисва от \"Напоителни системи\". Дружеството трябва да поддържа и дигата, а има реална опасност тя да се скъса.\"За да бъдат изчистени държавните участъци е необходима съответната финансова подкрепа. Продължаваме да пишем писма до съответните ресорни министерства, за да може да ни бъде осигурено финансиране\", коментира Владимир Крумов, зам.-областен управител на Бургас. И тъй като пари за почистване с техника няма, пак ще се разчита на затворници.Властите в Бургаско уверяват, че всички язовири в областта се наблюдават денонощно.", "date": "2018.03.21", "title": "В карнобатското село Сърнево се притесняват от нивата на водата и язовирите"}
{"url": "https://news.bg/int-politics/lavrov-ubeden-velikobritaniya-umishleno-podkopava-otnosheniyata-s-rusiya.html", "text": "Външният министър на Русия Сергей Лавров обяви, че Великобритания умишлено \"подкопава\" отношенията с Русия след отравянето на бившия руски шпионин Сергей Скрипал, съобщават руските медии.\"Няма съмнение, че настоящите британски власти умишлено предприеха курс, целящ подкопаване на двустранните отношения\", коментира Лавров по време на посещението си в японската столица Токио, където се срещна с японския си колега Таро Коно.Руският първи дипломат предупреди, че Москва ще продължи да реагира на действията на Обединетото кралство с реципрочност в случай, че Лондон не промени позицията си.Коментирайки отношението към случая Скрипал, Лавров настоя, че Русия е поставила \"напълно професионални, ясни и конкретни\" въпроси и подчерта, че същото не може да се каже за британската страна.Напрежението между двете страни се засили, след като Великобритания обвини Русия за покушението срещу Скрипал и в отговори реши да експулсира 23-ма руски дипломати. Москва категорично отрича твърденията и изгони същия брой британски дипломати от Русия в ответни мерки.", "date": "2018.03.21", "title": "Лавров убеден: Великобритания умишлено подкопава отношенията с Русия"}
{"url": "https://news.bg/regions/aktivizirano-svlachishte-na-vhoda-na-tran-spira-dvizhenieto.html", "text": "Активизирано свлачище на входа на Трън спира движението. Свлачището е от лявата страна на път II-63 между 44 и 47 км по посока Трън. В късните часове на вчерашния следобед движението на тежкотоварните автомобили през пътния участък е спряно, снощи е преустановено и цялото движение, съобщава НоваТВ.\"На практика това е основната пътна артерия, свързваща областта с града. В момента се използва обиколен маршрут през селата Велиново и Глоговица, който също не е безпроблемен, но при всички случаи дава алтернатива. Работи се активно по укрепване на терена\", коментира областният управител Ирена Соколова.По данни на кмета на Трън Цветислава Цветкова общината разполага с фракции, скална маса и обезпечава насипните дейности.Припомняме, пътят Смолян - Мадан ще остане затворен четири-пет и дори шест месеца. Това се препоръчва в доклада на експертите, внесен вчера в Агенция \"Пътна инфраструктура\".Нов път осигурява свързаност на селата, засегнати от срутищото Смолян - Мадан. Това заяви директорът на Агенция \"Пътна инфраструктура\" инж. Дончо Атанасов, който лично поддържа връзка с областния управител на Смолян и засегнатите от  кметове на населени места. Той изрази надежда следващата седмица , да бъде асфалтиран и обезопасен. ", "date": "2018.03.21", "title": "Активизирано свлачище на входа на Трън спира движението"}
{"url": "https://news.bg/int-politics/rusiya-smamri-yaponiya-za-razgrashtaneto-na-pro-na-sasht.html", "text": "Сътрудничеството на Япония със САЩ в разгръщането на глобална система за противоракетна отбрана пряко засяга националната сигурност на Русия. Това обяви руският външен министър Сергей Лавров при посещението си в Токио.Япония планира да разположи на своя територия разработената от САЩ наземна противоракетна система Aegis Ashore.\"При пълно зачитане на правото на Япония да избере начина, по който защитава територията си, ние изхождаме от предпоставката, че каквито и да е действия на която и да е държава трябва да се основават на правилото за неделимост на сигурността\", подчерта Лавров, добавяйки, че никой не трябва да гарантира сигурността си, като нарушава сигурността на другите.Руският дипломат също така заяви, че е убеден, че САЩ изграждат мрежи за противоракетна отбрана, за да сдържат Русия, а не да се справят със заплахи, идващи от Иран и Северна Корея.", "date": "2018.03.21", "title": "Русия смъмри Япония за разгръщането на ПРО на САЩ"}
{"url": "https://news.bg/regions/polovinata-patishta-v-balgariya-v-losho-ili-v-mnogo-losho-sastoyanie.html", "text": "8000 от 20 000 км републикански пътища са в лошо или много лошо състояние. Същото важи и за над 12 000 от 20 000 км общинска пътна мрежа. Тази нерадостна българска картина обрисува регионалният министър Николай Нанков в сутрешния блок на БиТиВи.По думите му, около 100 млн. лв. годишно от бюджета отиват за запълване на дупки по пътищата, като настоя, че този неефективен и неустойчив метод трябва да бъде прекратен и се търсело дългосрочно решение.\"30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да \"цъфнат\", отбеляза министърът. Той увери, че се търси вариант за кардиналното решаване на проблема.Фигуративно сме поставили чиновник до всяка дупка, коментира още Николай Нанков по повод нареждането на премиера по въпроса. Нанков допълни, че в момента на годишна база около 400 км пътища се рехабилитират напълно.Освен средства от тол системата и от бюджета пари за пътни ремонти ще се търсят и от нов фонд, свързан с пътната безопасност, който ЕК създава.С въвеждането на тол системата нашите прогнози са с 3-4 пъти по-голям обем от пътища на годишна база. Така че за около 6-7 г. ще сме готови с пълна рехабилитация, увери Нанков.", "date": "2018.03.21", "title": "Половината пътища в България - в лошо или в много лошо състояние"}
{"url": "https://news.bg/politics/kalfin-ne-e-iznenadan-ot-tendentsiyata-za-uvelichavane-na-naprezhenieto-v-sveta.html", "text": "Отношенията между Русия и ЕС навлязоха в нова сложна фаза. Геополитическата обстановка в света се усложнява. Това, което виждаме, не е изненадващо, като тенденцията е за увеличаване на напрежението, коментира пред БНТ бившият външен министър Ивайло Калфин.Припомняме, нападението над Скрипал предизвика дипломатичен скандал межу Русия и Великобритания. Британският премиер , а външният министър на Великобритания Борис  като поръчител на нападението. \"Никой няма интерес от това, което се случи с руския шпионин. Никой не печели от подобен инцидент. Очаквам след изборите в Русия напрежението да спадне, но то е търсено и от двете страни. Очевидно някои от световните сили обичат да имат явно дефинират знак, защото така се мобилизират. Това става и в Русия, и САЩ. Близкият изток очевидно е регион, в който има интереси да няма мир. Сирия е интересна, че там е театър, на който добре работят тези противопоставяния, които са по-общи в Близкия Изток\", обясни Калфин.Според Калфин отношенията между  след операцията в Сирия. Калфин смята, че Ердоган се опитва да получи повече политически терен преди разговорите на 26 март във Варна, но е на ръба той да не се проведе.За срещата между европейските лидери и турския президент във Варна Калфин коментира, че това няма да е среща за разширяване на ЕС, а за пари и Турция се нуждае страшно много от нея, но не е сигурно, че ще се случи заради провокацията й срещу Кипър и Гърция.\"Има страни като Гърция и Кипър, които са против и то заради действия на Ердоган. В последните месеци той направи няколко пъти умишлени провокации в Средиземно море срещу тези две държави. Турция се нуждае страшно много от подобна среща. На нея няма да се говори за присъединяване. Тя би искала да се говори за митническия съюз, за следващото споразумение за бежанците. Ако има среща във Варна, ще става въпрос за пари, а не за разширяване на ЕС\", коментира бившият външен министър Ивайло Калфин.", "date": "2018.03.21", "title": "Калфин не е изненадан от тенденцията за увеличаване на напрежението в света"}
{"url": "https://news.bg/crime/tarseshtite-ubezhishte-u-nas-glavno-ot-afganistan.html", "text": "От Афганистан е най-големият брой хора, търсещи убежище у нас. През 2017 г. 1050 афганистанци са кандидатствали за убежище у нас, следвани от иракчани и сирийци. Това става ясно от данни на Евростат.За първите два месеца на тази година у нас са потърсили убежище 224 души, най-голям е бил броят на сирийците - 150. Убежище е отказано на около 180 души.Над 650 000 мигранти са потърсили убежище в Европейския съюз през 2017 година. Германия е страната с най-голям брой кандидати за убежище - над 200 000 души.", "date": "2018.03.21", "title": "Търсещите убежище у нас - главно от Афганистан"}
{"url": "https://news.bg/press/radev-ne-mozhe-do-vsyaka-dupka-da-slozhim-politsay-izbirame-novite-evrodeputati-na-26-may.html", "text": "Пътища. \"Сега\":Радев: Не може до всяка дупка да сложим полицай \"Разбира се, че до всяка дупка няма да има полицай, това, което и вие буквално чухте от премиера, но ние навсякъде, където и досега сме го правили, но сега с по-голяма активност, ще дадем предписания\". Това заяви вътрешният министър Валентин Радев ден, след като премиерът Бойко Борисов нареди до всички дупки по пътищата да има полицай или чиновник. Защото има на места отворени такива ями, които сега, като падне дъждът, не се виждат и ще се пребие човек... Двеста хиляди души администрация имаме! Ако трябва - всички ги изкарвате навън и докато не се поправи - стоят, алармират\", заяви Борисов на оперативно заседание в Министерския съвет в понеделник.Това няма как да стане, но пък Радев се е договорил с регионалния министър Николай Нанков да работят за подобряване на пътищата, обясни самият той. Функцията на МВР обаче била само контролна - да подава сигнали, а регионалното министерство трябвало да поправя настилките. Избори. \"Монитор\":Избираме новите евродепутати на 26 май Евровотът през 2019 година да се проведе между 23 и 26 май. Това реши Съветът на ЕС по общи въпроси, като постигна споразумение в кой времеви прозорец гражданите на ЕС ще могат да изберат своите представители в ЕП. Тъй като по традиция у нас изборите се провеждат в неделя, по всяка вероятност българите ще изразят предпочитанията си за представителите на страната ни в следващия състав на ЕП на 26 май. Съветът реши все пак да се консултира и с ЕП за решението за датите, преди окончателното му приемане.Евроизборите се провеждат на всеки пет години, а съгласно Акта за избор на членове на ЕП от 1976 година, през 2019 година следва да се проведат от 6 до 9 юни. Много от държавите членки обаче са преценили, че това е невъзможно, тъй като тогава е Петдесетница. Именно затова Съветът се съгласил да определи алтернативни дати. Оздравяване. \"24 Часа\":\"Пирогов\" слива клиники и отделения - от 46 стават 30, без съкращения на медици \"Пирогов\" пристъпва веднага към изпълнение на 3-годишен план за финансово оздравяване, предложен в сряда от Министерството на здравеопазването. Това ще се случи без съкращаване на нито 1 лекар, медицинска сестра или санитар. Няма да се ограничава и достъпът на пациенти.\"Целта е да оптимизираме разходите и в същото време да не си изпускаме ценните кадри, напротив, привличаме млади лекари - в болницата специализират рекордните за лечебно заведение 130 млади колеги.Като водещ механизъм за изпълнение на плана за оздравяване ще се оптимизират структурите с еднаква дейност в спешната болница и за рационално използване на сградния фонд. Затворници. \"Монитор\":България рекордьор по ръст на затворниците За 2016 година страната ни е първенец в Европа по ръст на броя на затворниците. Това сочи статистика на Съвета на Европа относно броя на лишените от свобода граждани в европейските страни.Спрямо 2015 година през 2016 година в България броят на затворниците е нараснал с 10.8%. За равносметка - броят на затворниците в Турция за този период се е повишил с 9.5%. След това в статистиката се нареждат Чехия, където ръстът е 7.6%, Сърбия - 6.6% и Дания - 5.5%, съобщи \"24 часа\", позовавайки се на БТА.България е сред държавите, където е регистриран най-голям брой затворници, осъдени за кражби. При средно 30 осъдени за кражби на 100 000 души население за цяла Европа, у нас лишените от свобода за кражба са 37 на 100 000 души. С по-лоши показатели в тази графа са само Азербайджан (38,5), Турция (42.7%), Полша (47.8%) и Грузия (231.7%).Към септември 2016 г. у нас е имало 8347 затворници, включително задържаните в арестите. Всеки задържан е разполагал средно с по четири квадратни метра жизнена площ. У нас има общо 9670 места за затворници, от които 8127 са в затворите. Бедствие. \"Сега\":Язовирите в селата Екзарх Антимово и Церковски преливатЗаради поройните дъждове и активното снеготопене преливат двата язовира в карнобатските села Екзарх Антимово и Церковски, съобщи Btv. Започнало е контролирано изпускане на водоемите, които се оттичат в местна река. Водосборът обаче попада в с. Сърнево, което реката пресича.Затоваie.селото е в очакване на приливна вълна, а хората се готвят за частична евакуация. Имотите в непосредствена близост до реката и в ниските части на населеното място се обграждат спешно с диги от торби с пясък. В селото живеят 150 души.От двете му страни има над 10 каскадни язовира, които се изпускат контролирано. Арендаторът на част от водоемите, който преди обяд е минал да предупреди хората за възможна преливна вълна, съобщи по-късно, че опасността според него преминава, тъй като е възможно част от водата да се разлее по нивите и да не стигне до селото. Хората обаче се тревожат и ще изкарат поредна неспокойна нощ", "date": "2018.03.21", "title": "Радев: Не може до всяка дупка да сложим полицай: Избираме новите евродепутати на 26 май"}
{"url": "https://news.bg/politics/ns-se-nazhezhi-do-gyobelsova-retorika-i-analiz-na-facebook-statusi.html", "text": "ГЕРБ възмутени от статуса на Таско Ерменков за изборите в Русия. Тома Биков го обвини във функционална неграмотност. Отношенията между България и Русия трябва да стъпват на взаимно изгодна основа, а не на чувства, заяви ГЕРБ. Той видя антиевропейско поведение в червените.Тома Биков е недоволен, че Таско Ерменков обижда наши партньори, наричайки ги идиоти. Освен това червеният депутат признавал анексията на Крим. От ГЕРБ са възмутени и от мълчанието на лидера Корнелия Нинова и настояха още днес тя да вземе позиция по статуса на Ерменков.Той се ядоса,че . Тя поиска позиция от кабинета. Затова ГЕРБ искат днес нейната позицията за Ерменков.Левицата видя гьобелсова пропаганда в изказването на Тома Биков. Александър Паунов защити социалиста и заяви, че Таско Ерменков е изказал лично мнение. Захапа и Цветан Цветанов, че давал такъв тон.Цветанов реагира разбира се, оставайки изумен от неясните позиции в столетницата.Произвеждате само конфликти, скандали, проблеми, намеси се и Кристиян Вигенин. Не сте в състояние адекватно да се противопоставите на критиките на опозицията, смята социалистът.Той настоя управляващите да се съсредоточат върху важните държавни дела. Вие се държите като авторитарна партия в авторитарна държава, захапа Вигенин опонентите си. Светът се променя и позициите се променят, коментира социалистът.", "date": "2018.03.21", "title": "НС се нажежи до гьобелсова реторика и анализ на Facebook статуси"}
{"url": "https://news.bg/tech/balgarskiyat-aparat-lyulin-mo-zaraboti-ot-mars.html", "text": "Апаратът \"Люлин-МО\" е заработил успешно от орбита на Марс, съобщават от Българската академия на науките (БАН).Устройството е разработката е на Института за космически изследвания към БАН и има за цел да измери радиацията, на която ще бъде подложен екипаж на бъдеща човешка мисия до Червената планета.\"Люлин-МО\" беше изстрелян в Космоса през 2016 г. като част от техниката по съвместния проект на Европейската и Руска космически агенции \"ЕкзоМарс\". По пътя до там българската апаратура работеше безупречно и бяха получени уникални резултати за радиационната обстановка по трасето Земя-Марс, припомнят от БАН.На 12 и 19 март 2018 г. бяха проведени първите тестови включвания на научната апаратура и след година мълчание \"Люлин-МО\" е заработил успешно. В средата на април 2018 г. се очаква включване на \"Люлин-МО\" в пълен режим на работа. Там апаратурата ще продължи да измерва радиационната обстановка.", "date": "2018.03.21", "title": "Българският апарат \"Люлин-МО\" заработи от Марс"}
{"url": "https://news.bg/crime/borisov-dava-pari-na-nadziratelite.html", "text": "Премиерът Бойко Борисов обеща допълнително пари и за надзирателите. Това стана ясно след среща на Синдикатите на служителите в затворите в България и СНЦ \"Синдикат охрана\" с министър председателя и правосъдния министър Цецка Цачева.Борисов и Цачева обсъдиха със Синдиката исканията на служителите. Премиерът обеща да бъдат отпуснати допълнително пари за двете дирекции, като парите ще бъдат отпуснати за увеличение на заплатите на служителите на затворите и съдебната охрана и изравняване на сумите плащани за специфични служебни дейности с тези в МВР.Технологичните стъпки и разпределението на конкретните задачи бяха определени на последваща среща в Министерството на правосъдието.Уговорена беше и следваща среща в Министерството на правосъдието на 29 март.Синдикатът се ангажира да уведоми членовете си. След обсъждане на предложенията УС да обяви решението си дали ще продължат протестните действия или те ще бъдат прекратени. Заседанието на УС на сдружението е насрочено за 23 март в Пловдив.Докато Синдикатът реши дали приема предложенията на правителството, се прекратяват предварително насрочените локални протести в Ловеч, Враца, Пазарджик и Стара Загора.Надзирателите протестираха многократно и заплашиха с , за да привлекат международно внимание.Припомняме, след  - национални и регионални, министър-председателят Бойко за възнаграждения на униформените.Това е и една и от причините надзирателите също да искат по-високи заплати. Според тях не е справедливо полицейските заплати да се повишават, а тези на надзирателите - не.", "date": "2018.03.21", "title": "Борисов дава пари на надзирателите"}
{"url": "https://news.bg/politics/ermenkov-po-kasi-gashteta-i-teniska-pisal-statusa-za-krim.html", "text": "Социалистът Таско Ерменков се защити в кулоарите на парламента, заявявайки, че е изразил лична позиция в социалната мрежа за изборите в Русия.Според него управляващите създавали само скандали. В момента не се решават проблемите на държавата, а се търси начин как да се окалят хората. Призоваваме управляващите да се отнасят сериозно към задълженията си, настоя Ерменков.С неговото име герберите се опитвали да замазват скандалите. ГЕРБ се опитват всички да ни правят на идиоти, смята социалистът.Иначе нямало как статуса му да е партийна позиция, защото го писал вечерта, по къси гащета и тениска с лаптоп на колене.", "date": "2018.03.21", "title": "Ерменков по къси гащета и тениска писал статуса за Крим"}
{"url": "https://news.bg/int-politics/svrahzvukovite-orazhiya-na-rusiya-pritesniha-pentagona.html", "text": "САЩ няма какво да противопоставят на руските свръхзвукови оръжия. Това обяви председателят на стратегическото командване на въоръжените сили на САЩ ген. Джон Хайтън, цитиран от \"Бизнес инсайдър\".Говорейки по време на изслушване в Комисията за въоръжените сили на Сената на САЩ, той изразил мнението, че САЩ не разполагат със средства за отбрана срещу руските свръхзвукови оръжия.По думите му, единственият начин за защита са сили за сдържане, които включват в себе си триади и ядрени способности.На 1 март руският президент Владимир Путин изнесе реч пред горната камара на руския парламент, в която представи най-новите видове руски оръжия, които нямат аналози в света. Става дума за ракетна система \"Сармат\", подводни безпилотни самолети, крилати ракети, въздушна ракетна система \"Кинжал\", лазерни оръжия.Освен това Путин говори за създаването на свръхзвуково оръжие - системата \"Авангард\", способна да лети в горните слоеве на атмосферата с междуконтинентален обсег със скорост, надвишаваща повече от 20 пъти скоростта на звука. Според експерти появата на такива оръжия ще направи безполезна цялата американска система за противоракетна отбрана.", "date": "2018.03.21", "title": "Свръхзвуковите оръжия на Русия притесниха Пентагона"}
{"url": "https://news.bg/regions/pozhar-unishtozhi-doma-na-semeystvo-s-uvrezhdaniya-v-sopot.html", "text": "Пожар остави без покрив дома на семейство с двама инвалиди в Сопот. Пожарът беше миналия петък, уточни bTV.При инцидента почина 41-годишна жена. Тя е дъщеря на оцелялата 61-годишна жена, която сама се грижи за двете си пораснали деца, които са с увреждания. Възрастната жена гледа и внучка-първокласничка. \"Не знам какво да направя. Към кого да се обърна, каква помощ да търся\", разказва жената.Мария Димитрова, координатор на проект \"Независим живот\" към община Сопот признава, че ситуацията е твърде тежка. \"Жената гледа двете си деца с увреждания и внучето си в допълнение, което в момента е в първи клас. За една жена, която се грижи сама за децата и за внучето си - положението е крайно тежко\", допълни Димитрова.Макар домът им да е без покрив, семейството няма къде другаде да отиде.", "date": "2018.03.21", "title": "Пожар унищожи дома на семейство с увреждания в Сопот"}
{"url": "https://news.bg/education/spetskomisiya-shte-lovi-nauchni-plagiati.html", "text": "Спецкомисия към МОН ще следи за плагиатство в науката. Това става с приемането на текстове от Закона за развитие на академичния състав. Тя ще се състои от пет души, един от които ще е юрист. С Комисията по академична етика създаваме прозрачност и връщаме доверието в процедурите за академично израстване, категорична бе шефката на просветната комисия Милена Дамянова. Текстовете уреждат и научните конкурси.Знаете ли колко жалби постъпват в Министерството и в Комисията по образование, на които към момента ние не можем да отговорим, аргументира се тя.Основно сигналите са от млади хора, които не са допуснати по една или друга причина да вървят по пътя на своето академична развитие.От БСП обаче захапаха управляващите. Плагиатството не е основният проблем на науката, според червената Светла Бъчварова. По мнението й с тези промени излиза, че основното нещо, което прави академичната общност е да преписва.Проблемът в науката е нейното финансиране и устойчивост на нейните кадри, смята Бъчварова.", "date": "2018.03.21", "title": "Спецкомисия ще лови научни плагиати"}
{"url": "https://news.bg/finance/es-se-vazstanovyava-bavno-ot-ikonomicheskata-kriza-10-godini-po-kasno.html", "text": "За десетте години след икономическата криза от 2008 г., възстановяването на ЕС продължава с особено бавни темпове, в сравнение с тези на другите големи икономики. През 2017 г. производството на ЕС е само 9% по-високо спрямо годините преди кризата, докато САЩ реализира 15% ръст, а Канада - 18%. Това сочат изводите от редовния доклад \"Барометър за реформи\" на европейската бизнес конфедерация \"BusinessEurope\".Докладът на \"BusinessEurope\" оценява актуалното икономическо състояние на ЕС и е базиран на доклади на членуващите в конфедерацията бизнес организации. За България това е Българската стопанска камара (БСК). В документа се отправят и препоръки за структурни реформи и бъдещи приоритети за развитието на европейската икономика.Оценките и препоръките са структурирани в пет тематични области - пазар на труда и умения, бизнес среда, иновации и дигитална трансформация, достъп до финанси и финансова стабилност, данъци и обществени финанси.Докладът констатира, че възстановяването на ЕС се подкрепя от редица временни фактори, особено разширената програма на Европейската централна банка за закупуване на активи. Според анализаторите обаче ако ЕС не предприеме мерки и реформи, основният капацитет на ЕС за дългосрочен растеж ще остане само 1.3%, което е доста под \"цикличния\" ръст от около 2%.За да се избегне това представителите на европейския бизнес препоръчват да се предприемат спешни политически действия, за да се избегнат несъответствията на пазара на труда, което все повече действа като спирачка за икономическия растеж. Съюзът също така трябва да обърне внимание на системите за образование и обучение, които трябва да станат по-добре приспособени към нуждите на пазара на труда, с акцент върху подготовката на кадри с дигитални и STEM-умения. Според европейския бизнес регулаторната рамка на пазара на труда трябва да бъде по-ясна, проста и гъвкава, отчитайки все по-бързото развитие на цифровата икономика. Данъчните системи също трябва да са по-прости, прозрачни и удобни за потребителите.Докладът очертава нуждата и от по-ефективно разходване на публичните финанси и намаляване на данъците, възпрепятстващи растежа, както и необходимостта от постигане на истински интегриран единен пазар, по-специално в областите на цифровата икономика, телекомуникациите, енергетиката и услугите. Също така трябва да се гарантира и че регулирането на равнище ЕС и на национално равнище е добре разработено и правилно наложено, с минимално административно натоварване.Според доклада цените на енергията в ЕС трябва да позволяват на предприятията в Общността да бъдат конкурентоспособни в международен план. Трябва да се разшири и трансевропейската и национална инфраструктура.", "date": "2018.03.21", "title": "ЕС се възстановява бавно от икономическата криза 10 години по-късно"}
{"url": "https://news.bg/crime/arestuvaha-mazh-otvlyakal-6-godishno-dete.html", "text": "Задържаха мъж, отвлякъл 6-годишно момче, съобщиха от МВР-Перник, цитирани от \"\". Мъжът е задържан от пернишки и благоевградски полицаи.Отвличането е станало във вторник на територията на брезнишко село. Сигналът е получен около обяд в РУ-Брезник от 32-годишна жена. Тя съобщила за побой от мъж, с когото е живяла на семейни начала и е отвлечен 6-годишният й син. Жената е от град Симитли, но е дошла на работа в Брезнишко.48-годишният Х.Г. е задържан в Симитли, заедно с отвлеченото малолетно дете. Мъжът е с 24-часова мярка по Закона за МВР, а детето е настанено при роднини на майката.", "date": "2018.03.21", "title": "Арестуваха мъж, отвлякъл 6-годишно дете"}
{"url": "https://news.bg/world/polsha-nyama-da-se-otkazhe-ot-iskaneto-si-da-poluchi-reparatsii-za-vsv.html", "text": "Тази година Полша ще обсъди начини за получаване на компенсация за разрушенията в държавата по време на Втората световна война.Това заяви полският външен министър Яцек Чапутович, цитиран от \"Ройтерс\".\"\", каза той в реч за полско-германските отношения пред парламента.\"Ще разгледаме юридически, политически и финансови начини за получаване на компенсация\", изтъкна Чапутович, разкривайки външнополитическите задачи на страната през 2018 г.В началото на месеца Варшава намекна, че има право да поиска репарации от Германия в размер на 850 милиарда долара заради разрушенията и убийствата по време на Втората световна война.", "date": "2018.03.21", "title": "Полша няма да се откаже от искането си да получи репарации за ВСВ"}
{"url": "https://news.bg/crime/otstraniha-kmeta-na-selo-bukovets-za-trafik-na-hora.html", "text": "Отстраниха кмета на село Буковец в община Брусарци Димитър Петров. Причината е влязла в сила присъда срещу него за трафик на хора, съобщиха от общината в Брусарци, цитирани от Нова телевизия.Димитър Петров бил задържан от гранични полицаи на километър от българо-сръбската граница във видинско при опит да прехвърли 35 мигранти от арабски произход в Сърбия. Това е станало през септември 2015 година. Мигрантите били натоварени в два микробуса и три леки коли, като Петров шофирал един от микробусите.Срещу него и останалите четирима шофьори започнало разследване. Месец по-късно, през октомври 2015 година Димитър Петров спечелил кметските избори в село Буковец и започнал да управлява.В началото на 2017 година Районният съд във Видин осъдил Димитър Петров на година лишаване от свобода и глоба от 1000 лева. Той обжалвал пред Окръжния съд.Присъдата е намалена на 8 месеца условно с тригодишен изпитателен срок, като основен аргумент за по-лекото наказание бил фактът, че по това време Петров бил безработен.От общината в Брусарци уточниха, че в село Буковец е назначен кметски наместник. Селото е под 350 жители и според новия изборен кодекс там не се налага избор на кмет.Това не е първият български кмет, отстранен от длъжност заради трафик на хора. На 31 януари 2018 г. ВАС окончателно прекрати мандата на кмета на септемврийското село Семчиново Пламен Темелков. Причината за прекратения мандат е отсъствие от работа в продължение на 4 месеца.Темелков бе задържан през юни,2017 г., заедно с още 8 лица от региона. Той е обвинен от съда в Марбея  и впоследствие екстрадиран в Испания.През септември 2017 г. общинската избирателна комисия в Септември прекрати мандата на . И тогава причината бе системно неявяване на работа. Изненадващо Темелков се върна в Семчиново, след като е бил пуснат под гаранция от испански съд.", "date": "2018.03.21", "title": "Отстраниха кмета на село Буковец за трафик на хора"}
{"url": "https://news.bg/world/moskva-veroyatno-london-stoi-zad-otravyaneto-na-skripal.html", "text": "Или Великобритания стои зад отравянето на Сергей Скрипал, или не е успяла да спре \"терористична атака\".Тази позиция изрази представител на руското външно министерство, цитиран от АФП и други световни агенции.Ведомството подчерта, че е възможно Великобритания да е отговорна за отравянето на бившия руски шпионин Сергей Скрипал и дъщеря му Юлия в английския град Солсбъри на 4 март.Ако Лондон не стои зад инцидента, трябва да се обвини за това, че не е успял да предотврати \"терористична атака\", допълват от ведомството.\"\", каза Владимир Ермаков, директор на отдела за неразпространение и контрол над оръжията към министерството.Той добави по време на среща с чужди посланици във ведомството, че Лондон не споделя никаква информация или доказателства по случая, но в същото време иска обяснение от Москва.Малко се разграничете от вашата русофобия, вашия островен манталитет, призова Ермаков.По-рано днес стана ясно, че посланиците на Великобритания, САЩ, Франция и Китай няма да присъстват на срещата. ", "date": "2018.03.21", "title": "Москва: Вероятно Лондон стои зад отравянето на Скрипал"}
{"url": "https://news.bg/crime/shefat-na-sas-osporva-izvodite-ot-proverka-na-inspektorata.html", "text": "Инспекторатът към Висшия съдебен съвет (ИВСС) проверява председателя на Апелативния съд в София (САС) Даниела Дончева. Проверката е по повод публикации в медиите, според които Дончева незаконно си е преразпределила дело за 102 млн. лв.Случаят: Вестник \"Капитал\" пише, че съдия Милен Василев, който е съдия в търговската колегия на най-големия апелативен съд - Апелативния съд в София, обвинява председателят на САС в корупция. През октомври 2017 г. Василев закача в коридора на съда гневно писмо, според което действията на председателката на съда Даниела Дончева имат \"силен корупционен мирис\". Половин година по-късно , че в съда е имало грубо погазване на принципа за случайно разпределение на делата.Повод за гневното писмо на съдия Василев става дело, което му е било разпределено случайно. Става въпрос за търговски спор с материален интерес, възлизащ на стойност 102 млн. лв. В основата на спора е сградата на фалиралата КБТ, намираща се на площад \"Гарибалди\" в София.Разпределеното към съдия Василев дело обаче бива пренасочено. Според съдията председателката на съда е проявила голям интерес към делото, поради което е издала заповед, с която иззема всичките дела от Василев.\"При така описаните събития у мен остава силното съмнение, че това е проява на корупция от ваша страна (макар да нямам доказателства за последното)\", пише в гневното писмото на съдията, цитирано от \"Капитал\". \"Пожелавам ви със здраве да си харчите честно спечелените пари. С неуважение\", довършва той.Проверката на Инспектората към ВСС:По повод тази информация е назначена проверка от Инспектората на ВСС. Проверката е възложена със заповед на главния инспектор на 23 януари 2018 година, като одита поискала самата председателка на САС.Проверката трябвало да установи дали е спазен принципа за случаен подбор на делата в Софийския апелативен съд (САС). След края на проверката е изготвен акт, който е връчен на председателят на САС.На 13 февруари 2018 г. в Инспектората постъпи възражение от Дончева. Тя се противопоставя срещу констатациите в акта.Поради това предстои главният инспектор да се произнесе по възражението. Едва тогава актът за резултатите от проверката за спазване на принципа на случаен подбор в САС ще стане окончателен.Съгласно чл. 58, ал. 3 от ЗСВ, преди да стане окончателен, актът за резултатите от проверка се предоставя само на проверяваното лице, за да може то да направи възражение срещу констатациите в него, както е направила и председателката на САС Даниела Дончева.До този момент актът за резултатите от проверката за спазване на принципа на случаен подбор в САС е предоставен само на председателя на САС. Актът не е окончателен, затова и констатациите в него не са окончателни.След влизането на акта в сила и въз основа на констатациите в него Инспекторатът към ВСС ще прецени дали да предложи образуване на дисциплинарно производство срещу председателя на САС.", "date": "2018.03.21", "title": "Шефът на САС оспорва изводите от проверка на Инспектората"}
{"url": "https://news.bg/politics/dps-i-gerb-se-zayazhdat-v-komisiyata-chez-na-kogo-mu-se-raboti-i-na-kogo-ne.html", "text": "Временната парламентарна комисия за ЧЕЗ се събра за първи път с амбицията да отговори на очакванията на обществото и да даде яснота по скандалната сделка за закупуването на българските активи на електроразпределителното дружество.Председателят Жельо Бойчев поиска решенията да бъдат вземани заедно и лично от членовете на временната комисия. Това притесни депутатите от ГЕРБ заради участие в други комисии. Те искат упълномощаване при гласуване на решенията.Бойчев го успокои, че правилата, по които ще работи комисията, се основават на правилника на народното събрание. Той обеща всички предварително да бъдат уведомявани за дневния ред и за постъпилите документи. Депутатите от левицата настояват за личен вот в решенията заради важността на темата.Събрали сме се не да крием информация един от друг, включи се и червеният народен избраник Таско Ерменков. Председателят Бойчев настоя за единно решение как ще се гласува. В крайна сметка се стигна до консенус да се признава гласът на членове, които са се регистрирали в началото на заседанието.Рамадан Аталай от ДПС \"захапа\" герберите за парламентарната дисциплина. Преди ГЕРБ да дойде на власт депутатите нямали право да преотстъпват своя глас. Дайте да закрием комисията още днес и да приключваме, ядоса се той на обструкциите за начина на вземане на решения. Според Аталай, поне в рамките на месеца, в който трябва да работи комисията, депутатите трябва да намерят начин да присъстват.Димитър Лазаров не се даде - преди ГЕРБ се гласувало с чужди карти. Да не си припомняме стари неща, настоя той.Уреждаме си възможността как да не идваме на работа, отговори му Аталай.Припомняме, Развитие по сделката и дали държавата ще може отново да се включи в дружеството се очаква да има в края на месеца. Управителят на дружеството, определено за купувач - Гинка Върбакова проведе разговори с ЧЕЗ в Прага. От , че процедурите по вече сключения с \"Инерком\" договор продължават.На 14 март депутатите бяха единодушни, че искат . Предложението е на левицата. Червените искат комисията да е съставена на паритетен принцип с по двама депутати от парламентарна група (ПГ). Цветан Цветанов се съгласи, изтъквайки че ГЕРБ винаги са били за прозрачност.Междувременно от БСП стартираха обявената преди това подписка за спиране на сделката, въпреки че покрай скандала със самата продажба на дружеството,  и дали това не съпругата на бившия лидер на БСП и настоящ евродепутат Сергей Станишев, Моника Станишева.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката  На извънредното заседание на комисиите в Народното събрание от , че банката възнамерява да финансира сделката.Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .Води се и спор дали от ЧЕЗ е имало предложения, отправени към българско правителство, за изкупуване на дялове.  такова предложение да е било отправяно към някое от трите правителства на Бойко Борисов, както твърди пред чешкия вестник \"Лидове новини\" Томаш Плескач, управляващ задграничните активности на ЧЕЗ.", "date": "2018.03.21", "title": "ДПС и ГЕРБ се заяждат в комисията ЧЕЗ на кого му се работи и на кого - не"}
{"url": "https://news.bg/politics/balgariya-i-makedoniya-iskat-zadalbochavane-na-satrudnichestvoto.html", "text": "Има желание да се използват всички възможности за задълбочаване на сътрудничеството между България и Македония, стана ясно от срещата на председателя на Народното събрание Цвета Караянчева и на заместник-председателя на Събранието на Македония Фросина Ташевска-Ременски.На посещение в страната ни е делегация на Групата за приятелство Македония - България. Делегацията е водена от Ташевска-Ременски а визитата ще продължи и на 22 март.От своя страна Караянчева отбеляза, че ратификацията на е историческа стъпка и за двете държави.Документът отваря много врати пред нас, заяви председателят на НС. Парламентът ни е готов да сподели опит и да помогне на македонски си колеги в стъпките към членство в НАТО и ЕС.Заместник-председателят на Събранието на Македония благодари на Караянчева за постигнатото единодушие при гласуването на ратификацията на договора за приятелство.Македонски приоритет е развиването на добросъседски отношения със страните от региона, подчерта Фросина Ташевска-Ременски.По-късно гостите се срещнаха с народните представители от Група за приятелство в България - Македония. Сред обсъдените теми по време на разговора бяха интеграцията и приобщаването на страните от Западните Балкани към Европейския съюз и НАТО, както и потенциалните възможности за реализация на важни и за двете държави инфраструктурни проекти.Среща между депутати от България и Македония е историческа, тъй като последната подобна е била преди 11 години.Визитата е по покана на председателя на групата за приятелство с Република Македония и депутат от ВМРО в ПГ \"Обединени патриоти\" Борис Вангелов.Македонските депутати се срещнаха с представители на групата за приятелство с Република Македония в българския парламент. На срещата освен Борис Вангелов присъстваха и родните воеводи Юлиан Ангелов, доц. Милен Михов, Искрен Веселинов, д-р Калин Поповски, Йордан Йорданов.Вангелов изтъкна, че денят е исторически, тъй като македонски и български парламентаристи сядат на една маса след толкова години разединение.Фрусина Ташевска беше категорична, че държавните интереси и сигурността на целия регион са много по-важни от политическия рейтинг и политиците. Мнението й бе подкрепено от всички и депутатите стиснаха ръце. Темите табу допреди години днес не могат да ни спрат. Трябва да поправим грешките и да продължим заедно напред, допълни Ташевска.В рамките на визитата гостите от Македония ще проведат срещи с Комисията по европейските въпроси и контрол на европейските фондове, с Комисията по външна политика и със заместник министър-председателя по правосъдната реформа и министър на външните работи Екатерина Захариева.", "date": "2018.03.21", "title": "България и Македония искат задълбочаване на сътрудничеството"}
{"url": "https://news.bg/world/varshava-obvini-es-v-dvoyni-standarti.html", "text": "Полша обвини ЕС в \"двойни стандарти\" при третирането на страните членки, информира \"Ройтерс\".Преди ден Брюксел отхвърли позицията на Варшава за подетите реформи в съдебната система на Полша, които според критици заплашват демокрацията.ЕС заплаши да предприеме наказателни действия, които включват отнемане правото на глас на Полша, ако Варшава не промени законодателството, което засилва държавния контрол върху съдебната власт.\"\", атакува външният министър на Полша Яцек Чапутович пред парламента.Полша твърди, че в някои страни членки, включително Испания и Германия, политиците също имат роля при избирането на съдии. Полското правителство пояснява, че съдебните реформи са необходими, за да се подобри ефективността и прозрачността.Чапутович, който запозна депутатите с външнополитическите цели на правителството през 2018 г., изтъкна още, че институциите в ЕС пренебрегват тревогите на гласоподавателите и това подхранва евроскептицизма.\"\", предупреди той.\"\", отсече министърът и добави, че Полша все още иска \"силен Европейски съюз\".Той още подчерта притесненията на Полша, че увеличената интеграция в ЕС не трябва да води до намаляване на ролята на САЩ в защитата на Европа.", "date": "2018.03.21", "title": "Варшава обвини ЕС в двойни стандарти"}
{"url": "https://news.bg/world/london-svetovnoto-po-futbol-v-rusiya-shte-bade-kato-olimpiadata-na-hitler-prez-1936-g.html", "text": "Министърът на външните работи на Великобритания Борис Джонсън обвини руския президент Владимир Путин, че е наредил опита за убийство на бившия руски двоен агент Сергей Скрипал, за да получи подкрепа на президентските избори, съобщава \"Политико\".Припомняме, Путин спечели президентските избори в неделя с повече от 76% подкрепа. Така той ще остане на власт до 2024 г.Явявайки се пред депутатите в Комисията по външни работи към Камарата на общините, Джонсън заяви, че \"отговорността по веригата\" за атаката в Солсбъри директно води до Кремъл и руския президент.Въпреки че Москва твърди, че е невинна, Кремъл умишлено е оставил \"руски следи\" в опита за убийство като предупреждение към други потенциални дезертьори с използването на произведения в Русия химически агент новичок, каза външният министър.Според него използването на химическо оръжие - първото на европейска земя от Втората световна война, е било с цел да се покаже, че никой бивш руски агент не е защитен и никой не може да избяга от \"дългата ръка на руското отмъщение\".На въпрос на депутат от лейбъристите защо Путин е решил да действа сега, Джонсън отговори, че вероятно е тясно свързано с изборите в Русия.Според него Световното първенство по футбол в Русия ще бъде като организираната от Адолф Хитлер Олимпиада през 1936 г.\"\", отговори той на въпрос на депутати.Въпреки стратегията на Москва за хибридна война срещу Запада, Джонсън увери, че Лондон не иска да влиза в нова Студена война с Русия.Джонсън добави, че Путин иска да създава проблеми навсякъде, за да представя държавата си като силна след разпадането на СССР.\"\", каза министърът пред комисията.По думите на Джонсън след \"всички тези унижения\" Путин иска руснаците да усещат, че \"Русия отново е силна\".", "date": "2018.03.21", "title": "Лондон: Световното по футбол в Русия ще бъде като Олимпиадата на Хитлер през 1936 г. "}
{"url": "https://news.bg/crime/provali-se-parvoto-obvinenie-za-nasilie-nad-dete-v-detska-gradina.html", "text": "Първото дело срещу педагог за насилие над дете в детска градина приключи с оправдателна присъда, съобщи Нова.Учителката Павлина Ерова беше съдена, че е упражнила насилие върху 2-годишно дете през миналия септември в Панагюрище. Родителите на детето твърдяха, че то е било нападнато и момченцето било с насинени лице, уши и шия.Нито семейството на детето, нито техния адвокат обаче присъстваха на делото. В исковата си молба семейството претендира за морално наказани и за обезщетение от възпитателката. Те искат 5000 лв. от Ерова.Тя от своя страна е категорична, че не е посягала на детето и коментира паричния иск.\"Не, не е морален. Гражданският иск е за 5 хиляди лева. Трябва да платя обезщетение. Как ще бия дете? Аз съм 40 години педагогически стаж. Аз ако го набия първия ден, то как ще идва при мен още 4-5 години да го възпитавам и образовам\", обясни Павлина Ерова.Припомняме, на 5 септември миналата година дядото на 2-годишното тогава дете го взима от детска градина \"Пролет\". Момченцето, което по това време е на 2 години и 3 месеца се прибира у дома с насинени лице, уши и шия.Учителката обяснява на родителите, че нараняванията на момченцето са от по-голямо дете в детската градина. Момченцето било нахапано от по-голямо дете.Заради неявяването на родителите, съдът прекрати делото и оневини учителката. Ерова заяви, че ще съди дядото на хлапето защото, я нападнал пред децата, ударил й два шамара и я заплашил с убийство.След инцидента жената е напуснала учебното заведение и към момента е без работа. Съдът осъди родителите да поемат и разходите на учителката - 500 лева адвокатски хонорар.", "date": "2018.03.21", "title": "Провали се първото обвинение за насилие над дете в детска градина"}
{"url": "https://news.bg/crime/chetvart-metar-povishenie-na-nivoto-na-reka-tundzha.html", "text": "Нивото на река Тунджа в района на Сливен е повишено с четвърт метър. Заради покачването с 25 сантиметра е въведено и денонощно наблюдение на реката. Това стана ясно от думите на Снежа Кънева от общинския отдел \"Сигурност и управление при кризи\" пред БНР.По нейно мнение коритото на река Тунджа има капацитета да поеме още вода. Това сочили данни от замерванията. Кънева успокой, че риск от разлив няма.\"Река Тунджа има вече над 25 сантиметра повишение на нивото, но това съвсем не означава, че има риск за населението и инфраструктурата\", категорична беше тя.Под наблюдение към момента са и нивата на вливащите се в реката притоци. Най-пълноводни от тях през този сезон са реките Беленска и Асеновска.24 литра на квадратен метър е количеството дъжд през последните няколко дни.", "date": "2018.03.21", "title": "Четвърт метър повишение на нивото на река Тунджа"}
{"url": "https://news.bg/politics/rumen-radev-govorat-na-omrazata-ne-e-nashiyat-pat.html", "text": "България и Израел имат отличен политически диалог. Той е предпоставка за постигането на много повече прагматизъм в двустранното партньорство в ключови сфери като информационните технологии, инвестициите и сигурността. Това беше общата позиция на президента Румен Радев и на председателя на Кнесета на Израел Юли-Йоел Еделщайн, които проведоха среща в Йерусалим, съобщиха от администрацията на президента.По време на срещата бе изтъкнато, че парламентите са институциите, които задават рамките на обществените отношения. Законодателните институции на двете държави имат добро сътрудничество. България може да използва израелския опит в изграждането на активно гражданско и социално интегрирано общество, посочи държавният глава. Отчетено беше и активното партньорство в областта на приемането и прилагането на антитерористично законодателство, както и между службите за сигурност в борбата с тероризма.\"Говорът на омразата не е нашият път\". Нашият път е съвсем друг и мисля, че и в момента България може да служи за пример, категоричен беше Румен Радев в отговор на журналистически въпрос за толерантността на българската политическа класа днес и за изказвания на някои политици, които са срещали сериозна съпротива от страна на еврейската общност у нас.Както в Европа, така и в света се наблюдава тенденция на възраждане на езика на омразата и ксенофобията, които изискват усилия от страна на обществото за тяхното противопоставяне, каза президентът. Истинският критерий са действията на институциите, а не приказките на някои политици, каза Радев.В отговор на въпрос за очакванията ни от предстоящото посещение на президента на Република Турция Реджеп Тайп Ердоган в България на 26 март, Румен Радев заяви, че нашите отношения с Турция са от изключително значение. Ние трябва да продължаваме да градим двустранните връзки на основата на приятелство, разбирателство и взаимопомощ, но при ясни принципи: взаимно уважение и ненамеса, каза Румен Радев.\"Турция е изключително важен съюзник и партньор по линия на НАТО. На Турция до голяма степен дължим и сигурността по отношение на миграционната криза. Важно е да има ясни условия в двустранните отношения\", подчерта Румен Радев. Република Турция трябва да поеме ангажимент оттук-нататък за ненамеса във вътрешните ни дела и в изборния процес, като принципи, които се спазват, каза президентът.Преди да отговори на журналистическите въпроси президентът Радев бе основен говорител в заключителната пленарна сесия на Шестия глобален форум за борба с антисемитизма, който се проведе в Йерусалим. Пред аудитория от над 600 души, представляващи правителства и неправителствени организации от цял свят, президентът Румен Радев беше представен като държавен глава на народ, спасил цялата своя еврейска общност в годините на Втората световна война.Това е една от най-ярките страници от нашата история - спасяването на българските евреи по време на най-мрачния период от европейската история. Тя разкрива моралната сила и човечността на моя народ, заяви държавният глава.През 1943 г. българите спасиха своите сънародници-евреи, но всъщност спасиха и себе си, спасяваха своето кътче от цивилизацията и достойнството си, посочи Румен Радев. По думите му, по този начин народът ни е отстоял и достойнството на Европа, която е била сцена на незапомнена трагедия - индустриализирано изтребление на хора.\"България също беше въвлечена в ситуация, която не ни позволи да защитим по същия начин 11343 евреи от съседните държави, които не бяха български граждани. Днес всички ние, народът на България, скърбим за тях и за всички жертви на Холокоста\", каза Румен Радев.Президентът изтъкна, че сянката на антисемитизма, ксенофобията и омразата продължава да бъде заплаха за нашите общества. Според него емоционалната култура на страданието са застраховките срещу повторението на ужаса.Заради тежкия исторически опит на българския народ нито един евреин, гражданин на България, не е бил депортиран в лагерите на смъртта. \"Този светъл бунт на нашия народ срещу овладялото цяла Европа мракобесие си обясняваме не само с куража на праведните, но и с живия спомен за Османското владичество. Личният опит от безправието е една от причините расовите теории да се разбият в непоклатимата човещина на тогавашните българи\", подчерта президентът.По думите му е добре да се изцели социалната дисхармония, която улеснява проповедниците на антисемитизма. \"В неговите жертви ние следва да виждаме не преследвани евреи, а свои събратя. В Израел ние следва да виждаме не само държава, а свята земя за милиарди хора по света, чиято вяра е свързана с тези места\", каза Румен Радев.По-рано през деня президентът Румен Радев посети Мемориалния комплекс \"Яд Вашем\", посветен на жертвите на Холокоста и на спасителите на евреите. Пред експозицията, посветена на България, която показва, че няма нито един загинал евреин с българско гражданство, държавният глава подари на музейната експозиция на комплекса портретните снимки на четирима българи, които са помагали за спасяването на евреи от територията на Македония. Фотографиите са на Анна Сърчаджиева, Анна Попстефанова, Надежда Светослав Хадживасилева, д-р Павел Герджиков. Снимките ще запълнят колекцията на музея с имената и лицата на обявените за праведници хора, които са помагали за спасяването на евреите.В мемориалния комплекс \"Яд Вашем\" президентът Радев участва в церемония по запалването на вечния огън в памет на жертвите на холокоста.На хълма Херцел българският президент отдаде и почит в памет на жертвите потъналия платноход \"Салвадор\". Над 350 евреи са потеглили с кораба от Варна, но след корабокрушение в Мраморно море оцеляват 119 от тях. \"Почитаме не само паметта на загиналите, но и стремежа на всички евреи да стигнат до своята обетована земя, както и подкрепата, която им оказа българският народ\", заяви Радев.Преди тези срещи президентът положи венец пред гробовете на жертвите на кораба \"Салвадор\". Той разговаря с възрастна жена, която е последната останала жива пътничка от потъналия кораб.", "date": "2018.03.21", "title": "Румен Радев: Говорът на омразата не е нашият път"}
{"url": "https://news.bg/world/ochakvano-fed-vdigna-lihvata.html", "text": "Федералният резерв на САЩ (ФЕД) вдигна лихвата с 0,25% до 1,5%-1,75%.Това става ясно от официално съобщение на ФЕД.През миналата година лихвата беше вдигната на три пъти. Анализатори очакваха ФЕД да вдигне лихвата на фона на съживяването на американската икономика.Това е първото за тази година покачване на лихвата.Централната банка обяви, че през 2018 година ще има още две увеличения на лихвите, а през 2019 година - общо три.Комитетът по паричната политика очаква БВП на САЩ да нарасне с 2,7 % през 2018 година. В същото време остави без промяна прогнозата си за инфлацията през 2018 и 2019 година съответно на равнище 1,9 и 2 на сто.", "date": "2018.03.21", "title": "Очаквано ФЕД вдигна лихвата"}
{"url": "https://news.bg/world/prezidentat-na-peru-hvarli-ostavka.html", "text": "Президентът Перу Педро Пабло Кучински е подал оставка, съобщи Ройтерс.Агенцията припомня, че причината за оттеглянето на държавния глава е разразилият се скандал за корупция.Оставката на 79 - годишния президент е депозирана в парламента.Оглавена от опозицията анкетна комисия разкри документи, според които бразилският строителен гигант \"Одебрехт\" е платил преди повече от десет години 782 000 долара на консултантската фирма на Кучински, докато е бил министър.", "date": "2018.03.21", "title": "Президентът на Перу хвърли оставка"}
{"url": "https://news.bg/world/povdignaha-obvineniya-na-sarkozi.html", "text": "Разпитът на бившия френски президент Никола Саркози е свършил, съобщава в. \"Фигаро\".Изданието се позовава на информиран източник, пожелал анонимност. Бившият държавен глава бил освободен под гаранция, уточнява в. \"Монд\".Според в. \"Монд\" на Саркози са повдигнати обвинения. Става дума за \"пасивна корупция\" - т. е. вземане на подкупи, за \" незаконно финансиране на предизборната кампания\" и \" незаконно получаване и притежаване на публични средства от Либия\".В момента властите решават дали да започне официално разследване на твърденията за незаконно финансиране на предизборна кампания на бившия държавен глава.Нито Саркози, нито адвокатът му са коментирали последното развитие на разследването, започнало преди 5 г. Но в миналото 63-годишният нарече обвиненията \"чудати\" и \"манипулация\".Разследването започна през 2013 г., след като френският новинарски сайт Mediapart публикува информация, че предизборната кампания на Саркози е получила 5 милиона евро от либийското правителство.Консервативният политик се замеси в няколко скандала, най-скорошният от който беше свързан с кандидатурата му за президент през 2012 г., когато загуби изборите от Франсоа Оланд.", "date": "2018.03.21", "title": "Повдигнаха обвинения на Саркози"}
{"url": "https://news.bg/world/top-amerikanski-i-ruski-general-obsadiha-siriya.html", "text": "Председател на Съвета на началник-щабовете на американските въоръжени сили генерал Джоузеф Дънфорд и началникът на Генералния щаб на въоръжените сили на Русия генерал Валери Герасимов обсъдиха в сряда по телефона ситуацията в Сирия. Това съобщи полковник Патрик Райдър, официален говорител на пресслужбата на американската армия.\"Разговорът между двамата генерали беше съсредоточен върху Сирия и други въпроси, предизвикващи взаимна загриженост\", каза Райдър в изявление.\"Съгласно установената практика, и двамата се съгласиха, че не е необходимо да се разгласяват подробности \", добави американският военен говорител.Генерал Герасимов каза на 13 март, че провокация в Сирия срещу правителствени войски с използване на химическо оръжие, може да доведе до американска ракета и бомбена атака срещу Дамаск.Според него руското министерство на отбраната е готово да предприеме ответни мерки срещу вероятната атака от страна на САЩ, ако съществува заплаха за руската войска, която се намира там.", "date": "2018.03.21", "title": "Топ американски и руски генерал обсъдиха Сирия"}
