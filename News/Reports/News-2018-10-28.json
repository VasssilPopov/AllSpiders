{"url": "https://news.bg/world/abas-protiv-mirniya-plan-na-tramp.html", "text": "Палестинският лидер Махмуд Абас се обяви против мирния план на американски президент Доналд Тръмп за Близкия изток.Той направи изявлението пред членове на Организацията за освобождение на Палестина.По думите му, няма да има споразумение с временни граници, както и без Ивицата Газа. заяви той. Палестинците бяха разгневени от решението на Тръмп да премести посолството в Израел от Тел Авив в Йерусалим.Опитите на Тръмп да показва подкрепа изключително към Израел, ги накара да поискат Вашингтон да изостави традиционната си посредническа роля.", "date": "2018.10.28", "title": "Абас против мирния план на Тръмп "}
{"url": "https://news.bg/bulgaria/temperaturen-rekord-v-stranata-za-dneshnata-data-29-3-gradusa-v-silistra.html", "text": "Температурен рекорд за днешната дата 28 октомври е отчетен в България. В Силистра е измерена максимална температура от 29,3 градуса по Целзий, информира БНТ.От 70 години насам на тази дата е било най-топло през 1948 година - 28,5 градуса.За утре метеорологичната прогноза е предимно слънчево, с разкъсана средна и висока облачност над Западна България. В сутрешните часове на места в източните райони от страната ще има ниска слоеста облачност. Минималните температури ще са от 8-10 градуса в котловините от Западна България до 14 - 16 градуса на места в Дунавската равнина. Максималните температури ще са предимно между 23 и 28 градуса, допълват от телевизията, позовавайки се на НИМХ-БАН.Атмосферното налягане ще остане малко по-високо от средното за месеца. Над Черноморието ще е предимно слънчево. Ще духа умерен юг-югозападен вятър. Максималните температури на въздуха ще са 20-22 градуса. Температурата на морската вода е около 17 градуса. Вълнението на морето ще бъде 1-3 бала.Над планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен до силен югозападен вятър. Максималната температура на височина 1200 метра ще е около 17 градуса, на 2000 метра - около 10 градуса.Във вторник от запад облачността ще намалее. Температурите ще са високи - в по-голямата част от страната максималните ще са между 24 и 29 градуса, минималните ще са между 10 и 15 градуса, в Предбалкана - до 18-19 градуса. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад.В сряда времето ще бъде предимно слънчево. Дневните температури в Западна България слабо ще се понижат, на изток още малко ще се повишат. Сутринта ще е малко по-хладно.", "date": "2018.10.28", "title": "Температурен рекорд в страната за днешната дата – 29,3 градуса в Силистра"}
{"url": "https://news.bg/bulgaria/prestapleniyata-na-banevi-primer-za-banditskata-privatizatsiya-obyavi-prokuraturata.html", "text": "Реализираните приходи от търговска дейност на приватизирания завод \"Полимери\" вместо да постъпват в завода са постъпвали в офшорни сметки.Това обясни заместник-главният прокурор Иван Гешев на брифинг в спецпрокуратурата по повод източването на приватизирания завод \"Полимери\" АД.До този момента са привлечени към наказателна отговорност две лица. На територията на Ница (Франция) са задържани Николай и Евгения Баневи с европейска заповед за арест и европейска заповед за разследване от компетентните български власти. Разследването се води от около два месеца по сигнализираща справка от Главна дирекция \"Национална полиция\" (ГДНП), обясни прокурорът.Гешев определи извършеното престъпление като бандитска приватизация и криминален преход. Това дело щяло да онагледи така наречената бандитска приватизация.Той припомни, че докато се е работило по случая е бил използван терминът \"обезкостяване\", защото извършеното престъпление онагледява цялата ситуация в бандитското приватизиране.\"\", негодува зам.-главният прокурор.Резултатът от източването на приватизирания завод \"Полимери\" е, че 1 800 човека останаха на улицата, уточни Гешев и добави, че има данни за още няколко такива завода.За част от източването на завода са определени действия с укриване на документи, но в резултат на предприетите действия на спецпрокуратурата те са намерени в офис във Варна.\"\", разкри Гешев.Наблюдаващият делото прокурор Мария Дойчева обясни, че е образувано досъдебно производство в спецпрокуратурата за престъпление по чл. 321 ал. 6 от Наказателния кодекс (НК) в периода 2009-2018 г. Освен това семейство Баневи са обвинени за длъжностно присвояване и данъчни престъпления в периода 2010-2011 г.Общият размер на присвоеното имущество от тях е над милион и половина лева, а общият размер на щетата, нанесена на фиска, е над 500 000 лева.В обвиненията не са включени апортите, а по тази схема за присвояване ще продължи да се работи, след като са били намерени документите, открити от синдика, влязъл през 2012 г. в \"Полимери\", в бившия офис на техни дружества на територията на Варна.Дойчева обясни, че преди \"Полимери\" другите източени предприятия са \"Елма\" в Троян и заводът в Костенец.След приватизирането на \"Полимери\" то е развивало химическа индустрия и множество предприятия в чужбина. Казвало се е на контрагентите да внасят по сметка парите в други контролирани от тях дружества, а не в \"Полимери\". Вторият начин е вземане на ръка суми от касата на предприятието при приватизиране на същото, разкри наблюдаващият прокурор.\"\", уточни Дойчева и добави, че има свидетелски показания по случая.Директорът на СДВР старши комисар Ивайло Иванов коментира, че с помощта на служителите на СДВР се е проникнало в офиса във Варна. Там се наложи да се използва специализираният сектор \"Кобра\", уточни той и добави, че помещенията в имението на Баневи са били добре укрепени.Припомняме, ", "date": "2018.10.28", "title": "Престъпленията на Баневи – пример за бандитската приватизация, обяви прокуратурата"}
{"url": "https://news.bg/bulgaria/pravitelstvoto-odobri-proektobyudzheta-za-2019-g.html", "text": "Правителството одобри законопроекта за държавния бюджет за 2019 г., обявиха от пресцентъра на Министерски съвет.Целите на правителството са запазване на фискалната устойчивост и последователна, прозрачна и предвидима фискална политика.За 2019 г. се предвижда дефицит от 0,5 на сто от БВП, а за 2020 г. - балансирана бюджетна позиция, която се запазва и през 2021 година.Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година.Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година.Приоритетите на Бюджет 2019 са социалната политика, образованието, отбраната и политиката по доходите.В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева.Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП.Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти.В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати.За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика.Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор \"Държавно управление\" се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв.Правителството одобри и законопроекта за бюджета на държавното обществено осигуряване за 2019 г. Проектът предвижда от 1 юли догодина пенсиите, отпуснати до края на 2018 г., да се увеличат с 5,7%.От 1 юли 2019 г. минималният размер на пенсията за осигурителен стаж и възраст ще се повиши на 219,43 лв. От същата дата максималният размер на получаваните една или повече пенсии се увеличава от 910 лв. на 1 200 лв. Мярката се прилага за всички пенсии, без оглед на момента на отпускането им. През 2019 г. за изплащане на пенсии са предвидени 9 988,2 млн. лв. - с 533,8 млн. лв. повече в сравнение с очакваните разходи през настоящата година.Процентът за всяка година осигурителен стаж в пенсионната формула ще се увеличи от 1,169 на 1,2.С проекта се предлага увеличаване на максималния осигурителен доход за всички осигурени лица от 2 600 лв. на 3 000 лв. Повишава се и минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв.Запазва се размерът на осигурителната вноска за фонд \"Пенсии\" и фонд \"Пенсии за лицата по чл. 69\" на ДОО на нивото от 2018 г. Запазват се и размерите на осигурителните вноски за другите фондове на ДОО, а също и съотношенията между осигурителите и осигурените лица.Със законопроекта се предлагат изменения във връзка с определянето на размера на пенсията, като при изчисляването на индивидуалния коефициент участва осигурителният доход за времето от 01.01.2000 г. до пенсионирането на лицето за период не по-малък от 36 месеца.Министерският съвет одобри проекта на Закон за бюджета на Националната здравноосигурителна каса за 2019 г.Предвидени са 4 299 603,0 хил. лв. приходи и трансфери. Здравноосигурителните приходи са в размер на 4 236 843,2 хил. лв., от които 2 842 254,2 хил. лв. са приходи от здравноосигурителни вноски и 1 394 589,0 хил. лв. са трансфери за здравно осигуряване. Разчетените средства за здравноосигурителни вноски са увеличени с 285 962,2 хил. лв. в сравнение със същите през 2018 г. Трансферите за здравно осигуряване за 2019 г. са разчетени с ръст от 132,4 млн. лв. спрямо 2018 г., който се дължи на промяна в размера на пенсиите, по информация от НОИ за пенсионерите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др.За неданъчни приходи са предвидени 19 759,8 хил. лв., което е с 2 259,8 хил. лв. повече спрямо заложените през 2018 г.Разходите и трансферите общо са в размер на 4 350 003,0 хил. лв., в т.ч. разходи в размер на 4 344 945,0 хил. лв., което е с 489 550,0 хил. лв. повече спрямо Закона за бюджета на Националната здравноосигурителна каса за 2018 г. Общо текущите разходи са в размер на 4 212 839,7 хил. лв., което представлява увеличение с 476 999,0 хил. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4 116 396,2 хил. лв., което представлява увеличение с 454 335,5 хил. лв. спрямо Закона за бюджета на Националната здравноосигурителна каса за 2018 г.Разпределението на средствата за здравноосигурителни плащания е следното:През 2019 г. се предвижда Министерството на здравеопазването ежемесечно да предоставя трансфер към бюджета на Националната здравноосигурителна каса в общ размер от 43 000,0 хил. лв. за финансиране на разходи, които по закон са определени като държавна отговорност.С преходните и заключителни разпоредби на законопроекта се предлагат промени и в Закона за здравното осигуряване, Закона за лекарствените продукти в хуманната медицина, Закона за лечебните заведения, Закона за здравето и други закони.Проектът на Закон за бюджета на Националната здравноосигурителна каса за 2019 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2019 г. за Националната здравноосигурителна каса са осигурени 490 млн. лв. допълнителни средства за разходи и трансфери спрямо закона за бюджета на НЗОК за 2018 г.Основна цел на законопроекта е да се осигури достъпна, качествена и своевременна медицинска помощ на здравноосигурените лица.Правителството одобри и Стратегия за управление на държавния дълг за периода 2019-2021 година.", "date": "2018.10.28", "title": "Правителството одобри проектобюджета за 2019 г."}
{"url": "https://news.bg/bulgaria/es-gubi-vodeshtata-si-rolya-nuzhdae-se-ot-novo-liderstvo-ubedena-iliyana-jotova.html", "text": "ЕС губи водещата си роля на международната сцена. Европейският проект се нуждае от нов тип лидерство.Това заяви вицепрезидентът Илияна Йотова в Правец при откриването на Национална програма \"Управленски умения\" на Българското училище за политика \"Димитър Паница\" за 2018/2019 г.\"\", изтъкна вицепрезидентът.\"За разрастването на популярността на крайнодесни и крайнолеви лидери голяма отговорност носят традиционните партии, неспособни да отговорят на предизвикателствата, да предложат работещи политики\", отбеляза Илияна Йотова.\"Липсват лидери с дългосрочно мислене. Днес се прави политика на парче, тя в повечето случаи е кризисна реакция на отдавна наболял проблем\", подчерта вицепрезидентът.\"Не намирам съвременните Шуман, Спинели, Моне, Аденауер - визионери със стратегическо и дългосрочно мислене\", посочи Илияна Йотова.По думите й слабите европейски институции са причина Европейският съюз да изгуби водещата си роля на международната сцена.Илияна Йотова посочи липсата на върховния представител на ЕС за външна политика Федерика Могерини на преговорите за Сирия, които се проведоха в Истанбул между германския канцлер Ангела Меркел, френския президент Еманюел Макрон, руския президент Владимир Путин и турския държавен глава Реджеп Ердоган.Йотова смята, че именно Европа е най-големият потърпевш от бежанските вълни от Сирия, които ще се усилят при евентуална нова военна намеса в раздираната от конфликт страна.Един от основните проблеми днес според Илияна Йотова е намирането на съюзници. Германският канцлер Ангела Меркел този мандат по-трудно от всякога сформира коалиционно правителство, а в Австрия Себастиян Курц и неговата народна партия управляват с крайнодясна партия.\"В България сме свидетели на две доста интересни коалиции, добили популярност като малка и голяма\", отбеляза вицепрезидентът.Вицепрезидентът изрази мнение, че председателят на Европейската комисия трябва да се посочва от самите еврокомисари, защото чрез т.нар. Шпиценкандидат се налага политическата воля на доминиращата на изборите политическа сила.\"\", посочи Илияна Йотова.", "date": "2018.10.28", "title": "ЕС губи водещата си роля, нуждае се от ново лидерство, убедена Илияна Йотова"}
{"url": "https://news.bg/world/evrozonata-ne-e-podgotvena-za-nova-kriza-predupredi-frenski-ministar.html", "text": "Еврозоната не е подготвена за нова криза. Това предупреди френският финансов министър Бруно льо Мер, цитиран от \"Политико\".Европа спешно се нуждае от банков съюз и бюджет на еврозоната за инвестиции, обяви той в интервю за \"Паризиен\".\"\", отговори министърът на въпрос дали днес има риск от криза на Стария континент. Той добави, че Европейската комисия протегна ръка към Италия.\"\", предупреди той.", "date": "2018.10.28", "title": "Еврозоната не е подготвена за нова криза, предупреди френски министър"}
{"url": "https://news.bg/world/polsha-otnovo-prizova-germaniya-da-izplati-reparatsii-za-vsv.html", "text": "Полският президент Анджей Дуда отново повтори призива си към Германия да изплати репарации на Варшава за загубите през Втората световна война, информира \"Политико\".\"Според мен въпросът за изплащането на репарации не е разрешен\", каза Дуда пред \"Билд\".\"\", добави той.Лидерът на Полша има предвид разследване на полска парламентарна комисия, заключило, че Варшава никога не е била компенсирана за щетите през войната.Интервюто на \"Билд\" е взето след посещение на полския президент в Берлин на 23 октомври. Той проведе разговори с германския си колега Франк-Валтер Щайнмайер.През последните месеци полското правителство на няколко пъти приканва Германия да разрешат въпроса за репарациите, докато Берлин е на мнение, че още преди години са сключени споразумения по този казус, който вече е разрешен.", "date": "2018.10.28", "title": "Полша отново призова Германия да изплати репарации за ВСВ"}
{"url": "https://news.bg/world/islyamska-darzhava-izbi-desetki-buntovnitsi-pri-kravoprolitni-srazheniya-v-siriya.html", "text": "Джихадисти от ДАЕШ (\"Ислямска държава\") са изтласкали подкрепяна от САЩ коалиция от кюрдски и арабски сили в Сирия. Десетки бунтовници са убити, обявиха от Сирийския център за наблюдение на човешките права, цитиран от АФП.Командир на Сирийските демократични сили потвърди, че са се изтеглили от джоба Хаджин до иракската граница при офанзива, продължила седем седмици.На 10 септември силите, подкрепяни от авиацията на водената от САЩ коалиция, започнаха кампания за ликвидиране на последните остатъци от ДАЕШ в арабската държава. Но те са изправени пред ожесточена съпротива от страна на джихадистите, които са подпомогнати и от природни явления като пясъчни бури, поясняват от центъра.При контраатака от петък до неделя сутринта ДАЕШ си върна всички изгубени позиции в джоба Хаджин, допълват от активистката организация.Според Сирийския център за наблюдение на човешките права 72-ма бунтовници са убити. Джихадистите са се възползвали от бурята, която възпрепятствала коалицията да окаже въздушна подкрепа на бунтовниците, и са хвърлили в битката атентатори самоубийци.Командирът на Сирийските демократични сили, пожелал анонимност, разказа пред осведомителната агенция, че неговите сили са се изправили пред \"силна пясъчна буря\", а освен това не познават терена. Той добави, че на фронта ще бъдат изпратени военни подкрепления и тежки оръжия, а някои звена ще бъдат заменени с по-опитни., изтъкна командирът.Повече от 300 бунтовници и около 500 джихадисти са убити през последните седем седмици при боевете. Коалицията е установила, че около 2 000 джихадисти остават в джоба.", "date": "2018.10.28", "title": "\"Ислямска държава\" изби десетки бунтовници при кръвопролитни сражения в Сирия"}
{"url": "https://news.bg/bulgaria/nekorektnite-plattsi-u-nas-se-uvelichiha-do-54.html", "text": "Некоректните платци у нас се увеличиха до 54%, съобщават от Асоциация за защита на потребителите (АЗП), позовавайки се на анализ на Асоциацията на колекторските агенции в България за първата половина на тази година.Процентът на българските потребители, които не са успели да си върнат кредитите към банките навреме през миналата година, е бил 48 на сто.В същото време се отчита бум на търсенето на заеми заради намаляването на лихвите по кредитите, показват данни на БНБ. През септември тази година ипотечните заеми за първи път са надхвърлили 10 милиарда лева и достигат рекордната сума от 10.2 милиарда лева. На годишна база ръстът на ипотечните кредити е с внушителните 9.9%. Потребителските кредити растат още по-бързо. Те вече са 8.9 милиарда лева, което е увеличение от над 15% спрямо септември 2017 г.На второ място по брой на закъсалите длъжници са потребителите на услуги на небанковите кредитиращи институции, които най-често отпускат т.нар. бързи кредити. Все пак при тях се отчита известен спад - ако до миналата година това са били 20% от длъжниците, сега те вече са \"само\" 18%.Средният размер на необслужваните задължения, търсени от колекторските фирми, е 1162 лв., преди година е бил 728 лв. Това означава, че хората не планират добре разходите си и затова понякога забравят или пропускат някои вноски. Интересен момент е, отбелязват от асоциацията, че най-бързо расте броят на хората, които задлъжняват заради различни телекомуникационни продукти - телефони, таблети и др. Техният брой сред исканията за просрочени задължения е скочил 2.5 пъти - до 15% на фона на 6% година по-рано.От асоциацията призовават хората да внимават с вземането на кредити, защото могат да попаднат в ръцете на колекторските фирми, които упражняват системен тормоз над българските граждани при събирането на дългове.Това са новите рекетьори и мутри в България, предупреждават от организацията.Напомня се, че основен инструмент на действие на колекторските фирми е подвеждането на гражданите за техните права, включително по отношение на давността на дълговете. Често потребителите биват подмамени от колекторите да погасяват дългове с изтекла давност, на разсрочено плащане при това \"уж\" с отстъпки.", "date": "2018.10.28", "title": "Некоректните платци у нас се увеличиха до 54%"}
{"url": "https://news.bg/bulgaria/poredni-protesti-sreshtu-valeri-simeonov.html", "text": "Поредни протести срещу вицепремиера Валери Симеонов се проведоха днес в София и редица градове на страната за седми ден, предаде БНР.Те протекоха по обичайния начин - с протестно шествие в центъра на града и искания за оставка.В столицата демонстрантите блокираха за кратко бул. \"Дондуков\".В Плевен шествието е посетило и офиса на партията \"Национален фронт за спасение на България\", на която Сименов е председател.Участие са взели много семейства с деца и хора с увреждания.Припомняме, че Симеонов си \"спечели\" гнева на обществеността заради неговите думи по адрес на майките и техните деца с увреждания след поредицата им акции, организирани в социалните мрежи под мотото \"Системата ни убива\".Въпреки че той бе принуден да се извини, участниците не отстъпват от искането си за оставка и се заканват да продължат с демонстрациите, докато това не стане факт.Майките вече започнаха да събират пари, По думите им обаче,Организаторите настояват, че протестите не са политически след обвиненията, които им бяха отправени.Утрешният протест ще започне в 17:30 часа. ", "date": "2018.10.28", "title": "Поредни протести срещу Валери Симеонов "}
{"url": "https://news.bg/world/rusiya-razpolaga-sistemi-za-radioelektronna-borba-samarkand-v-kaliningrad-i-belarus.html", "text": "Министерството на отбраната на Русия планира да разположи най-новите си системи за радиоелектронна борба \"Самарканд\" в Калининград и други стратегически райони, съобщават местни медии.Ще бъдат разположени 16 комплекса \"Самарканд-У\", \"Самарканд СУ-ПРД-К2\" и \"Самарканд ПУ-ПРД-Д\" в 13 военни части в Архангелск, Калининград, в района на столицата Москва, Мурманск,Нижегородска област, Краснодар, Приморски край, Евррейската автономна област, а също така в Беларус.Работата по монтажа на комплексите трябва да завърши до 10 ноември 2019 г. Началната цена на контракта е 61 милиона рубли. Финансирането е от федералния бюджет.През миналата година Северният флот получи нови комплекси за радиоелектронна борба \"Свет\" и \"Самарканд\".Руските военни официално не разкриват предназначението и характеристиките на комплекса.По-рано тази година Според National Interest \"тежковъоръжен Калининград\" е най-големият кошмар за НАТО.", "date": "2018.10.28", "title": "Русия разполага системи за радиоелектронна борба „Самарканд“ в Калининград и Беларус"}
{"url": "https://news.bg/bulgaria/zaginal-i-ranen-pri-pozhar-na-koraba-balgarka.html", "text": "Един човек е загинал, а друг е бил тежко ранен при пожар на кораба \"Българка\", собственост на параходство \"Български морски флот\", предаде БНР. Двамата са членове на екипажа.Инцидентът е станал при ремонтни дейности в корабостроителния завод \"Булярд\" във Варна.Корабът е построен през 2004 година в България. Той е в ремонт от 19 октомври.По случая е образувано досъдебно производство.", "date": "2018.10.28", "title": "Загинал и ранен при пожар на кораба \"Българка\""}
{"url": "https://news.bg/world/parvata-chastna-televiziya-v-gartsiya-e-okonchatelno-spryana-ot-efir.html", "text": "Първата частна телевизия в Гърция Мега (MEGA) затвори тази сутрин, след като цифровият оператор Digea я спря от ефир, информират местни медии.Тя е спряна със съдебно решение заради наличие на дългове.Телевизията започна да излъчва през 1989 г., когато в страната за първи път се позволяват частни телевизионни канали. Първата частна телевизия Мега започна да излъчва на 20 ноември 1989 г.Мега излъчваше предимно гръцки сериали, новини, шоу програми и други.", "date": "2018.10.28", "title": "Първата частна телевизия в Гърция е окончателно спряна от ефир"}
{"url": "https://news.bg/world/shtetite-ot-silnoto-zemetresenie-v-indoneziya-v-razmer-na-usd1-2-mlrd.html", "text": " и последвалото цунами, ударило индонезийската провинция Сулавеси през миналия месец, е причинило щети в размер на 1,217 милиарда долара, обяви представител на националната агенция при бедствия, цитиран от ДПА.Преди седмица властите посочиха далеч по-малка сума. Очаква се да нарасне, тъй като правителствените агенции продължават да оценяват щетите от природното бедствие на 28 септември, което отне живота на повече от 2000 души.Половината от щетите са върху жилищата, а най-голямото унищожение е в Палу, столица на провинцията.Властите съобщиха, че предизвиканата от цунамито вълна е достигнала 11 метра, която е навлязла на половин километър в провинцията.2 086 души са загинали. 1 309 все още са безследно изчезнали. 4 438 души са ранени, а повече от 200 000 са останали без дом.", "date": "2018.10.28", "title": "Щетите от силното земетресение в Индонезия в размер на $1,2 млрд. "}
{"url": "https://news.bg/world/salome-zurabishvili-pecheli-prezidentskite-izbori-v-gruziya.html", "text": "Независимата Саломе Зурабишвили, подкрепяна от управляващата партия \"Грузийнска мечта\", печели убедително президентските избори в Грузия. Това показват резултатите от exit poll, предаде ТАСС.Тя получава 52, 3% от гласовете.След нея остава кандидатът на бившите управляващи от дeсноцентристката коалиция \"Единно национално движение\" Григол Вашадзе, който печели 28,1% от гласовете.Трети е Давид Бакрадзе от опозиционната партия \"Европейска Грузия\" с 9,2 процента.Основните кандидати са трима бивши външни министри: Зурабишвили,  Вашадзе и Давид Бакрадзе. Припомняме, че грузинците избират нов президент за последен път чрез пряко гласуване, информира АП.Социологическите проучвания преди вота показваха, че нито един от 25-те кандидати няма да получи абсолютно мнозинство на първия тур. Ако никой от кандидатите не получи минимум 50% подкрепа, двама кандидати ще участват на балотаж на 1 декември.След приключване на новия шестгодишен мандат, бъдещите държавни глави на Грузия ще бъдат избирани непряко, което е част от конституционни промени, според които премиерът ще бъде най-влиятелната политическа фигура в страната. Президентът е държавен глава и главнокомандващ, но като цяло функцията му е церемониална.", "date": "2018.10.28", "title": "Саломе Зурабишвили печели президентските избори в Грузия "}
{"url": "https://news.bg/world/merkel-gubi-10-v-hesen-alternativa-za-germaniya-za-parvi-pat-vliza-v-parlamenta.html", "text": "Партията на канцлера Ангела Меркел води на изборите, а крайнодясната \"Алтернатива за Германия\" за първи път влиза в местния парламент.Това показват exit poll резултати след проведените днес регионални избори в  германската провинция Хесен.Според тях, християндемократите печелят 28% от гласовете, което показва спад от 10% в подкрепата.След тях са социалдемократите с 20 процента. Трети са зелените с 19 процента.\"Алтернатива за Германия\" взима 12% и вече ще бъде представена и в този регионален парламент.Припомняме, че вотът е важен тест за управляващите.Правителствената коалиция на Меркел бе изправена пред постоянни вътрешни проблеми от федералните избори през миналата година. Партиите в коалицията се представят разочароващо на местни избори, включително в Андреа Налес, лидер на социалдемократите, заплаши с напускане на коалицията, тъй като управлението на държавата в момента е неприемливо.Крайнодясната партия \"Алтернатива за Германия\" не е представена само в този от 16-те местни парламента, но се очаква да влезе след днешния вот.Последните проучвания показваха, че консерваторите и социалдемократите ще изгубят подкрепа за сметка на Зелените, които се очакваше да бъдат втората най-силна партия с подкрепа около 18,5 на сто, а също така и заради \"Алтернатива за Германия\".Нов провал на социалдемократите може да принуди партията да напусне правителствената коалиция. При подобен сценарий Меркел ще ръководи правителство на малцинството или ще трябва да свика предсрочни избори.Хесен представлява 7,5 на сто от германското население.", "date": "2018.10.28", "title": "Меркел губи 10% в Хесен, \"Алтернатива за Германия\" за първи път влиза в парламента "}
{"url": "https://news.bg/bulgaria/mazh-se-hvarli-pod-vlak-v-blagoevgrad.html", "text": "Мъж на около 50-60 години се е хвърлил под пътническия влак Дупница-Петрич в Благоевград и е загинал на място, предаде БГНЕС.Сигналът е подаден в 17.40 ч. от жк. \"Струмско\". Инцидентът е станал на 200 м. преди жп-прелеза.Следствена група от Второ РУП извършва оглед. Движението на влаковете по линията Кулата-София е спряно.", "date": "2018.10.28", "title": "Мъж се хвърли под влак в Благоевград "}
{"url": "https://news.bg/regions/golyam-pozhar-v-gorista-mestnost-kray-selo-strupets-vratsa.html", "text": "Голям пожар бушува в гориста местност край врачанското село Струпец, предаде bTV.Огненото бедствие принудило местни хора да напуснат домовете си, защото пламъците били на няколкостотин метра от първите къщи на селото.Селото също така е силно задимено.Над селото са разположени дежурни пожарникари, които обаче не гасят огъня, понеже рискът и за техния живот е голям. Огнеборците следят дали пламъците няма да наближат застрашително домовете на хората.От пожарната увериха, че при необходимост ще се мобилизира цялата налична техника, за да не стигне огъня до домовете на хората.", "date": "2018.10.28", "title": "Голям пожар в гориста местност край село Струпец, Враца"}
{"url": "https://news.bg/bulgaria/mvnr-osazhda-ostro-napadenieto-v-sinagogata-v-pitsbarg.html", "text": "България остро осъжда нападението над синагогата \"Дървото на живота\" в американския град Питсбърг.Тази трагедия показва, че антисемитизмът и ксенофобията, омразата и насилието спрямо другия, трябва да бъдат окончателно изкоренени, пише в съобщение на Министерството на външните работи във връзка с , при която загинаха 11 души, а много други бяха ранени.\"Историята на спасяването на 50 000 български евреи в най-мрачните времена на Втората световна война показва, че когато цениш човешкия живот толкова, че си готов да застанеш срещу най-силните, ти можеш да победиш злото. Затова и днес трябва да бъдем единни\", призовават от Външно.Страната ни изразява съболезнования на близките на загиналите и пожелава бързо възстановяване на ранените при нападението.", "date": "2018.10.28", "title": "МВнР осъжда остро нападението в синагогата в Питсбърг"}
{"url": "https://news.bg/int-politics/vtori-tur-na-prezidentskite-izbori-v-braziliya.html", "text": "Бразилия днес избира нов президент - в страната се провежда втори тур на президентските избори.Кандидатите - 63-годишният Жаир Болсонаро, издигнат от крайнодесните, и 53-годишният Фернандо Адад, който е кандидат на левицата в страната.Във вота право на глас имат близо 147 милиона бразилци.Спрямо последните социологически проучвания Болсонаро има преднина с около 20% пред опонента си.Ако бившият капитан от армията Болсонаро спечели вота, най-голямата държава в Латинска Америка ще има крайнодесен държавен глава за първи път от 1985 година, пише АФП.Болсонару е бивш парашутист-десантчик. Той се позиционира като антисистемен кандидат. Крайнодесният използва расистка и хомофобска реторика, обявява се за връщане на смъртното наказание, възхвалява военната диктатура.Някои от избирателите го определят като \"бразилския Тръмп\".\"\" Това пък прогнозира в коментар за Дойче веле Астрид Пранге.Припомняме, преди малко повече от месец  по време на своя предизборна проява и бе ранен с нож.Привърженици на левите партии организираха протести срещу него, като изразиха притеснение от крайните му възгледи.Опоентът на Болсонаро Фернандо Хадад го сравни с Хитлер. ", "date": "2018.10.28", "title": "Втори тур на президентските избори в Бразилия"}
{"url": "https://news.bg/world/gartsite-chestvat-denyat-ohi.html", "text": "В Гърция отбелязват националния празник \"Денят Охи\".Празненствата в южната ни съседка вече започнаха. В Солун се провежда военен парад, а в столицата Атина - ученическа манифестация.На парада в Солун днес ще присъства и президентът на Италия Серджо Матарела. Очаква се той да поднесе извинения пред гръцкия държавен глава Прокопис Павлопулос за обявената война преди 78 години и жертвите на гръцкия народ, предаде кореспондентът на БНР в Гърция.Гърция е единствената страна в Европа, която чества като национален празник не края, а началото на една война.На 28 октомври 1940 година Атина отговаря на ултиматума на Мусолини за свободно преминаване на италианските войски през Гърция с краткия отговор \"Не\". След това Гърция се включва във Втората световна война.", "date": "2018.10.28", "title": "Гърците честват \"Денят Охи\""}
{"url": "https://news.bg/regions/mazh-zagina-na-myasto-pri-tezhka-katastrofa-v-selo-lozen.html", "text": "Тежък пътен инцидент е възникнал в село Лозен, област София, съобщиха от пресслужбата на МВР.По първоначални данни лек автомобил е самокатастрофирал в крайпътно дърво. Вследствие на удара водачът на превозното средство е починал на място. Сигналът за катастрофата е подаден около 9.30 часа. Веднага на място са изпратени екипи на полиция, пожарна и Бърза помощ. По случая е образувано досъдебно производство. На местопроизшествието се извършва оглед.Работата по установяване на причините за инцидента продължават.", "date": "2018.10.28", "title": "Мъж загина на място при тежка катастрофа в село Лозен"}
{"url": "https://news.bg/health/ekipi-ot-turtsiya-idvat-u-nas-pri-donorska-situatsiya-za-belodrobni-transplantatsii.html", "text": "\"Агенцията за трансплантации не се закрива. Променя се \"шапката\" на двете агенции и под една обща \"шапка\" остават двете структури, които ще работят. За Агенцията по трансплантации - най-вероятно ще бъде във вид на Дирекция по донорство и трансплантации към новата агенция\". Това заяви пред БНР директорът на Изпълнителната агенция по трансплантациите д-р Михаил Христов във връзка с проекта за бюджет на Националната здравноосигурителна каса (НЗОК), в който се предвижда Агенцията по трансплантациите и Изпълнителна агенция \"Медицински одит\" да се слеят.По думите на Христов сливането е само формалност.Той коментира и дейността на ръководената от него агенция. Към момента се работи по две основни направления - да се осъществи извършване на лечение на чакащите за белодробна трансплантация и да се увеличи донорството.\"Дори да имаме подписани договори с всички клиники и да имаме възможност да извършваме такива трансплантации, ако нямаме органи, нищо не правим\", посочи той.Към момента в листата на чакащите за белодробна трансплантация има 15 души, обясни още Христов. Предстои пациентите да бъдат прегледани, някои от тях са в тежко здравословно състояние.В тази връзка шефът на агенцията за трансплантации акцентира, че вече е установен контакт с екип от трансплантолози от Истанбул, Турция.По думите на специалиста с турския екип е постигнало споразумение, с което те ще могат да извършват трансплантации на бял дроб в България, когато има такава възможност.В същото време това ще служи като обучение за родните ни специалисти.Христов обясни и че предстои да се осъществи връзка и с трансплантолози от Хановер, с които да се установи подобно сътрудничество - за обучение на екипи, обмяна на опит и лечение на български граждани.Припомняме, в средата на настоящата година , няколко пъти се събираха на протест пред Министерство на здравеопазването. Те недоволстваха, тъй като от началото на 2017 г. клиниката в Австрия, в която вече успешно са извършени седем трансплантации на бял дроб, отказва да приема повече българи с мотив липса на договор с Евротрансплант.Относно това Христов коментира, че вече е проведена среща с представител на Университетската клиника във Виена, където връзката досега е била прекъсната. Христов подчерта, че клиниката във Виена не е прекъснала споразумението само с нас, но и с Румъния. Аргументите им са, че има спад на донори на органи в страната, затова и не могат да осигурят лечение на чужди граждани.\"Това, което ме учуди като дойдох в Агенцията е, че няма разработен план Б, т.е. ако не може да се поднови някое споразумение, какво правим. Затова година и половина се е стигнало до положение, че имаме отказ от всички клиники в Европа и при нас не можем да правим такива операции. Започваме по този най-бърз начин - едновременно обучение на наши специалисти, сертифициране на нашите центрове, които ще осъществяват следтрансплантационната грижа и същевременно създаване на възможност при такава ситуация, да се извършват трансплантации на бял дроб и в България\", обясни докторът.", "date": "2018.10.28", "title": "Екипи от Турция идват у нас при донорска ситуация за белодробни трансплантации"}
{"url": "https://news.bg/regions/tsigansko-sastezanie-s-karutsi-zatvori-patya-kazanlak-cherganovo.html", "text": "Около 150 цигани се събраха на състезание с каруци на пътя Казанлък - Черганово.За целта те затвориха пътя за преминаване на превозни средства.Това вдигна местните униформени на крак. Към мястото на състезанието е изпратен един екип на полицията. Полицаите обаче не успели да разпръснат тълпата, което наложило да бъдат изпратени още 2 патрулни автомобила с подкрепление.Няма данни за напрежение или сблъсъци, информира БГНЕС.Въпреки полицейското присъствие, състезателите започнали да обикалят по пътя и в крайпътните ниви. Движението в района е изключително затруднено.", "date": "2018.10.28", "title": "Циганско състезание с каруци затвори пътя Казанлък - Черганово"}
{"url": "https://news.bg/world/gruzintsite-izbirat-prezident-za-posleden-pat-chrez-pryako-glasuvane.html", "text": "Грузинците избират нов президент за последен път чрез пряко гласуване, информира АП.Социологическите проучвания преди вота показваха, че нито един от 25-те кандидати няма да получи абсолютно мнозинство на първия тур. Ако никой от кандидатите не получи минимум 50% подкрепа, двама кандидати ще участват на балотаж на 1 декември.След приключване на новия шестгодишен мандат, бъдещите държавни глави на Грузия ще бъдат избирани непряко, което е част от конституционни промени, според които премиерът ще бъде най-влиятелната политическа фигура в страната. Президентът е държавен глава и главнокомандващ, но като цяло функцията му е церемониална.Основните кандидати са трима бивши външни министри: Саломе Зурабишвили, Григол Вашадзе и Давид Бакрадзе.", "date": "2018.10.28", "title": "Грузинците избират президент за последен път чрез пряко гласуване"}
{"url": "https://news.bg/world/izborite-v-hesen-vazhen-test-za-koalitsiyata-na-merkel.html", "text": "В германската провинция Хесен се провеждат регионални избори, които се очаква да донесат още неприятни новини на дългогодишния канцлер Ангела Меркел, информира ДПА.Правителствената коалиция на Меркел е изправена пред постоянни вътрешни проблеми от федералните избори през миналата година. Партиите в коалицията се представят разочароващо на местни избори, включително в Крайнодясната партия \"Алтернатива за Германия\" не е представена само в този от 16-те местни парламента, но се очаква да влезе след днешния вот.Последните проучвания показват, че консерваторите и социалдемократите ще изгубят подкрепа за сметка на Зелените, които се очаква да бъдат втората най-силна партия с подкрепа около 18,5 на сто, а също така и заради \"Алтернатива за Германия\".Нов провал на социалдемократите може да принуди партията да напусне правителствената коалиция. При подобен сценарий Меркел ще ръководи правителство на малцинството или ще трябва да свика предсрочни избори.Хесен представлява 7,5 на сто от германското население.", "date": "2018.10.28", "title": "Изборите в Хесен – важен тест за коалицията на Меркел"}
{"url": "https://news.bg/politics/iskaniyata-na-maykite-sa-spravedlivi-no-i-simeonov-e-prav-talkuva-moskov.html", "text": " Това, което искат майките е правилно и това, което казва Валери Симеонов, че този закон няма да им го даде, също е правилно. Това заяви пред bTV бившият здравен министър Петър Москов.Той коментира, че няма никаква гаранция, че нещата ще се променят, като се дадат 150 млн. лв. към осигуряваните досега 1.5 млрд. лв.Бившият здравен министър се обяви и срещу задължаването на работодателите да наемат хора с увреждания.Относно заявената амбиция на ДПС за предсрочни избори Москов обяви, че \"БСП и ДПС са развалената храна на българската политическа витрина\". По думите му проблемът на ДПС е всяко мнозинство, в което партията на участва.Предсрочни избори в момента не са необходими, добави Москов.", "date": "2018.10.28", "title": "Исканията на майките са справедливи, но и Симеонов е прав, тълкува Москов"}
{"url": "https://news.bg/world/nad-1-mln-britantsi-iskat-vtori-referendum-za-brekzit.html", "text": "Повече от 1 милион души са се подписали под петиция за провеждане на нов референдум за членството на Великобритания в ЕС, пише \"Индипендънт\".За момента британското правителство е категорично против ново допитване за Брекзит.Авторите на петицията желаят да се даде още един шанс на гражданите на Великобритания да кажат последната си дума за членството на Обединеното кралство в Общността. Петицията е от три месеца.Преди седмица почти. Това беше най-голямата демонстрация на Острова от войната в Ирак.На референдума през юни 2016 г. 51,89% от британците срещу 48,11 на сто гласуваха за излизане от ЕС, което ще се осъществи на 29 март 2019 г.", "date": "2018.10.28", "title": "Над 1 млн. британци искат втори референдум за Брекзит"}
{"url": "https://news.bg/politics/karayancheva-pripomnya-che-balgariya-ne-e-prezidentska-republika.html", "text": "Председателят на Народното събрание Цвета Караянчева публикува интересен коментар в социалната мрежа \"Фейсбук\", касаещ косвено президента Румен Радев и президентската институция като цяло.Караянчева акцентира - властта на президента на България е по-скоро церемониална. По думите ѝ това в някакъв момент създава чувство за несправедливост в избрания, което пък периодично ставало причина за дебат дали трябва президентските правомощия в страната да бъдат разширени.Според председателят на НС досега този въпрос не се е приемал добре сред обществото, но настроенията можели и да се променят. В тази връзка Караянчева размишлява - дали някои от президентите някога се е питал дали е щял да бъде избран, ако народът е трябвало да ги избере, за да управляват държавата, а не в техните представителни функции.\"                                                                                                            \"", "date": "2018.10.28", "title": "Караянчева припомня, че България не е президентска република"}
{"url": "https://news.bg/world/neuspeshen-parvi-opit-na-kitayska-chastna-kompaniya-da-izvede-raketa-nositel-sas-satelit.html", "text": "Първият опит на частна компания от Китай да изведе ракета носител, способна да транспортира сателити, беше неуспешен, съобщава АП.Базираната в Пекин компания Landspace уточни, че първата и втората степен на ракетата ZQ-1 са работили нормално, но нещо се е объркало с третата ракета.ZQ-1 е първата тристепенна ракета, създадена от частна компания в Китай. По-малка частна ракета беше изстреляна през май.Видео, публикувано от китайски новинарски сайт, показа 19-метровата червено-бяла ракета да се понася към ясното небе.Компанията поясни, че при отделянето на първите две степени на ракетата всичко е било нормално, но впоследствие нещата са се объркали.Китайска медия обяви, че ракетата е била натоварена със сателит на държавната телевизия CCTV.От Landspace допълват, че изграждането на ракети за транспортиране на сателити е \"правилното решение за компанията\".", "date": "2018.10.28", "title": "Неуспешен първи опит на китайска частна компания да изведе ракета носител със сателит"}
{"url": "https://news.bg/politics/borisov-byudzhet-2019-e-edin-ot-nay-ambitsioznite-ot-nachaloto-na-prehoda.html", "text": "Това е един от най-амбициозните бюджети, които са правени от началото на прехода.Това заяви министър-председателят Бойко Борисов, цитиран от \"Фокус\", в началото на извънредното правителствено заседание, на което се обсъждат .\"Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд.\", похвали се Борисов.По думите му на политическите опоненти на ГЕРБ и ОП трябвало да се говори само в цифри.Приходите в бюджета нарастват на над 4.5 млрд. лева. Държавата не е била никога в по-добра кондиция от сега, акцентира премиерът и добави, че тези, които са срещу сегашното управление, на практика се противопоставяли срещу устойчивото развитие и икономиката и обществото в България.Министър-председателят е категоричен и че поради добрата събираемост и успешната борба с контрабандата, има повече пари в държавната хазна и във всички сфери ще има увеличение на средствата.Борисов: \"Безработицата е под 5%, 4.8%. И вие прекрасно знаете, че има липса на работници, а не на желаещи.\"\"Говореше се, че искаме да задължим следващите поколения, а то е точно обратното. Рекордно нисък е външният дълг. Третият най-нисък в ЕС\", акцентира още Борисов.Премиерът уточни, че в края на мандата външният дълг ще стане най-ниския в ЕС.\"Както обещахме увеличаваме минималната работна заплата, тя ще бъде 560 лева, а през 2021 година - 650 лева\", увери още Борисов.", "date": "2018.10.28", "title": "Борисов: Бюджет 2019 е един от най-амбициозните от началото на прехода"}
{"url": "https://news.bg/world/eritreya-predupredi-germaniya-da-ne-se-mesi-v-regionalnite-dela.html", "text": "Правителството на Еритрея предупреди Германия да се \"въздържа от намеса\" в регионалните работи на Африка, след като топ дипломатът на германската държава разкритикува африканската страна за отношението към правата на човека, информира ДПА.В съобщение, озаглавено \"циничната позиция на Германия\", източноафриканската държава отговори на коментари на германския външен министър Хайко Маас, направени по-рано този месец.\"\", се казва в съобщението на Министерството на информацията на Еритрея.\"\", се допълва в съобщението.През юли Еритрея и Етиопия подписаха мирно споразумение, което официално прекратява 20-годишен конфликт и води до възстановяване на дипломатическите отношения между двете страни.Дипломатическото разведряване започна през юни, когато новият лидер на Етиопия обяви, че напълно приема условията на мирно споразумение, които бяха отхвърляни по-рано.На 12 октомври пред Бундестага Маас обяви, че историческото споразумение не е довело до реформа в областта на спазването на правата на човека в Еритрея.Маас също разкритикува Еритрея заради задължителната военна повинност, което е \"ключ за контролиране на обществото\".Той добави, че Германия през тази година е дарила 200 милиона евро хуманитарна помощ на региона. Около 75 000 граждани на Еритрея са потърсили убежище в Германия.", "date": "2018.10.28", "title": "Еритрея предупреди Германия да не се меси в регионалните дела"}
{"url": "https://news.bg/world/tramp-othvarli-vizita-v-indiya-na-fona-na-raznoglasiyata-za-s-400.html", "text": "Президентът на САЩ Доналд Тръмп няма да посети Индия на Деня на Републиката на 26 януари 2019 г., съобщава местната медия NDTV, позовавайки се на източник.Белият дом е обявил, че визитата ще бъде отложена. Американското посолство в Делхи и външното министерство на Индия не са коментирали информацията.Предполага се, че отказът е свързан с разногласията между Ню Делхи и Вашингтон относно сделка на . Индия също обяви, че е една от държавите, които ще продължат да купуват петрол от Иран въпреки санкциите на САЩ срещу Техеран. Тръмп предупреди, че държавите, които правят бизнес с Ислямската република, могат да бъдат санкционирани.", "date": "2018.10.28", "title": "Тръмп отхвърли визита в Индия на фона на разногласията за С-400"}
{"url": "https://news.bg/weather/slanchevo-toplo-pochti-bez-valezhi.html", "text": "Времето в неделния ден ще бъде предимно слънчево и топло за сезона.По-значителна облачност се очаква в крайните южни райони, но на повечето места тя няма да бъде придружена с валежи.Вятърът ще бъде слаб, до умерен, ориентиран от юг и югозапад. В планините е възможно той да бъде и силен.Максималните температури са в интервала 21-26 градуса.Минималните на повечето места са между 6 и 11 градуса, по Черноморието - по-високи.", "date": "2018.10.28", "title": "Слънчево, топло, почти без валежи"}
{"url": "https://news.bg/press/pobedata-na-kubrat-pulev-arestite-na-oligarsi-analogiyata-na-radev-za-balgariya-kato-blato.html", "text": "Победата на Кубрат Пулев над Хюи Фюри е сред водещите теми на неделните вестници.\"Кубрат Пулев наби Фюри, пак е претендент за световната титла Кубрат Пулев победи по точки Хюи Фюри в мач, който трябваше да определи кой ще е съперник на Антъни Джошуа за световните титли в професионалния бокс в тежка категория. Кобрата не остави никакви съмнения в превъзходството си и логично ръката му бе вдигната от съдията след края на двубоя. Още във втория рунд Пулев отвори аркада под лявото око на британския боксьор, като до края се опитваше непрекъснато да завърши мача с нокаут, но не успя. В крайна сметка резултатът беше 9:3 рунда и 116:112 точки. Публиката в зала \"Арена Армеец\" непрекъснато подкрепяше своя любимец, който не ги разочарова. Между зрителите бяха спортният министър Красен Кралев и приятелката на Кобрата - фолкпевицата Андреа, която бе сред най-дейните фенове на българския шампион.\" - в. \"24 часа\".\"Кубрат Пулев победи Хюи Фюри и стана задължителен претендент за световната титла на международна боксова федерация (IBF) за трети път в кариерата си. Българският боксьор бе убедителен пред 11 000 зрители в \"Арена Армеец\". Той контролираше срещата, въпреки че това му бе първият му мач от април 2017 насам, а тримата съдии дадоха 117:111, 118:110 и 115:113 в негова полза. За него това е 26-а победа в 27 мача. Фюри пък допусна втора загуба, като има 21 успеха. Основното предимство на Пулев бе левият прав удар, с който той уцелваше съперника често. Във втория рунд българинът разкървави Фюри, който обаче успя да се измъкне. Британецът често разчиташе на клинчове, за да се измъкне от атаките на Пулев. Фюри все пак имаше своите моменти в шестия и най-вече осмия рунд, в който успя да вкара два силни удара. Пулев обаче успя да удържи до края на рунда, а в следващия отново контролираше ситуацията. Кубрат трябва да срещне световния шампион Антъни Джошуа, но все още не е ясно кога ще се случи това. На ринга Пулев благодари на публиката и обеща да е различен в мача срещу Джошуа. \"Фюри е добър противник, беше труден за уцелване. Благодаря на уникалната публика. Българите сме силни, когато сме заедно. Готов съм да изляза с Джошуа, а тогава ще излезе друг Кубрат, а не този днес. Имам какво да подобрявам. Опитът, кондицията и вярата ми донесоха победата\", каза Пулев. По-рано неговият брат Тервел Пулев спечели европейската титла в полутежка категория след нокаут във втория рунд срещу Леонардо Бруцезе (Ит). Българинът доминираше напълно, като свали съперника си в нокдаун два пъти още в първия рунд. Във втория Пулев отново вкара кроше, с което приключи мача. \"Това е първи мач, откакто преминах в професионалния бокс, в който знам, че имам след два месеца конкретен противник. Подготовката оказа влияние, знаейки срещу кого ще се изправя\", каза Пулев, за когото това бе 12-а победа (11 с нокаут) на профи ринга.\" - в. \"Сега\".\"Кубрат Пулев постигна убедителна победа по точки срещу британеца Хюи Фюри и направи решаваща крачка към втория си мач за световна титла. С този успех българският боксьор стана официален претендент за пояса на Международната боксова федерация (IBF), който се държи от Антъни Джошуа. Пулев записа 26-а победа в 27-ия си мач на професионалния ринг. Фюри допусна втора загуба от 23 срещи след поражението по точки от новозеландеца Джоузеф Паркър в сблъсъка за световната титла на Световната боксова организация (WBO) през септември 2017 г. За Пулев това беше първи мач от 16 месеца. Последният му двубой беше победата по точки срещу американеца Кевин Джонсън в зала \"Арена Армеец\" на 28 април 2017 г. Преди това той имаше още един мач в България - нокаута в третия рунд срещу нигериеца Самюел Питър в края на 2016 г. \"Благодаря на тази уникална публика. Българите сме силни, когато сме заедно, и това не е клише. Фюри е доста добър противник. Беше много труден за уцелване, защото беше доста крив и неудобен, но както виждате - учим ги младите, няма как\", каза Пулев пред \"Диема спорт 2\" след третия си двубой в \"Арена Армеец\". \"Той беше доста бърз. Супер неудобен, супер крив. Не можех да намеря пътя, но въпреки всичко го надиграх. Имах доста повече точни попадения, разочаровах го и той се предаде\", каза още 37-годишният българин. Фюри започна доста по-агресивно мача, като се движеше бързо, пробваше финтове и играеше с двете ръце. Пулев изчакваше, като в началото му беше трудно да скъси дистанцията. В хода на рунда обаче българският боксьор заигра по-активно. Британецът започна често да търси клинчове, но в заключителните секунди получи първия по-сериозен удар в мача. Вторият рунд беше равностоен, но в края му Пулев успя да отвори аркада под лявата вежда на Фюри с хубав ляв прав. В третия рунд 24-годишният британец тръгна много агресивно, но ударите му не носеха големи поражения за съперника. Българският боксьор продължи да доминира благодарение на лявото си кроше. В четвъртия рунд той разклати здраво Фюри, а в петия притисна своя съперник във въжетата и му нанесе още няколко солидни удара.В целия мач се стигна само до един критичен момент за Пулев. Той дойде в осмия рунд, когато Фюри разклати съперника с мощен десен прав. Българинът обаче бързо се съвзе и до края на срещата имаше пълно превъзходство. Тримата съдии потвърдиха доминацията на Пулев в тази среща, като присъдиха 117:111, 118:110 и 115:113 точки в негова полза.\" - в. \"Дневник\".Арестите на олигарси също са сред тематичните акценти.\"Поредицата от разследвания срещу известни фамилии, свързани с прехода, продължава. В петък сутринта в имението им в Ница бяха арестувани Николай и Евгения Баневи, съобщи зам.-главният прокурор Иван Гешев. Баневи са задържани с европейска заповед за арест, френската полиция претърсва имението. Аналогични претърсвания се извършват и в имотите им в България. Според Гешев разследването срещу двамата е започнало преди 2 месеца. Арестът е част от операцията на специализираната прокуратура във връзка с дейността и източването на девненския завод \"Полимери\". Заводът беше приватизиран от Банев през 1998 г. и беше затворен през 2010 г. Банев е бивш комсомолски функционер, забогатял покрай масовата приватизация и фонда \"АКБ Форес\". Според съобщението на спецпрокуратурата се извършват следствени действия в София и страната, \"претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по чл. 321,ал.6, чл. 255, 253, 212 и 203 от Наказателния кодекс\". Става дума за длъжностно присвояване, обсебване на собственост чрез документи с невярно съдържание, пране на пари, данъчни престъпления. Наказанието за тези престъпления е лишаване от свобода до шест години за организирана престъпна група. \"Полимери\" Девня е в несъстоятелност от 2013 г., а не работеше от 2010 г. \"1800 семейства останаха без работа. В момента Баневи са работодатели на 0 семейства\", заяви прокурор Гешев. На въпрос каква продължителност ще обхване разследването и ще бъде ли разследван бизнесът на Баневи в периода на управлението на Сергей Станишев, Гешев заяви, че \"тези въпроси ще получат отговор в близките дни на подробен брифинг\". Гешев благодари за съдействието на френските власти.След затварянето на \"Полимери\" на територията му останаха цистерни с токсични вещества, които заплашваха Девня и Варна. Преди година премиерът Борисов призова прокуратурата казусът да се разследва. \"Убеден съм, че тези, които са причинили този пладнешки грабеж в завода \"Полимери\", ще си получат заслуженото. [...] Това предприятие е било уникално по своята същност на Балканите и всичко това е разграбено и унищожено, а пък собствениците имат \"Мерцедес\" и \"Майбах\" и ни дават оценка, което ме принуди да дойда и да покажа на хората вследствие на тази разбойническа приватизация колко милиарди е загубила държавата, но и продължаваме да плащаме. Мисля, че във Варна, в Провадия или в Девня за доста по-стойностни неща биха могли да се похарчат 15 млн.\", каза през август 2017 г. Борисов, визирайки нужната сума, за да се обезопаси районът. \"Тук е купена инсталация, която всичко това да утилизира и те с цялото си нахалство я продават в Румъния. Взимат и от нея парите. Убеден съм, че главният прокурор ще направи така, че от срещу неизвестен извършител, каквото е в момента ограбването на цял завод, гордост на Балканите, да има известен. Избягвам да давам публична оценка на хората. От наша страна каквото е необходимо правим. Хората могат да спят спокойно и по-най-бързия начин ще ги избавим от това зло. Не е честно да събираме толкова пари, за да ги вкараме в инфраструктура, пенсии, заплати и така непрекъснато да ги харчим, за да доизчистим стари бакии\", коментира премиерът. Според него новият собственик на завода в Девня е дошъл, за да го нареже\" и да го приключи\". \"Това е историята на българския преход, защото сега е модерно да говорим много. Надявам се, че с влизането на антикорупционния закон и създаването на този орган, той ще се занимае не само с това, което е в момента, а и с подобни минали сделки, защото те носят много по-големи щети от всичко останало\", заяви тогава Борисов. Баневи опитаха и политическа кариера без успех, той се кандидатира за президент, а тя за независим евродепутат. Банев приватизира и курорта \"Русалка\" и няколко къмпинга чрез \"Хелио тур-С\". Първият - в недобро състояние, все още е владение на арестуваното семейство, докато къмпингите \"Градина\", \"Каваците\", \"Златна рибка\", вече са в чужди ръце. За кратко Банев собственик на футболен отбор \"Берое\", който впоследствие бе одържавен и даден на издръжка на ТЕЦ \"Марица-изток 2\"...\" - в. \"Сега\".\"Разследването срещу Николай и Евгения Баневи ще се разширява. Стартовата точка е източването на приватизираното и фалирано от тях \"Полимери\"-Девня. Но действията на обвинението няма да се ограничат само да това. Анализът на документите продължава и утре колегите от специализираната прокуратура ще изнесат подробности. Това обяви главният прокурор Сотир Цацаров. По думите му на този етап е започнало досъдебно производство срещу Баневи, които бяха арестувани във Франция. Те са подвени за данъчни престъпления, присвоявания и пране на пари. \"Казвам отправна точка е \"Полимери\", защото тук се очаква в резултат на извършените интензивни действия параметърът по разследването да се разшири и да обхване доста по-голяма икономическа дейност на Баневи\", допълни Цацаров. Снощи е продължило претърсване и изземане на документи от техните офиси. На въпрос на \"24 часа\" вярно ли е, че чрез фиктивни апорти Баневи са източили \"Полимери\", Цацаров заяви, че предпочита на този въпрос да отговорят колегите му от спецпрокуратурата. \"Към този момент е издадена европейска заповед за арест. Задържането е реализирано, и предстои процедура пред френския съд да бъдат екстрадирани. Тамошният съд би следвало да реши дали ще допусне изпълнението на европейската заповед за арест. Лицата, спрямо които е издадена тази заповед, имат възможност в това производство да заявят желание за незабавно изпълнение. Нещата оттук насетне са в ръцете на френското правосъдие до предаването им на българските власти\", каза Цацаров. Според него различна, но подобна е и процедурата, която се развива пред турски съд с Митьо Очите. Там екстрадиционната процедура на ниво съд е изпълнена и се очаква решение на изпълнителната власт, за да може да се осъществи окончателното му предаване. \"Продължава издирването на Ветко и Маринела Арабаджиеви, което е в ръцете на френските власти. Това, което трябва да е направено, ние сме го свършили\", допълни обвинител номер едно.\" - в. \"24 часа\".\"Цацаров: Турският съд е издал решение за екстрадицията на Митьо Очите Прокуратурата започна досъдебно производство срещу Николай и Евгения Баневи за данъчни престъпления, присвояване и пране на пари. Това съобщи в Пловдив главният прокурор Сотир Цацаров. По думите му засега отправна точка е \"Полимери\" - Девня, но обхватът на разследване на икономическата дейност на Баневи ще се разшири. Предстои процедура пред френския съд с оглед изпълнението на европейската заповед за арест, каза още главният прокурор. Продължават претърсвания, изземване и анализ на документи и всички необходими действия по разследването. По отношение на случая с Димитър Желязков, по-известен като Митьо Очите, Цацаров добави, че турският съд е допуснал екстрадицията му у нас и прокуратурата ни е била уведомена за това решение. Екстрадиционната процедура е завършила и се очаква окончателното му предаване на българските власти. Димитър Желязков беше арестуван в Истанбул в луксозен хотел, заедно със зърнения бос и общински съветник от Бургас Бенчо Бенчев. За 24 часа с тях бе задържан и бившият депутат от ДПС Несрин Узун. Главният прокурор коментира още, че продължава издирването и на пловдивските бизнесмени Арабаджиеви, което на практика е в ръцете на френските власти.\" - в. \"Стандарт\".\"Че институциите задържат олигарси, това ли ги е яд от опозицията или, че контрабандата от 34 слезе на 5%\", това каза премиерът Бойко Борисов пред журналисти по време на инспекцията на строежа на магистрала \"Хемус\" между Белокопитово и Буховци, предаде правителствената информационна служба. Той уточни, че в следствие борбата на институциите, в хазната са влезли милиарди левове повече. \"Мислите ли, че тези, които години наред са се отчитали тук и там, не искат предсрочни избори - олигарсите. Дали толкова мощни фигури, които в момента са или издирвани за арести или са арестувани, искат ГЕРБ и Патриотите да управляват или искат оставка. И БСП и ДПС през тези 20 години винаги са правили така че да живеят добре и по-тяхно време са се случвали тези приватизационни сделки\", каза премиерът. Премиерът припомни, че миналата година се наложи държавата да отпусне 12 млн. лв. за изчистването на опасните химикали в \"Полимери\" - Девня. По думите му работата на институциите дава резултати и това ядосва опозицията. \"Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече\", заяви премиерът. Бойко Борисов коментира, че искането за предсрочни избори е нормално за опозицията. \"Има на четири години избори, правиш ги и управляваш. Едни нови избори са още 50 млн. лева\", допълни той. Премиерът Борисов припомни как след управлението на кабинета \"Орешарски\" държавата е платила близо 7 млрд. лв. и е заварила дефицит от - 4%...\" - в. \"Дневник\".Възмущението на ГЕРБ срещу думите на президента Радев, оприличаващи България на блато, също е сред темите на всекидневниците.\"Да наричаш страната си блато прави ли те добър държавник? БСП искат на всяка цена да се доберат до властта, да настъпи тежка политическа криза и техният президент Румен Радев да назначи служебен кабинет, който да управлява дълго, съвместно с БСП. Единственият начин тези хора да получат властта е чрез служебно правителство, но нов изборен цикъл няма да реши проблемите на страната. Правителството на Орешарски върна развитието на България с години назад, а в някои сектори - с десетилетия. Това заяви председателят на ПГ на ГЕРБ и зам.-председател на партията Цветан Цветанов по време на осмия университет на СГЕРБ \"Успешното европредседателство на България и новите предизвикателства пред ЕС\", съобщиха от пресцентъра на ГЕРБ. Форумът се провежда в Сандански и се организира съвместно от \"Сдружение граждани за европейско развитие на България\", Фондация \"Ханс Зайдел\" и СГЕРБ. \"Румен Радев, който нарече страната си блато, често казва, че в държавата липсва прозрачност. В такъв случай нека да попитам защо се избърза с избора на самолетите и бе въведен допълнителен критерий без да има решение на Народното събрание, като по този начин изборът бе насочен към една единствена фирма по време на служебния кабинет, назначен от самия Радев\", напомни Цветан Цветанов. Той отбеляза, че истински пример за прозрачност е българският парламент и това си е проличало при избора за конституционен съдия, когато са били спазени всички парламентарни и демократични процедури. \"Отново в духа на прозрачността искам да попитам какви процедури направи президентството при избора на конституционен съдия. Имаше ли възможността обществото и българските медии да проследят целия процес? Не може да говориш за прозрачност и да не можеш да защитиш думите си, като в същото време предлагаш за конституционен съдия неуспял политик, който провали страната ни с кандидатурата си за генерален адвокат на Европейския съд\", подчерта Цветанов. Цветанов обясни пред СГЕРБ, че БСП се интересуват как да дойдат на власт, като в същото време не предлагат алтернатива. \"Според тях \"Визия за България\" е алтернатива. Коя е тази визия за нашата страна, от която отсъства строителството? Как ще гарантираш просперитета и модернизацията на България, като изключиш от своята \"визия\" всички 250 хил. български строители?\", отчете председателят на ПГ на ГЕРБ. По думите му \"нашите политически опоненти влязоха в историята на парламентаризма със своя вот за намерения\". Цветанов попита когато Корнелия Нинова е била председател на социалната комисия в парламента какви законодателни промени е инициирала, за да реши проблемите на хората с увреждания. \"Тогава на хората с увреждания бяха осигурени общо 180 млн. лв. Ние само за следващата година ще даде със 150 млн. лв. повече, като в същото време не увеличаваме дефицита\", уточни зам.-председателят на ГЕРБ. Той сподели, че вчера се е почувствал удовлетворен от политическата култура на всички народни представители, които единодушно подкрепиха двата законопроекта, както и от демонстрираното взаимно уважение между майките и депутатите. Цветанов изтъкна, че доходите непрекъснато се увеличават, като обясни, че в края на управленския мандат минималната работна заплата ще бъде 650 лв., а БВП 120 млрд. лв. По думите му до 2021 г. прогнозата е България да има траен икономически растеж. Председателят на ПГ на ГЕРБ отбеляза, че в края на мандата учителските заплати ще бъдат увеличени двойно спрямо 2017 г. \"624 млн. лв. за образователна инфраструктура, 490 млн. лв. за здраве, 0.5% дефицит, най-ниската безработица в последните 15 г. Всичко това е възможно, защото страната е стабилна. Защо все се търси скандалът, при положение, че имаме толкова добри новини\", категоричен бе Цветанов и уточни, че работодателите вече изпитват недостиг на работна ръка и това също е една от причините правителството толкова да инвестира в образованието. Председателят на ПГ на ГЕРБ коментира и изминалото председателство на Съвета на ЕС. \"Не е нормално всички европейски лидери да подкрепят с две ръце основният приоритет на председателството - Западните Балкани, да се осигури приемственост от австрийското и румънското председателство на тази тема, а опозицията да говори, че България се е провалила\", анализира Цветан Цветанов. Той подчерта категорично, че всички тези, които ни насочват на изток, нямат място в българската политика. \"Единственият път пред страната ни е европейският и е важно да го покажем. Ето защо европейските избори догодина ще бъдат ключови както за България, така и за ЕС\", каза Цветанов. По думите му, Балканите и жителите на региона дълго ще помнят какво направи България за тяхното европейско бъдеще. Зам.-председателят на ГЕРБ благодари на СГЕРБ за редицата инициативи, които те осъществяват и посочи, че техният богат опит е нещо безценно и ги призова непрекъснато да го споделят с младите. \"ГЕРБ е единствената партия със структури в цялата страна. Това е една от основните причини да сме толкова силни\", завърши Цветан Цветанов.\" - в. \"Сатндарт\".\"Това да наречеш собствената си държава \"блато\" показва огромен дефицит на отговорност и политически такт. Непримиримостта към подобно отношение към страната ни и то от страна на българския президент Румен Радев е наше морално задължение. Това каза пред осмия университет на Старейшини ГЕРБ председателят на Младежи ГЕРБ и заместник-министър на външните работи Георг Георгиев. \"Как този човек утре по време на визитите си в чужбина ще представлява и представя България? И пред чуждите президенти и премиери ли ще казва, че България е блато? Аз не разбирам как може да си натоварен с огромната отговорност на гласовете на българските избиратели и точно в аулата на Пловдивския университет да заявяваш, че страната, на която си президент, е \"блато\". Недопустимо е да отнемаш националната гордост и самочувствието точно на младите хора\", коментира още Георгиев. В същото време всички европейски лидери и страните им оцениха по най-висок начин успехите на Българското председателство на Съвета на Европейския съюз, каза Георг Георгиев. Според заместник-външния министър, единствено за БСП и президента Румен Радев българското председателство е неуспешно, защото целят да изведат някакви странни политически дивиденти, представяйки председателството като неуспех на управляващите, но и на страната като цяло. За нас обаче е важна преди всичко оценката на българските граждани и на нашите евроатлантически партньори, подчерта Георгиев и добави, че те признават нашите успехи и възможностите на България да бъде реален и основен фактор за сигурност и стабилност на Балканите и в Европа...\" - в. \"Труд\".", "date": "2018.10.28", "title": "Победата на Кубрат Пулев, арестите на олигарси, аналогията на Радев за България като „блато“…"}
{"url": "https://news.bg/sport/blestyashta-pobeda-na-kubrat-pulev-vliza-v-bitka-za-svetovnata-titla.html", "text": "Кубрат Пулев постигна една от най-големите победи в своята професионалната кариера - той се завърна триумфално на ринга с впечатляващ успех над британеца Хюи Фюри и ще се бори за световната титла, .Тази вечер, с единодушно съдийско решение, Кобрата заслужи званието \"главен претендент за титлата на Международната боксова асоциация\" в тежка категория. Това се случи след оспорвана битка пред 10 000 души в столичната зала \"Арена Армеец\".Българинът бе далеч по-разнообразният боксьор, като на моменти действаше с изключителна рутина срещу доста нестандартния стил на Фюри. Пулев доминираше в почти всички рундове, като пропусна да се поздрави с ефектен нокаут.Разбира се, Кобрата имаше и трудни мигове, като в третата и осмата част бе сериозно разтърсен. С помощта на феновете и несломимия си дух обаче, сънародникът ни постигна своя триумф.Така, ако правилата бъдат спазени, Пулев трябва да излезе всрещу Антъни Джошуа, някъде в средата на идната година.Стимулиран от мощно \"Българи, юнаци\", Кобрата започна спокойно, заемайки изчаквателна позиция. Хюи Фюри моментално разкри своя потенциал, респектирайки опонента си със силно кроше. Пулев имаше проблеми със скъсяването на дистанцията, тъй като британецът се движеше активно по ринга. Въпреки това, ляв прав удар в главата на Фюри, накара публиката да ръкопляска на нашия боец.Вторият рунд бе съпроводен от множество ситуации, през които двамата боксьори търсеха клинч. Самочувствието на Пулев се повиши, след като с перфектно пресичане нанесе аркада под веждата на Фюри!Съперникът от Острова се хвърли с настървение в битката с Кубрат. Братовчедът на Тайсън Фюри предприе опасна атака във втората минута от третата част, притискайки нашия боксьор до въжетата. Това обаче не обърка по никакъв начин плановете на Пулев. И въпреки че замахваше страховито, Кобрата съумя да изпълни една от своите любими комбинации: ляв-десен.Много силни мигове белязаха представянето на Пулев в четвъртия рунд. Мощен ъперкът разклати Фюри малко след гонга, а миг по-късно и стабилен ляв прав попадна право в целта. Двамата не пропускаха да си отправят и \"мръсни\" удари, докато са в клинч, с което предизвикваха непрестанни забележки от съдията Браун.Петият рунд ще бъде запомнен с отличната стратегия на Пулев, който се възползваше максимално от липсата на игра с крака на Фюри. Островитянинът бе \"наказан\" и с два поредни десни прави, който само демонстрираха, че срещата е под диктовката на българския претендент.Опасна комбинация на Фюри - десен прав и ляво кроше, леко развалиха настроението на Пулев в началото на шестата част. Хюи обаче бе и предупреден от съдията за непозволените удари в тила на опонента. Кобрата запази присъствие на духа и насочи дясната си ръкавица в главата на англичанина.С настъпването на седмата част физическата умора застигна и двамата боксьори. Към леко статичната битка, все по-добре сякаш се адаптираше Пулев, който на няколко пъти намери главата на своя конкурент с добри десни крошета. Британецът пък използваше всякакви хитрини, за да избегне опасните атаки на Кобрата.Осмата част започна с яростна размяна на удари. Брадичката на Пулев се оказа здрава, след като трябваше да понесе много сериозен удар от страна на съперника. Видимо дезориентиран, сънародникът ни потърси клинча, благодарение на който се спаси от нокдаун. До края на рунда Кобрата пое още един тежък десен прав, което видимо изнерви нашия представител.Деветият рунд протичаше равностойно преди отлична комбинация на Пулев отново да наклони везните в негова полза. Публиката помисли, че Фюри ще бъде нокаутиран след поредица от удари. Англичанинът обаче остана на крака, въпреки видимия дискомфорт, който изпитваше.Устремът на Кобрата продължи и след подновяването на мача. Фюри бе свалил гарда, но движенията му вече не бяха толкова енергични и главата на британеца отново понесе доста удари. Хюи се облегна на въжетата малко преди края, като приемаше с усмивка всички брутални крошета на българския му домакин.Усещайки, че нещата вървят в негова полза, възпитаникът на Ули Вегнер пресрещна Фюри със \"стоманен\" десен прав в 11-ия рунд. Последваха още няколко качествени комбинации, които го приближиха още по-близо до очаквания триумф.Фюри опита да рискува в последния рунд. Силите му обаче отдавна бяха изчерпани, а ударите на Пулев го застигаха от всевъзможни позиции. Кобрата определено играеше за нокаут, като не отстъпваше и крачка назад. Отбраната му пък бе изключително качествена. До края поводи за притеснение нямаше. Кубрат дочака умело финалния гонг, а след него ръката му бе победоносно вдигната от съдията Браун!", "date": "2018.10.28", "title": "Блестяща победа на Кубрат Пулев, влиза в битка за световната титла"}
{"url": "https://news.bg/bulgaria/otkriha-zaginal-turist-v-rila.html", "text": "Откриха тялото на загинал турист в Рила, в района на връх Дамга, съобщава сайтът zadupnitsa.com. Става дума за мъж на 54 години, който според първоначалната информация е получил инфаркт.До починалия е достигнал екип от 7 спасители от Дупница.Групата, с която той се е изкачвал, е тръгнала по обратния път заради студеното време, без да дочака спасителите и да се включи в пренасянето на тялото.Съобщава се, че теренът е изключително тежък и това забавя работата на спасителната група. Очаква акцията да приключи в ранните часове на неделния ден.", "date": "2018.10.28", "title": "Откриха загинал турист в Рила"}
{"url": "https://news.bg/disasters/zemetresenie-vav-vrancha-5-8-po-rihter.html", "text": "Земетресение е регистрирано във Вранча, Румъния, в 3:38 ч. местно време, предаде БНР.Трусът е с магнитуд 5.8 по скалата на Рихтер, на дълбочина 150 км. По данни на Аджерпрес, епицентърът е в окръг Бузъу, близо до селищата Нехою и Ковасна във Вранчанската сеизмична зона. Според Европейския сеизмологичен център силата на труса е 5.6 по Рихтер.Освен в Румъния земетресението е усетено в България, Украйна и Молдова.До момента няма данни за пострадали хора и материални щети.", "date": "2018.10.28", "title": "Земетресение във Вранча - 5.8 по Рихтер"}
{"url": "https://news.bg/disasters/helikopterat-na-sobstvenika-na-lestar-siti-se-razbi.html", "text": "Хеликоптерът на собственика на футболния отбор \"Лестър сити\" се разби на паркинга на клуба, в близост до неговия стадион \"Кингс пауър\", предаде Би Би Си. Летателният апарат се е възпламенил. Пристигналите на мястото огнеборци са успели да потушат огъня за около 20 минути.Засега не е известно колко души е имало в хеликоптера, но е установено, че самият собственик Вишай Шривадханапрабха е бил на борда.Той е излетял близо час след приключването на срещата с \"Уест Хем Юнайтед\", която завърши наравно - 1:1.Според фотографа Райън Браун, който е отразявал мача, преди катастрофата двигателят на хеликоптера просто е спрял.Милиардерът от Банкок Вишай Шривадханапрабха е собственик на тайландската компания King Power Duty Free. Семейството му притежава клуба \"Лестър сити\" от лятото на 2010 г. През 2016 г. отборът стана победител в английската висша лига. Шривадханапрабха стана известен с това, че посещава всички мачове на отбора си със своя хеликоптер.", "date": "2018.10.28", "title": "Хеликоптерът на собственика на „Лестър сити“ се разби"}
{"url": "https://news.bg/world/napadatelyat-ot-sinagogata-v-pitsbarg-mozhe-da-poluchi-smartna-prisada.html", "text": "Нападателят от синагогата в Питсбърг, щата Пенсилвания, може да получи смъртна присъда, предадоха информационните агенции.Припомняме, при нападението бяха убити 11 души, множество други бяха ранени.Министерството на правосъдието ще повдигне срещу заподозрения обвинения за престъпления, основани на нетърпимост, както и за други престъпления, за които може да бъде постановена смъртна присъда, се казва в съобщение, публикувано на сайта на американското правосъдно ведомство.Очевидци разказват, че в сградата е влязъл въоръжен мъж. Той веднага е открил огън, в момент, в който синагогата е била пълна с хора за сутрешната съботна служба. По-късно властите съобщиха, че 12 минути след началото на стрелбата 46-годишният стрелец се е предал.Впоследствие беше установено, че той е разпространявал в социалните мрежи антисемитски съобщения. Досега не е попадал в полезрението на правоохранителните органи.Разследващите смятат, че той е действал сам и че е бил въоръжен с автомат и три пистолета.Междувременно президентът на САЩ Доналд Тръмп заяви, че за нападения в храмове трябва да има смъртно наказание.", "date": "2018.10.28", "title": "Нападателят от синагогата в Питсбърг може да получи смъртна присъда"}
{"url": "https://news.bg/world/horar-kartini-v-kosmosa-prizrakat-na-kasiopeya.html", "text": "Мощните потоци от енергия, изригващи от ослепителни звезди в дълбините на космоса, могат да извайват не само красиви форми, но и зловещи фигури с дълги воали от газ и прах. Един поразителен пример е \"призракът на Касиопея\", намиращ се на 550 светлинни години от нас в съзвездието Кралица Касиопея. Официалното обозначение на \"призрачната\" мъглявина е IC 63, .Ефирното й сияние може би напомня на хората за явленията, описвани от ловците на паранормални феномени, но в действителност това е просто водород, облъчен от ултравиолетовата светлина на близката гигантска звезда Gamma Cassiopeiae, която остава извън кадъра.Изображението е заснето от телескопа \"Хъбъл\" през август 2016 г.Мъглявината, чийто артистичен псевдоним е \"Призракът\", не е единственият обект, озаряван от синия гигант Gamma Cassiopeiae, чиято енергия се равнява на 34 хиляди слънца. Тя е част от много по-голям облак, чиято ширина е равна приблизително на два градуса от нашия небосклон и е около четири пъти по-голяма от пълната Луна.Съзвездието Касиопея може да се види в ясна нощ от средните северни ширини и от полярните и субполярните области на Северното полукълбо. Характерната му форма, напомняща буквата \"W\", се оприличава на трон, върху който седи кралица Касиопея. Вижда се най-добре през есенните и зимните вечери - високо в небето. Централната му звезда Gamma Cassiopeiae е видима и с невъоръжено око.", "date": "2018.10.28", "title": "Хорър картини в космоса: Призракът на Касиопея "}
{"url": "https://news.bg/int-politics/kakvo-izbira-braziliya-na-dneshniya-vot-brakzit.html", "text": "За едни той е един \"малък тропически Хитлер\", а за други - \"месия\", както подсказва второто му собствено име - Жаир Мессиаш Болсонаро. Дяснорадикалният фаворит за бразилските президентски избори може да излезе победител на балотажа.Триумфът на 63-годишния бивш офицер от десантните парашутни войски би означавал раздялата на Бразилия с демокрацията. Провал за свободата и правовата държава само 33 години след края на военната диктатура, под която страдаше Бразилия между 1964 и 1985 година.Задаващият се \"Бракзит\" е последица от продължаващата вече пет години политическа криза и от една антидемократична изборна борба. Разрушителната сила на фалшивите новини придоби огромни мащаби и се превърна в омраза към кандидата за президентския пост от Трудовата партия Фернандо Адад. От две години Трудовата партия вече не е на власт. Тя управляваше Бразилия от 2003 до 2016 година и си спечели симпатиите на международната общност за своите успешни социални програми за борба срещу бедността. След огромния корупционен скандал с подкупите около полудържавния петролен концерн Петробарз бившата президентка Дилма Русеф беше свалена от власт с импийчмънт. Нейният предшественик Лула пък е в затвора за корупция.Лиценз за омразаБразилия не е единствената страна, в която дигиталните демагогски кампании оказват силно влияние върху изборните борби и референдумите. Но огромният диапазон на Фейсбук и Туитър в най-голямата държава в Латинска Америка предизвика истинско политическо земетресение. Земетресение, което беше подценено както от традиционните медии, така и от висшия избирателeн съд. Бразилската изборна борба събужда спомените за кампанията за Брекзит през 2016 година. Една професионална пропагандна група непрекъснато бълва фалшиви новини, знаейки много добре, че опроверженията вече не могат да спрат лавината на мисловното объркване. При това тропическата трагедия далеч не е приключила. Все едно кой ще излезе като победител на балотажа на 28 октомври, той няма да може да осигури каквато и да било политическа стабилност. В случай на малко вероятната победа на кандидата на Трудовата партия Фернандо Адад, привържениците на Болсонаро ще оспорят резултата и ще предизвикат вълна от насилие.Мрачни прогнозиИзборната победа на Болсонаро пък ще бъде засенчена от три фактора. Тя ще се натъкне на остра съпротива сред определени депутати в парламента и гражданското общество. Освен това не е изключено заради здравословните му проблеми след атаката с нож в началото на септември управлението да поеме неговият оспорван вицепремиер, генералът от запаса Хамилтън Мурао.Най-тежко обаче е обвинението в изборни манипулации пред висшия изборен съд. Обвинението гласи, че изборната кампания на Болсонаро е подкрепена от фирми, които са финансирали масовото разпространение на фалшиви новини в социалните мрежи още преди първия тур от изборите на 7 октомври.Ако разследването на висшия изборен съд потвърди нарушения на бразилското избирателно право, кандидатурата на Болсонаро, а с нея и президентските избори могат да бъдат анулирани. Това звучи обнадеждаващо. Поне на теория. Защото изборните резултати, базирани на фалшиви новини, не са валидни. И защото изборните резултати могат да изглеждат другояче без фалшивите новини. Решаващият въпрос обаче гласи: в състояние ли е наистина висшият изборен съд по-късно да анулира изборите и да насрочи нови?Британският примерБразилия има шанса да сложи край на дигиталните изборни манипулации. И това би било сигнал за победата на демокрацията над фалшивите новини и човеконенавистните проповедници на омраза в интернет. Бразилия би могла да поеме водеща роля за регламента на платформи като Фейсбук, Туитър, Уотсеп и компания. Би могла! По-вероятно е обаче Бразилия да последва британския пример под мотото: \"Първо избори, а после плач\".Един \"Бракзит\" ще има същите опустошителни последици за страната, каквито Брекзитът има за Великобритания. В най-добрия случай Бразилия ще бъде политически парализирана и неудовлетворена още четири години. А в най-лошия това ще означава начало на нова диктатура.", "date": "2018.10.28", "title": "Какво избира Бразилия на днешния вот – Бракзит? "}
{"url": "https://news.bg/bulgaria/prevartyahte-li-si-chasovnika-s-chas-nazad.html", "text": "Тази сутрин, в 4 часа на 28 октомври, страната ни премина към зимното часово време. Така часовниците трябва да са Ви настроени с един час назад.През последните месеци темата за промяната на часовото време стана особено актуална, след като Европейската комисия инициира обществен дебат по темата за смяната на времето. Онлайн запитването на ЕK през лятото показа, че мнозинството от гражданите на ЕС предпочитат времето да не се сменя, а вместо това целогодишно да се използва лятното часово време. Решението обаче остава в компетенциите на правителствата на държавите членки. от следващата година сезонната смяна на часовото време да отпадне. До месец април 2019 година страните трябва да съобщят дали предпочитат да останат за постоянно с астрономическото (зимното) или лятното часово време.Темата предизвика обществен дебат и у нас.Социологическата агенция , който изследва същия въпрос: Кое време - лятното или зимното - да се прилага като постоянно у нас занапред?Резултатите: 48% от българите предпочитат в България да се въведе за постоянно зимното часово време. 32% пък са на мнение, че лятното часово време е по-добро.Проучването на \"Екзакта\" отбелязва висок процент българи, които нямат мнение по въпроса.Социологическата агенция  по темата. Резултатите сочат, че 59% от българите не подкрепят смяната на часовото време през пролетта и есента. Само 13% от сънародниците ни одобряват сезонната промяна на времето.Отново се констатира голям процент българи (20%), които нямат мнение по този въпрос.На 11 октомври, четвъртък, приключи и . В националното допитване са участвали над 17 000 българи.Резултатите - 96% от българите искат да бъдат преустановени сезонните промени на часовото време, като 51% от българите предпочитат лятното часове време, а 38% - зимното.Преди малко повече от година в своя анкета news.bg попита читателите си:\"\" ", "date": "2018.10.28", "title": "Превъртяхте ли си часовника с час назад?"}
{"url": "https://news.bg/health/horata-s-bolno-sartse-se-adaptirat-nay-trudno-kam-smyanata-na-vremeto.html", "text": "Всяка една голяма промяна е стрес за организма, но връщането на стрелките назад създава повече комфорт в сравнение с местенето им напред. Това мнение изрази кардиологът Иво Петров в сутрешния блок на Нова телевизия.Докторът даде пример с Швеция, където има един от най-добрите регистри, който се казва \"sweet hеart\". Според данни от регистъра големите промени водят до неблагоприятни въздействия върху сърцето и сърдечно-съдовата система.По думите на Петров към промяната на часовото време най-трудно се адаптират хората, които имат сърдечни заболявания. За да не почувстват разликата, децата трябва да бъдат подготвени предварително с ранно лягане и топла храна, посъветва още специалистът.Петров изложи и данни, според които понеделник и вторник са най-критични и тогава има най-много увеличаване на сърдечните атака, депресията и опитите за самоубийство.Рязката промяна на времето от по-топли към по-ниски температури пък предразполагало към по-чест сърдечно-съдов спазъм.Всеки един стрес и извънреден шум също оказват неблагоприятно въздействие върху сърдено-съдовите заболявания, предупреди кардиологът.", "date": "2018.10.28", "title": "Хората с болно сърце се адаптират най-трудно към смяната на времето"}
{"url": "https://news.bg/world/dvete-korei-i-oon-za-parvi-pat-ot-1953-g-potvardiha-efektivno-razorazhavane.html", "text": "КНДР и Република Корея, заедно с Командването на ООН, водено от американските въоръжени сили, завършиха процеса по проверка на Съвместната зона за сигурност в демилитаризираната зона.Информацията съобщава \"Йонхап\", позовавайки се на южнокорейското военно министерство.Пояснява се, че двете Кореи и Командването на ООН са приключили двудневната си работа за потвърждаване на мерките за разоръжаване на зоната.Операцията по разминиране, изтегляне на военните постове, въоръжените сили и оръжията продължи 20 дни.Ние потвърждаваме, че мерките за разоръжаване успешно са приложени за първи път от създаването на Съвместната зона за сигурност през 1953 г., се казва в съобщението на ведомството. КНДР и Южна Корея постигнаха споразумение да разоръжат зоната. Военната сделка беше подписана по време на третата среща на върха между президента Мун Дже-ин и лидера на КНДР Ким Чен-ун в Пхенян през миналия месец. Командването на ООН надзирава действията в демилитаризираната зона.Разоръжаването на Съвместната зона за сигурност е ключова част от споразумението, което има за цел намаляване на напрежението и предотвратяване на инцидентни сблъсъци.Северна Корея премахна пет военни поста от зоната, а Южна Корея - четири. КНДР също така премахна пет мини, а Република Корея не откри.Двете Кореи и Командването на ООН ще проведат допълнителни консултации.Корейците и чужди туристи ще могат да пресичат военната демаркационна линия от 09,00 до 17,00 часа. По 35 невъоръжени войници от двете държави ще патрулират.", "date": "2018.10.28", "title": "Двете Кореи и ООН за първи път от 1953 г. потвърдиха ефективно разоръжаване"}
{"url": "https://news.bg/world/napadatelyat-ot-pitsbarg-pred-politsiyata-iskam-vsichki-evrei-da-umrat.html", "text": "Полицията на САЩ съобщи, че заподозряният за кръвопролитната масова стрелба в синагога в Питсбърг е заявил пред властите, че евреите извършват геноцид и че е искал всички евреи да умрат, съобщава АП.Властите разкриха самоличността на заподозряния - Робърт Грегъри Бауърс, който е убил осем мъже и три жени в синагогата \"Дървото на живота\" в Питсбърг преди тактически полицейски екип да го простреля.Според Бауърс евреите \"извършват геноцид срещу народа му\".Срещу нападателя са повдигнати 11 обвинения в убийство, шест обвинения в нападение и 13 обвинения в сплашване на етническа основа.Сигналът за нападението е получен от полицията в 10,00 часа в събота.Стана ясно от нова изнесена информация на полицията, че нападателят е бил въоръжен с автомат и три пистолета \"Глок\".Установена е самоличността на загиналите. Те са на възраст между 54 и 97 г. Сред убитите има двама братя и една двойка съпрузи.Кметът на Питсбърг призова за засилване на контрола над притежанието на оръжие.Това е една от най-смъртоносните антисемитски атаки в историята на САЩ.Междувременно папа Франциск осъди нападението като \"нечовешки акт на насилие\", информира АФП. Той изрази \"близостта си с еврейската общност\".Ние всички сме ранени от този нечовешки акт на насилие, подчерта Франциск.Същевременно германският лидер Ангела Меркел подчерта необходимостта от борба с антисемитизма.", "date": "2018.10.28", "title": "Нападателят от Питсбърг пред полицията: Искам всички евреи да умрат"}
{"url": "https://news.bg/politics/mareshki-az-vi-kazah-che-kartelat-shte-vdigne-tsenite-na-gorivata.html", "text": "\"Не обичам фразата \"аз казах ли ви\", но в случая е на място. Колко пъти преди повече от година предупреждавах, че ако гласувате за партиите от статуквото, това ще се случи?! \"Каквото поръчаш, такова ти сервират\".Това написа в социалната мрежа \"Фейсбук\" лидерът на ПП \"Воля\" Веселин Марешки по повод подготвянето  в страната.В поста си Марешки пише, че безусловно подкрепя протестиращите българи, които вчера . Протестиращите шофьори от Бургаско дори блокираха за кратко движението по АМ \"Тракия\".Марешки посочва още, че е бил категоричен в намерението си да срине картела при горивата, ако \"Воля\" е спечелила предсрочните парламентарните избори през март 2017 г.\"За съжаление, повечето хора отново се довериха на онези, които по един или друг начин са свързани с картела и си затварят очите, когато той съдира кожата на народа\", възмущава се бизнесменът.\"На следващите избори помислете по-добре кой реално прави нещо по този проблем и кой ви лъже\", призовава още Марешки.", "date": "2018.10.28", "title": "Марешки: Аз ви казах, че картелът ще вдигне цените на горивата"}
{"url": "https://news.bg/bulgaria/kakav-beshe-smisalat-ot-zrelishtniya-arest-pitat-ot-semeystvo-banevi.html", "text": "Семейство Баневи излязоха със съобщение до медиите във връзка с ареста на Евгения и Николай Баневи.Те питат \"\". Евгения и Николай Баневи уверяват, че не са се крили и че не притежават \"имение\" в Ница. Пояснява се, че от есента са наели къща във френския град, тъй като трите им деца започнали да учат във Франция.\"\", допълва се в позицията.Евгения и Николай Баневи са възмутени от ареста, тъй като децата - най-голямата на 13 години, а двамата близнаци на 9, са оставени безпризорни на летището почти без пари.Защо е било нужно такова жестоко отношение към децата, пита семейството и се допълва, че децата са вече 3 дни без надзор в къщата, където са успели да се върнат., пояснява се още в съобщението, разпратено до медиите.Адвокатите на семейството ще внесат възражения по обвиненията на специализираната прокуратура.В момента прокуратурата представя подробности за ареста и обвиненията срещу семейство Баневи. Те са обвинени в пране на пари. Семейство Баневи са вписани като акционери или пълномощници на няколко фирми на Сейшелите, Бахамите и в Панама между 2005 и 2015 година.", "date": "2018.10.28", "title": "Какъв беше смисълът от зрелищния арест, питат от семейство Баневи"}
{"url": "https://news.bg/comments/ne-politizirayte.html", "text": "Рибата прилепало, която се залепя за по-големи риби, често акули, е един от примерите за положително взаимодействие в природата. Тя се храни с остатъците от храната на големите риби, но ги чисти и от паразити. В българската политика също има примери за \"положително взаимодействие\" при това на лексикално равнище. Това са две вече устойчиви словосъчетания - \"не политизирайте\" и \"няма ляво, няма дясно\". От една страна, двата израза живеят собствен живот и дори могат да станат идеологеми, а от друга, те добре служат най-вече управляващи, като се използват за въвеждане на забранени за политика зони в обществения живот, извън регламентираните от законите.През последните дни омбудсманът Мая Манолова даде пример за едновременно използване и на двата израза. Пред Нова телевизия тя каза по повод протеста на майките на деца с увреждания срещу цинизма на вицепремиера Валери Симеонов: \"Най-лесният начин да се дискредитира един протест, е той да бъде партийно оцветен.\" И още: \"Уврежданията не са леви или десни, либерални или консервативни и много разчитам на интелекта и съвестта на партиите да не се опитват да смачкват по този начин този протест.\" Така.Това твърдение е много емоционално (сигурно и искрено), то лесно се набива в съзнанието на хората, но така се формира негативна нагласа към участието на политици, а в случая става дума за опозиционни, в социален по своя характер протест. Освен това се създава внушение (вероятно неволно), че връзката протест - партия е неприемлива, дори - противоестествена. Между другото едно от определенията за идеологема твърди, че това е ефективно средство за управление на масовото съзнание - идеологемата лесно се запомня и у хората възниква илюзия, че разбират за какво става дума.Ето един типичен случай. През декември 2008 г. по повод на протест на полицаите, за който тогавашният премиер Сергей Станишев твърди, че е политизиран от ГЕРБ, Бойко Борисов, към момента кмет на София, заявява: \"Няколко пъти призовахме и политическите партии, и всички да не политизират процеса, който протича в МВР, защото това е протест със социални искания.\" Пълна абракадабра, за която обаче гласуваха българите. Първо, деполитизацията на МВР означава, че в системата не може да се осъществява партийна пропаганда нито пък полицаите могат да бъдат членове на партия, докато не се уволнят. Това важи и за армията. Но да се отрече намесата на партии, които вероятно предлагат решения на социални проблеми и/или критикуват управлението, че не може да реши тези проблеми, е пълен абсурд. През последните десетина години се оказа, че е грехота да се политизират най-различни проблеми, от национални до регионални.През януари 2009 г. работниците в \"Кремиковци\" към КТ \"Подкрепа\" отложиха протеста си срещу закриването на завода с мотива - \"за да не се политизира\". През декември 2011 г. министърът на земеделието от ГЕРБ Мирослав Найденов възкликва срещу разгневени зърнопроизводители: \"Протестът се политизира. Не може така - идваме и блокираме столицата.\" През август 2012 г. кметицата на София Йорданка Фандъкова обвинява общински съветници от разни партии, че политизирали протестите срещу новия ред за паркиране в столицата. През март 2013, областният управител на Кюстендил Владислав Стойков от ГЕРБ призовава да не се политизират протестите срещу регионалното депо за отпадъци. Да си останели граждански.Само от тези примери, а има и други, излиза, че в българската политика съществува нагласа за сериозни ограничения за политизиране. Т.е. за търсенето на решение на даден проблем чрез предлагане на политики от политически субекти. Това е нонсенс. Тези внушения са порочни, те слагат всяко действие на опозицията, независимо от цвета й в негативен контекст. И още. Излиза, че само действащата власт (а от почти 10 години това е ГЕРБ) може да предлага правилните решения в нужния момент, а всичко друго е от... Лукавия. Например, така се обругава априори опозицията, ако провежда протести с чисто социални искания. Такъв протест - за цената на водата - организира преди време БСП. Ако утре \"Да България\" събере протест за цената на бензина, той сигурно пак ще бъде дискредитиран само заради организатора си. Много удобно за управляващите.През февруари 2017 г. председателят на националистическото обединение в СОС Карлос Контрера по повод на протестите в столичния квартал \"Младост\" срещу презастрояването казва, че от подклаждането на напрежението печелела \"една групичка от политици, която паразитира върху легитимното гражданско недоволство\".От думите на Контрера излиза, че легитимно е само онова недоволство, в което по никакъв начин няма замесени партийни членове. Но, забележете, това е позиция на партиен член. Може само да предложим, че той просто не харесва, че в проблема се намесват хора от други партии. Голям въпрос е дали Контрера щеше да бъде недоволен от политизирането на сблъсъците в Катуница между българи и роми през 2011 г., когато се вееха знамената на ВМРО.Обаче всички тези примери са ударени в земята от депутата от ГЕРБ д-р Даниела Дариткова, която през януари т.г. каза: \"Надявам се протестът за общинските болници да не се политизира.\"Д-р Дариткова, че ако здравеопазването не е въпрос на политики, на политическо действие, то кое да бъде? Какво за Бога, ще ни позволите да политизираме тогава? Ами вземете и направете списък на проблемите, скандалите, казусите, случките, които може да бъдат политизиране. Та ако една партия не се възползва от протест срещу властта, тя изобщо за какво съществува? Да осребрява участието на лидерите си в нечии чужди схеми ли?През летните протести на 2013 г. видяхме вече нещо такова вдясно. Тогава, в средата на юли, бившият президент Георги Първанов каза, че протестът от чисто граждански се политизира, но добави и нещо важно: \"Няма лошо в това, но очевидно трябва да се казва все по-отчетливо.\"Много хора може да не долюбват Първанов за много неща, но той е опитен политик и в това си изказване е напълно прав. Няма нищо лошо в политизирането на проблем, но трябва да се застава открито и ясно. Нещата да се изговарят отчетливо от \"А до Я\", а не да се мрънка от типа на: \"Ние сме десни, протестираме срещу левите, но няма да връщаме Борисов на власт.\" Накрая стана така, че хем няма леви, хем няма десни във властта, а има само Борисов, ГЕРБ и вездесъщия Пеевски.С позицията на Първанов кореспондира и глас от другата страна на барикадата, явно изстрадал уроците от лятото на 2013 г. От своя \"Неуютен блог\", социоложката Светла Енчева се обърна към читателите през септември с.г.: \"Давам си сметка, че позицията ми не е популярна, но смятам, че единственият начин протестът да не се маргинализира напълно, е той да се политизира, да бъде припознат политически субект, който да показва ясни посоки за промяна, които да се осъществят в рамките на едно бъдещо управление.\"Така е. Дори да гоните партийни членове от митингите си, както наскоро срамно се случи на протеста на майките, няма как да избягате от политическото. Всяко действие срещу властта ще изисква някаква координация, съвместни действия, неизбежното ръководство и когато направите всичко това, вие самите ще се превърнете в политическа група, организация, която защитава определена политика - дали ще бъде против застрояването, против мръсния въздух, закони или за равноправието на половете, това няма особено значение. Все е политика.Да не политизираме е същата порочна мантра като \"няма ляво, няма дясно\". Естествено, че има и леви, и десни политики. Нещо повече, именно налагането на идеологемата, че \"няма ляво, няма дясно\" е причина за много беди на съвременна България. Друг въпрос е, че у нас идеологически и левицата, и десницата в един момент застанаха с главата надолу, размиха границите помежду си, особено след членството ни в ЕС и така откриха пътя за ганьовския мутро-популизъм на ГЕРБ. Но въпросът за греховете на левите и десните (ГЕРБ не са десни) е друга болна тема.Ако искате наистина да влияете върху управлението на страната, няма друг по-добър начин от този да политизирате. Няма, и няма и да има. Гласувайте на избори активно, запишете се в някоя партия, лява, дясна, земеделска, зелена, националистическа. Не ви харесва конкретният партиен ръководител? Ами как да промените нещата, като не участвате в партийния живот? Не се гнусете да заявите пристрастия като симпатизанти на една или друга идеология. Защото иначе завинаги ще има \"ние\" и \"те\" - те ни управляват, ни ще оцеляваме.Няма да има промяна в България, докато българите не спрат да се държат все едно са зрители в петизмерно кино - където, попсувайки наблюдават на живо какво се случва с тях, а в същото време им бъркат хем в джобовете, хем в душите.", "date": "2018.10.28", "title": "(Не)Политизирайте!"}
{"url": "https://news.bg/bulgaria/katastrofa-ogranichi-dvizhenieto-po-patya-plovdiv-haskovo.html", "text": "Катастрофа ограничи временно движението по път I-8 Пловдив - Хасково в участъка Бяла река - Върбица.Това съобщиха от АПИ.Шофьорите трябва да се движат с повишено внимание по обходен маршрут по път III-667 Дебър - Градина - АМ \"Тракия\" - АМ \"Марица\".", "date": "2018.10.28", "title": "Катастрофа ограничи движението по пътя Пловдив - Хасково "}
{"url": "https://news.bg/bulgaria/zadarzhan-i-raneni-pri-politseyska-operatsiya-v-maglizh.html", "text": "Един човек е задържан, а няколко полицейски служители са пострадали  при специализирана полицейска операция в Мъглиж. Състоянието на ранените полицаи не е тежко. Това съобщиха от пресцентъра на МВР.Ситуацията е овладяна и общественият ред е възстановен. Операцията продължава и в момента. Полицейското присъствие в град Мъглиж е засилено.Операцията е започнала около 18.00 часа днес и се провежда от служители на ОДМВР - Стара Загора и Дирекция \"Жандармерия\".Целта е била задържане на лица, които по-рано през деня са оказали съпротива при извършване на проверка и в резултат е пострадал служител на РУ - Казанлък.Задържан е един от извършителите, но група лица са започнали да хвърлят камъни по колоната от полицейски автомобили. Нанесени са травми в областта на крайниците на петима служители на МВР. Също така има щети по полицейски автомобили.Насилието е наложило по отношение на нападателите да бъдат употребени физическа сила и помощни средства. Произведени са и няколко изстрела във въздуха.", "date": "2018.10.28", "title": "Задържан и ранени при полицейска операция в Мъглиж "}
{"url": "https://news.bg/world/hamas-osadi-napadenieto-v-pitsbarg.html", "text": "Радикалното палестинско движение Хамас осъди нападението в Питсбърг, при което бяха убити 11 души. , се казва в изявлението.Осъжда се атаката, извършена в храм. Тази атака показва, че терорът няма религия и националност, считат от Хамас.Припомняме, че властите разкриха самоличността на заподозряния - Робърт Грегъри Бауърс, който е убил осем мъже и три жени в синагогата \"Дървото на живота\" в Питсбърг преди тактически полицейски екип да го простреля.Според Бауърс евреите \"извършват геноцид срещу народа му\".Срещу нападателя са повдигнати 11 обвинения в убийство, шест обвинения в нападение и 13 обвинения в сплашване на етническа основа.", "date": "2018.10.28", "title": "Хамас осъди нападението в Питсбърг "}
{"url": "https://news.bg/world/novi-sblasatsi-v-gaza-1.html", "text": "Нови сблъсъци са избухнали в Газа, предадоха израелски медии. Израелската армия е  над размирните палестински територии.Убити са трима души, за които се твърди, че са терористична клетка. Мъжете са били въоръжени. Според други източници обаче, сред жертвите има и деца. Припомняме, че вчера въоръжени палестински групировки обявиха, че прекратяват атаките срещу Израел от Ивицата Газа след най-масираното нападение от август.Египетски посредници разговаряха поотделно с израелски и палестински лидери в опит да се възстанови спокойствието по границата между Газа и Израел.Според палестинското здравно министерство 213 палестинци са убити от израелската армия от започналите през март протести по границата. Един израелски войник е убит от палестински снайперист.Мирните преговори между Израел и Палестина са в застой от 2014 г. ", "date": "2018.10.28", "title": "Нови сблъсъци в Газа "}
