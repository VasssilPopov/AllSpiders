{"url": "https://news.bg/crime/sadat-ostavi-v-aresta-zapodozreniya-za-ubiystvoto-na-zhena-v-stolichniya-mladost.html", "text": "Съдът остави в ареста  на жена в столичния \"Младост\", предаде \"24 часа\". Това реши Софийският градски съд. Съдиите отхвърлиха искането на защитата задържаният да бъде настанен в психиатрично заведение. Припомняме, че 21-годишният Йордан Иванов бе задържан по-рано и обвинен за убийството на майка си в София.Тялото на 43-годишната жена бе намерено в столичния квартал \"Младост\" преди дни със следи от насилие.Скандал с финансов мотив вероятно стои зад убийството на жената.Иванов е криминално проявен за хулиганство, грабежи и други провинения.Лекуван е в психиатрии, наркозависим е.", "date": "2019.04.20", "title": "Съдът остави в ареста заподозрения за убийството на жена в столичния \"Младост\" "}
{"url": "https://news.bg/politics/ninova-obvini-gerb-che-lishili-balgarite-ot-choveshko-dostoynstvo.html", "text": "\"Гражданите за европейско развитие на България\" (ГЕРБ) ни отчуждиха от европейските ценности, от българските ценности, лишиха ни от човешкото ни достойнство. Това обяви председателят на БСП Корнелия Нинова по време на представянето на листата на партията за европейските избори в Южния парк в София.\"Искаме свобода - основна европейска, българска и човешка ценност. Но свободни хора ли сме днес? На едно от . Който си позволи да мисли различно, да говори различно, да критикува, е подложен на безпрецедентен натиск. Ето ви Елена (Йончева), най-ярък пример за това. Искаме равни възможности, но в България близките до властта са по-равни от другите. Искаме върховенство на закона и равенство пред закона, но се оказа, че колкото повече апартаменти имаш в България, толкова по-недосегаем си за закона\", настоя Нинова.Тя подчерта, че \"пълзяща диктатура на опозицията е безсмислица, но едноличната власт в България е факт\", коментирайки думите на премиера Борисов отпреди дни, че БСП налагали \"пълзяща диктатура\".Според лидера на БСП българските институции са разрушени, като един човек управлява еднолично народа и неговите пари.По думите на Нинова, БСП тръгвали освен за европейски и предсрочни парламентарни избори, но най-вече - \"тръгваме на битка за справедливост сега, не с празни обещания и с кухи фрази\", защото българският народ имал нужда от справедливост.\"Ние първи приехме своята програма за икономически развита, социална Европа, Европа на равните възможности, Европа без две и три скорости. Днес представяме пред вас и лицата на тази кампания - хората, които предлагаме да ни представляват в Европа. Остава да си свършим работата. Имаме идеите, имаме хората, от нас - от този екип и от вас - мотора на партията, зависи да си свършим работата. Да се обърнем към всеки български гражданин, тук или в чужбина\", посочи в предизборната си реч тя.След редица призиви към българите да гласуват на изборите за Европейски парламент на 26 май и обяснения защо е важно това, Нинова завърши, че крайната цел на БСП не е просто за да свали правителството на Борисов, да го замени с друго и да продължи по същия начин. Целта не била просто една партия да падне от власт, а друга да спечели.\"Можем да поставим началото на промяната на модела, в който 30 години политици, икономически кръгове, олигарси са заедно единствено за личния си интерес и срещу интереса на народа. Този модел можем да променим\", убедена е председателката на БСП. От своя страна водачката на евролистата на БСП Елена Йончева добави, че българинът се стреми към Европа, в която гражданинът може да получи справедливост и без да е приближен до властта.\"Европа, където бизнесът не е подложен на рекет и можеш да получиш добро образоване, независимо от социалния си статус. В Европа, където доброто и безплатно здравеопазване е гарантирано от държавата\", каза още Йончева.Тя коментира, че днес бизнесът бяга от България, а парламентът работи за избрани клиенти - 72 процента от приетите закони са лобистки. \"Тотален е сривът на преките чужди инвестиции - спадът е 11 пъти спрямо 2008 г., а здравеопазването се превръща в жест на милостиня, в зов за помощ\", коментира още Елена Йончева.\"Преди 11 години бяхме на едно място по свобода на медиите с Франция. Тази седмица беше публикуван докладът на международната организация \"Репортери без граници\". В него се казва, че: \"България вече не е обетована земя на журналистиката. Организираната престъпност и властта в България подлагат на тормоз медиите\". Разбирате ли какво ни казват? Организираната престъпност и властта са едно и също\", заяви още водачът на листата на БСП, като трябва да се отбележи, че всъщност в доклада всъщост пише, че \"Европа вече не е обетована земя за журналистите\".Тя бе категорична, че там, където няма свободна журналистка, се настанява диктатурата.\"Днес страната ни се управлява от една банда, хора от престъпния свят. Те са завладели България. Те не могат да ни водят към Европа. Те не могат да защитават българския интерес\", заяви още Елена Йончева.Тя добави, че не могат, защото са зависими - от своето престъпно минало и от своето престъпно настояще. \"Не могат, защото, ако преди са използвали малката бухалка, днес превръщат държавните институции в голяма бухалка срещу всеки, който не е част от бандата. Защото техните усилия са насочени за тяхното лично облагодетелстване\", категорична бе Йончева.", "date": "2019.04.20", "title": "Нинова обвини ГЕРБ, че лишили българите от човешко достойнство"}
{"url": "https://news.bg/politics/atlanticheskiyat-savet-bg-predstavya-7-nachina-za-obezvrezhdane-chrez-hibridna-voyna.html", "text": "От Атлантическия съвет представят седем начина държавата да остане безпомощна пред хибридната война на Кремъл.В обстоен анализ те изброяват, че първата предпоставка е игнорирането на проблема.Според неправителствената организация, колкото по-дълго институциите и  и не разбират, че против страната се води хибридна война, толкова по-лесно агресорът успява да постигне целите си.\"Това стои в основата на стратегията на Руската федерация в нейната хибридна кампания против България - въпросът за хибридните въздействия против държавата да бъде игнориран и да не се предприемат никакви реални действия за защита. Най-ефективният начин за преодоляване на всяка защита против хибридни атаки е да се въздейства на вземащите решения, така че държавата да не изгражда способности за противодействие\", пишат от Атлантическия съвет.Те описват седем начина за въздействие, чиято цел е България да остане неподготвена и беззащитна против хибридните атаки на Москва.Поместваме анализа на Атлантическия съвет без редакторска намеса:Целта тук е нищо да не се се говори и пише по въпроса за хибридната война - нито на ниво държавни институции, нито в медиите. Проблемът се заобикаля и игнорира, все едно че не съществува, въпреки явните признаци на неговото съществуване. Стремежът е да се постигне максимално медийно затъмнение по въпроса. Това е постоянно усилие, независимо, че с течение на времето става все по-трудно темата да бъде заобикаляна.Това означава да се атакува всеки, които заговори за хибридната война на Москва против България. Тук начините варират от заплахи до осмиване, опити за компрометиране и лепене на етикети (войнолюбци, русофоби, соросоиди, непрофесионалисти и т.н.) на всеки политик или общественик, който заговори по темата. В тази кампания са мобилизирани всички агенти за влияние на Руската федерация в България, като медиите и социалните мрежи са ключов инструмент за компрометиране на неудобните хора.Тази тактика се състои в това, да се говори, че хибридната война всъщност не е нещо ново, че не е уникален нововъзникнал феномен и че винаги е съществувала в историята на човечеството. По тази логика, обаче, се е появил нов термин, който обяснява руските действия след незаконното анексиране на Крим през 2014 г. Тук на помощ идват претенциите за академизъм и референциите към историята и теорията на военното дело. Целта е да се внуши, че Западът е измислил хибридната война, за да обозначи руската политика и така да мобилизира подкрепа за борба против Русия. Това е един от начините да се омаловажи значението на хибридната война. Така тя се представя като нещо вече познато и следователно внушението е, че не се изискват особени усилия в тази насока и едва ли са необходими някакви специални стратегии за противодействие. Така тази реална заплаха се неглижира. В тази логика може дори и да се постави въпросът дали въобще хибридната война съществува. А тези, които се борят против руската хибридна дейност, да бъдат представени като борещи се с вятърни мелници.Може и да се допусне разглеждане на темата, поради фактическа невъзможност тя да бъде избегната, но линията е да не се говори по никакъв начин за Руската федерация и изобщо за хибридните предизвикателствата, идващи от Изток. Ако се заговори за хибридни заплахи, то географският център да се измества, като вниманието едностранчиво се фокусира само върху заплахи от Юг, като например тероризъм, радикален Ислям, масова миграция и др. Хибридните предизвикателства по този начин се свързват предимно с държави от региона на Близкия Изток и Северна Африка, но не и с Русия. Може да се говори за Сирия, Либия и \"Ислямска държава\", но не и за Москва. В дебата може да се допусне и присъствието на кибератаките като част от хибридната война, но целта е те да не се свързват по никакъв начин с Кремъл!Хибридната война може и да се допусне да навлезе в дебата като понятие, поради невъзможност повече да се мълчи по темата. Може и да се допусне употребата на терминът \"хибридна война\", но без да се обяснява и развива като съдържание. Споменава се само по принцип, без конкретика. Често пъти дори вместо хибридна война се говори с по-смекчено и щадящо агресора (Русия) понятие като \"\", така че да не става дума за война, а само за заплаха. Например, в документи на държавни институции може и да се говори за хибридни заплахи, без обаче да се доразвива темата и да се дават обяснения какво точно те включват и най-вече - кой е източникът на хибридните въздействия. За Руската федерация нито дума не се споменава. Показателни в това отношения са годишните доклади за дейността на цивилното и военното ни разузнаване, а в доклада на ДАНС за 2017 г. например въобще не се споменават понятията  или . В този смисъл, по темата може и да се говори в документи на някои от държавните структури, вероятно с цел да се предаде тежест, модерност и \"легитимност\" пред НАТО и ЕС и за да се покаже, че и ние \"работим\" и сме \"в строя\". Това обаче е само на думи и по принцип. Хибридни заплахи обаче по същество не се разглеждат в съдържанието на документите. За тях няма отделна обособена част - глава, точка, подточка. За разлика от други заплахи, като тероризъм, незаконна миграция, кибератаки и др., за които се пише подробно и се обособяват в отделни части. Справка: годишните доклади за дейността на специалните служби за 2017 г.Дори да се развие, в една или друга степен, въпросът за хибридните заплахи от дадена държавна структура, избягва се каквото и да е посочване на източника на хибридно въздействие. Може в даден държавен документ и да се пише за хибридната война и дори да се признае, че България е обект на хибридни атаки или въздействия, без обаче да се посочва агресора. Говори се само по принцип. И винаги езикът е щадящ Руската федерация. Не се посочва нищо конкретно, което може да доведе до заключението, че има руска намеса.  Всичко това обезсмисля всякакви усилия за ефективно противодействие на руската хибридна война, дори и доколкото такива усилия на ниво институции въобще съществуват в момента. При все, че в коалиционното управление днес има отявлено русофилски елементи. Ако не се назове източникът на хибридни заплахи против България, всички усилия за ефективно институционално противодействие нямат практическа стойност. Това на практика е още един подход в опит за лустросване на институционален имидж пред НАТО и ЕС, да се отправи нескопосано послание, че и България работи против хибридните заплахи, без обаче да се засегне по какъвто и да е начин Руската федерация. Такъв подход издава институционално безхаберие и липса на воля за адресиране на проблема в реалните му измерения. Разбира се, тук институциите винаги могат да се оправдаят с \"чувствителност\" на въпроса за назоваването на Русия и някаква необходимост от защита на \"класифицирана информация\", внушавайки, че, все пак, може и да има неявни държавни документи, в които все пак се разглежда обективно руската заплаха. Дано да е така! Това засега няма как да бъде проверено от обществото. Това, което обаче не може да бъде скрито и добре се вижда е, че държавата днес е неефективно защитена от руските хибридни въздействия и следователно - качеството на работа на институциите е незадоволително.Дори и най-накрая неизбежно да се признае, че хибридната война съществува, дори и да се развият и конкретизират в държавни документи хибридните заплахи, дори и под една или друга форма, директно или плахо, да се назове Руската федерация като източник на хибридно въздействие против България, всичко остава само на ниво говорене и писане. И нищо повече. В случая не се разработват никакви стратегии, още по-малко се развиват инструменти за противодействие на хибридните заплахи. Институциите може и в един момент да заговорят за хибридната война, но практически нищо не правят, за да противодействат. Говоренето отново е опит за лустросване на имиджа пред Запада. Факт е, че все още не е известно да има приета българска национална стратегия за противодействие на хибридните заплахи. Не е известно дали се гради ефективен институционален капацитет за противодействие. Реално погледнато, ако такъв капацитет не се изгражда, няма и полза от това да се признава, че хибридната война съществува.Проблемът с хибридна война срещу България засега остава в полезрението само на малка част от академичната общност и гражданското общество в България, които се опитват със скромния си публичен инструментариум да противодействат. Те наблюдават процесите, анализират и алармират обществото и държавните институции, които, за съжаление, продължават да не предприемат ефективни действия, за разлика от редица съюзни страни в ЕС и НАТО, които изградиха структури и капацитет за противодействие, включително към своите министерства на отбраната и армията.Всяко забавяне на противодействието на хибридната война на Руската федерация, ще доведе до тежки последици за националната сигурност на България, засилване на дезинтеграционните процеси и отдалечаване от стратегическите национални цели за достойно и пълноценно участие в най-мощните световни съюзи - НАТО и ЕС.По този начин, България би се превърнала в лесна плячка за имперските амбиции на Руската федерация да придърпа в своята сфера на влияние, чрез политически и икономически контрол, държавите от Източна Европа, които избраха пътя на свободата и независимостта от СССР след края на Студената война, пишат от Атлантическия съвет.", "date": "2019.04.20", "title": "Атлантическият съвет - БГ представя 7 начина за обезвреждане чрез хибридна война"}
{"url": "https://news.bg/world/v-gartsiya-zakopchaha-nash-shofyor-s-kraden-nash-kamion-s-59-nelegalni-migranti.html", "text": "Откраднат български камион с натоварени 59 нелегални мигранти е бил засечен по пътя към Солун от гръцката полиция, съобщава кореспондентът на БНР в южната ни съседка.Товарният камион е бил в системата за издирване след кражбата му в България. Полицията го спира за рутинна проверка по магистралата Комотини - Солун. Установявят,че камионът е откраднат и арестуват 60-годишния български шофьор за кражба и фалшифициране на документите на превозното средство.По документи камионът е превозвал изолационни строителни материали. На полицията прави впечатление,че за подобен товар е прекалено скъпо да се извозва с този тип камион.При разтоварване на стоката на място властите откриват в камиона 59 нелегални мигранти, които съобщават, че са платили по 1500 евро на човек, за да бъдат закарани до Солун. Влезли с лодки от Турция през река Марица.Полицията разследва арестувания шофьор за участие в престъпна група.", "date": "2019.04.20", "title": "В Гърция закопчаха наш шофьор с краден наш камион с 59 нелегални мигранти "}
{"url": "https://news.bg/crime/predade-se-v-politsiyata-edin-ot-osadenite-za-smartta-na-chorata.html", "text": "Мирослав Писов, един от  от Върховния касационен съд (ВКС) на 7 години затвор за , се предаде в полицията в Благоевград, съобщава БГНЕС.Писов пристигна с джип със свой приятел. След като се изказа пред репортерите, влезе в полицията, след кратък разговор със следовател се върна до колата, взе си сак с дрехи и влезе отново в сградата на местното МВР.\"Не зная дали тук или в прокуратурата трябва да се явя. Това, което се иска от нас, ще го направим - да се явим, както разбрахме от медиите и от другите хора, че е необходимо да ни задържат и да ни приведат в изпълнение на политическото решение на Лозан Панов. Да е жив и здрав\", каза Писов.Той определи присъдата като политическа: \"Идват евроизбори и групата на Лозан Панов трябва да направи така че през решенията, които те взимат, да вземат държавната власт насилствено. Те искат да я вземат насилствено, защото не могат да я вземат с избори. Ние сме представители на българската държава, ние сме представители на МВР. Ние не сме осъдени лично като хора, а какво е осъдителното решение, не знаем, те не искат да го дадат.Ние как да обжалваме това нещо, те не искат да го дадат. Нашите адвокати не могат да получат решението, за да го обжалваме пред главния прокурор и пред ВКС, изтъкна Писов.Според него всеки един гражданин може да бъде поставен в тази ситуация. \"Лозан Панов съдебен лекар ли е или се явява като моралния ментор на държавата\", попита Мирослав Писов.", "date": "2019.04.20", "title": "Предаде се в полицията един от осъдените за смъртта на Чората"}
{"url": "https://news.bg/crime/9-arestuvani-tsigani-pri-spetsaktsiyata-vav-vidinsko.html", "text": "Деветима души са арестувани при спецакцията във Видинско за разследване на просия и пране на пари предимно в Швеция, съобщи заместник главният прокурор Иван Гешев, цитиран от БГНЕСТой добави, че всички задържани са български граждани от ромски произход.Гешев уточни, че събраните пари са били инвестирани в скъпи коли и къщи, които вече били иззети.Прокурорът подчерта и че ще има разследване за пране на пари, ще бъде назначена проверка на сградите и приходите на обвиняемите. Претърсени са били 9 адреса, а някои от задържаните имат и роднинска връзка.Акцията на Специализираната прокуратура, ГДБОП и ОДМВР-Видин, с подкрепата на Дирекция \"Жандармерия\" в МВР започна рано тази сутрин в с. Дреновец, което се намира в община Ружинци. Извършени са били обиски, претърсвания, изземвания, разпити на свидетели.", "date": "2019.04.20", "title": "9 арестувани цигани при спецакцията във Видинско "}
{"url": "https://news.bg/comments/dokladat-za-tramp-uestarn-bez-indiantsi.html", "text": "Публикуването на доклада на специален прокурор Робърт Мълър, който разследваше американския президент Доналд Тръмп, със сигурност не оправда вниманието и ресурсите, които бяха вложени в него. Получи се нещо, което сме гледали и друг път: голям бюджет, пищна реклама - слаб филм.Самото разследване на Робърт Мълър, което продължи почти две години, бе една от основните теми в американските медии през същия период. Някои от тях обаче не само отразяваха събитията около разследването, но като че ли се опитваха и да участват в него, направлявайки го от екраните. Нещо повече, никак не бяха единични случаите, в които четвъртата власт в САЩ се държеше като третата и издаваше присъди.Именно тези американски медии създадоха очаквания в своите зрители, които самият доклад на Робърт Мълър не успя да удовлетвори. Аудиторията бе напълнила киносалоните, но филмът изобщо не се оказа атрактивен: Доналд Тръмп не си е сътрудничил с руснаците, заключи \"сценаристът\" Робърт Мълър. А това е като да си купиш билет за шпионски трилър и да ти прожектират блудкава екранизация на Нора Робъртс. Къде отиде обещаният съспенс?Но все пак американската публика е отглеждана внимателно. Ричард Никсън селектираше добри питиета в Белия дом и определено не им се възхищаваше само от дистанция. Бил Клинтън пък избираше взискателно сътрудничките си. Ето, американските зрители вече имаха алкохол и секс. Липсваше само шпионският мотив, за да се затвори \"веригата\" на зрителското внимание и да се напълнят киносалоните.И тук някой реши, че Доналд Тръмп, с типичната си \"сдържаност\" и \"дисциплина\" на характера, би влезнал чудесно в ролята на (поне) полковник от ГРУ или ако това би било прекалено, то тогава да се е заобиколил с руски агенти. Друг е въпросът, че вече има осъдени хора от екипа му, които са нарушили американските закони (Майкъл Флин - заради това, че е излъгал ФБР за контактите си с руския посланик; Пол Манафорт - за данъчни и банкови измами и т.н.). Друг е и онзи въпрос, според който (и) от разследването на Мълър си личи, че Доналд Тръмп не показва това поведение и зрялост, които са характерни за Белия дом.Но ако прожекциите за Никсън и Клинтън да не разочароваха аудиторията, то представянето на доклада на Робърт Мълър, на рекламния фиш на който се обещаваше руски агент в Белия дом, се оказа, че някой се е опитал да пробута на американците уестърн без индианци.Нормално е, в такъв случай, зрителите да бъдат ядосани. И да започнат да адресират екраните не с аплодисменти, а с пуканки. Но никога няма да бъде нормално журналистите да имат поведение на полицаи и вместо микрофони, да държат белезници, да задават присъди, а не въпроси.Но тези американски медии, които не толкова отразяваха разследването на специален прокурор Мълър, колкото се опитваха да го задават и направляват, имаха един основен съучастник в този процес. Това бе Демократическата партия на САЩ.Демократите в САЩ, разбира се, имат партиен интерес да посочват слабите места на действащия президент-републиканец и да изпускат услужливо неговите силни страни и политики. Това е част от конкуренцията за власт, в която политическите партии са основен легитимен инструмент.В случая с поведението на Демократическата партия в рамките на разследването на Робърт Мълър, както и в контекста на цялата тема за хипотетичната връзка на Доналд Тръмп с Владимир Путин, която предхождаше работата около доклада на специалния прокурор, говорим за нещо различно от обичайната конкуренция за власт, в която едната партия просто иска да \"потопи\" представителите на другата.Нещата спряха да бъдат просто политически и безобидни, когато демократите в САЩ решиха, че рейтингите и партийните интереси оправдават \"счупването\" на институционалната система в страна.Какво всъщност направиха опонентите на Доналд Тръмп?На първо място, демократите поляризираха допълнително американското общество, антагонизирайки не малка част от него срещу демократично избрания президент на САЩ. Никой не е длъжен да харесва Доналд Тръмп, стига да се уважава институцията, която той представлява. Различни мнения в страната винаги е имало (това е част от достойнствата на американската култура и политика), но с поведението си демократите напуснаха полето на разумния дебат и критика и отидоха в полето на конфликта и войната. Когато едно общество бива поляризирано обаче, пукнатините в него бързо раждат разломи, които поглъщат възможностите за диалог и компромис.Пионер в поляризацията на американското общество бе бившият президент Барак Обама, който, чрез тенденциозната си и сектарна вътрешна политика, успя да създаде условията, които породиха като реакция ефекта \"Тръмп\".На второ място, демократите, с натякването на тезата, че едва ли не Доналд Тръмп е избран от Владимир Путин, всъщност успяха не толкова да компрометират американския президент, колкото да лъснат имиджа на руския държавен глава. По този начин демократите действаха като безплатните PR-ри на Владимир Путин. Едва ли има друг фактор, който да е правил от ръководителя на Кремъл толкова значителна фигура, в каквато светлина го представи пред света американската левица.На трето място, с тезите и посланията, които демократите излъчваха през целия период на разследването на Робърт Мълър, те де факто инсталираха в идеологическия си корпус фалшивите новини. Fake news се превърна в един от стълбовете на Демократическата партия. Понеже едно е да кажеш, че Русия се е намесвала в изборния процес на САЩ (което твърди не само докладът на Робърт Мълър, но и ресорните служби на американците), съвсем друго е да твърдиш, че тази намеса е повлияла на крайния резултат на президентските избори, а оттук, че и Владимир Путин е избрал Доналд Тръмп.А докато Демократическата партия е една от двете основни такива в партийната система на САЩ, то цената за инкорпорирането на фалшивите новини като релевантни за политическия дебат ще плащат всички американци. Тъй като лъжата бе легитимирана и се превърна в част от инструментите на партиите.А вместо да ги посочат и санкционират с мълчанието си, американските медии предоставяха трибуна на тези фалшиви новини, като дори участваха в тяхното допълнително разгръщане.Филмът обаче не оправда очакванията, а загубата от него тепърва ще се изчислява в средите на продуцентите му от американската левица.", "date": "2019.04.20", "title": "Докладът за Тръмп - уестърн без индианци"}
{"url": "https://news.bg/int-politics/zhaltite-zhiletki-opozharyavat-nared-v-parizh.html", "text": "Автомобил, мотоциклети и множество кофи за боклук и барикади бяха опожарени в източната част на Париж, след като протестите на \"жълтите жилетки\" в 23-та поредна събота се изродиха в разпръснато на различни места насилие, съобщават местните медии.Пожарникарите в Париж се борят с множество малки, но впечатляващи пожари около Площада на Републиката. Миризмата на сълзотворен газ е смесена със задушаващ черен дим.Репортери на \"Асошиейтед прес\" са видели горящи кола и мотоциклети и множество залпове от сълзотворен газ и зашеметяващи гранати, докато полицейски части за борба с безредиците са се опитвали да наложат контрол върху тълпата. Няколко протестиращи също така са били подпалени.Френската телевизия показа кадри на доброволци медици, оказващи помощ на протестиращ, облечен с жълта жилетка, лежащ на земята.Маскирани демонстранти хвърляха камъни по полицията в центъра на френската столица. Френската полиция уточни, че е задържала 126 \"жълти жилетки\" и е извършила 11 000 проверки на демонстранти, пожелали да се включат в протестите.Въпреки че в този източен квартал положението е било напрегнато, като цяло днешните протести на жълтите жилетки бяха мирни. Много протестиращи са разочаровани, че международните усилия за подпомагане на опожарената катедрала \"Нотр Дам\" са засенчили продължаващите вече пет месеца протести на движението на жълтите жилетки, които се обявяват срещу поскъпването на живота и неравенството в разпределението на доходите.", "date": "2019.04.20", "title": "Жълтите жилетки опожаряват наред в Париж"}
{"url": "https://news.bg/society/otbelyazaha-s-vazstanovka-143-g-ot-izbuhvaneto-na-aprilskoto-vastanie.html", "text": "Гръм, пукот на пушки, автентични униформи и носии, както и оръжия от онова време. В Градската градина на София се проведе възстановка на един от най-славните моменти в българската история, а именно - избухването на Априлското въстание преди 143 години на 20 април 1876 г. (1 май по нов стил).Изстрелът с черешовото топче в Клисура от Боримечката беше една от живите картини, съобщава БГНЕС. \"Нашата цел е да го направим в столицата, тъй като не всички столичани могат да отидат действително на местата, където са се провели тези събития. Искаме да покажем, всеки българин когато гледа, това въодушевление, което е било, което ние пресъздаваме, да се чувства горд, че е българин\", каза доц. Георги Маринов, който е председател на национален съюз \"Единение\".Около 35 души участваха във възстановката. \"Правим го за втори път на същото място и смятаме, че децата особено, ние за тях го правим, могат да научат нещо, което не го пише в техните учебници\", посочи доц. Маринов.Първата жива картина пресъздаде общото събрание в Оборище. Втората картина - избухването на въстанието в Копривщица, пукването на първата пушка, писането и изпращането на кървавото писмо. Имаше полагането на въстаническа клетва. А четвъртата беше изстрелът с черешовото топче в Клисура от Боримечката.Събитието се организира от Национален съюз \"Единение\" с подкрепата на Столична община.Априлското въстание избухва предсрочно на 20 април стар стил (1 май нов стил) 1876 г. Въстанието е организирано от Българския революционен централен комитет (БРЦК).Въстанието избухва предсрочно заради предателство, с гръмването на първата пушка и изпращането на кървавото писмо, написано от Тодор Каблешков. А по план е трябвало да започне на 1 май 1876 година.", "date": "2019.04.20", "title": "Отбелязаха с възстановка 143 г. от избухването на Априлското въстание"}
{"url": "https://news.bg/regions/verizhna-katastrofa-kray-veliko-tarnovo-prati-chetirima-v-bolnitsa.html", "text": "Най-малко четирима души бяха ранени при катастрофа край Ново село, Великотърновско днес, предаде \"Нова\".Пострадали са мъж и три жени.Всички ранени са откарани в Спешна помощ във Велико Търново.Сигнал за произшествието е подаден в 14:26 часа. По първоначална информация са се ударили 6 коли. 22-годишно момиче е с фрактура на коляното, а 48-годишен мъж е в реанимация със съчетана травма.Пътят е бил затворен след инцидента.В района на инцидента автомобилите се пропускат поетапно. Извършен е оглед.", "date": "2019.04.20", "title": "Верижна катастрофа край Велико Търново прати четирима в болница "}
{"url": "https://news.bg/health/visokospetsializiran-ekip-na-pirogov-pregleda-350-detsa-v-yambol.html", "text": "На Лазаровден екипът на Национална програма \"Детско здраве-Пирогов\" прегледа близо 350 деца от Ямбол, съобщават от столичното лечебно заведение. Високопсециализираните профилактични прегледи са извършили травматолозите проф. Асен Балтов, който е изпълнителен директор на \"Пирогов\", и д-р Николай Цуцумански, който е завеждащ Детската травматология, шефът на УНГ отделението д-р Асен Меджидиев и д-р Калоян Чилингиров, детският хирург д-р Янко Пъхнев, детският уролог д-р Теофил Пелов, неврохирургът д-р Георги Юруков, кардиологът д-р Галина Петкова, специалистът по очни болести д-р Лариса Пенева, специалистът по образна диагностика д-р Ваня Страхинова и анестезиологът д-р Илиян Томов.Лекарите от \"Детско здраве-Пирогов\" посетиха Ямбол по покана на директора на болницата д-р Диманов.Екипът от детски специалисти констатира, че при много от децата има плоскостъпие, сколиози, трети сливици, отити, инфекции на пикочните пътища и фимози, тежки бъбречни заболявания, за които е препоръчително оперативно лечение, вродени катаракти и астигматизъм, предсърдни дефекти и междукамернни дефекти и наднормено тегло.Пироговските специалисти са уверили д-р Диманов, че той и екипът му винаги могат да разчитат на подкрепата на лекарите от Национална програма \"Детско здраве-Пирогов\" и на екипа на УМБАЛСМ \"Н. И. Пирогов\" като цяло. По този повод предстои двете болници да подпишат договор за сътрудничество.Следващият град, в който ще преглежда НП \"Детско здраве-Пирогов\" е Кърджали. Специалистите ще посетят града в Деня на детето 1-ви юни.", "date": "2019.04.20", "title": "Високоспециализиран екип на \"Пирогов\" прегледа 350 деца в Ямбол"}
{"url": "https://news.bg/bulgaria/saytat-na-parlamenta-se-srina.html", "text": "Сайтът на парламента  не работи.При опит да бъде отворен, той не се зарежда в продължение на няколко часа.Това установи проверка на News.bg. Все още няма информация дали става въпрос за технически проблем. ", "date": "2019.04.20", "title": "Сайтът на парламента се срина"}
{"url": "https://news.bg/bulgaria/trima-arestuvani-za-pushene-na-marihuana-pred-ns.html", "text": "Трима души са били задържани днес за пушене на марихуана пред Народното събрание, предадоха агенция \"Фокус\" и \"Нова\".Те са участвали в своеобразен протест срещу криминализирането употребата на марихуана.Точно в 16:20 следобед, десетки млади хора демонстративно са запалили от забранените цигари. Малко след началото на събитието трима от тях бяха задържани.Събитието се организира в социалните мрежи. Много хора се включиха в акцията в центъра на София. ", "date": "2019.04.20", "title": "Трима арестувани за пушене на марихуана пред НС "}
{"url": "https://news.bg/world/17-raneni-pri-pozhar-v-rusiya.html", "text": "Най-малко 17 души са били ранени след пожар в петък в завод в Русия, предаде ТАСС.Данните са на здравното министерство.До инцидента се е стигнало по време на ремонтни действия. Създадена е комисия, която трябва да установи причините.Разследва се неспазване на правилата за безопасност.Щетите от пожара в предприятието в Нижнекамск, Татарстан, са незначителни, предприятието ще продължи да работи както обикновено.Това се посочва в съобщение, публикувано в събота на официалния сайт ПАО \"Нижнекамскнефтехим\"Посочва се, че заводът е сроен през 60-те години.", "date": "2019.04.20", "title": "17 ранени при пожар в Русия "}
{"url": "https://news.bg/world/tezhki-boeve-kray-tripoli.html", "text": "Тежки боеве се водят край либийската столица Триполи, предаде \"Ройтерс\".Припомня се, че те продължават вече дни наред между силите на маршала на Либийската национална армия, Халифа Хафтар и правителството, подкрепяно от ООН.Загинали са най-малко 220 души при боевете, а ранените са хиляди. Данните са на Световна здравна организация. Сред жертвите има и деца. Двете страни в конфликта твърдят, че напредват в боевете, но е трудно това да се прецени.Либийската военна прокуратура  на Хафтар и шестима военни под негово командване. Те са обвинени в бомбардиране на летището Митига, разположено на около 8 км източно от Триполи. Заради тях полетите бяха прекъснати.Министър-председателят Фаиз Сарадж призова Международния наказателен съд да разследва престъпленията, извършени от Хафтар. За целта либийското правителство ще предостави всички необходими документи и доказателства.Американският президент Доналд Тръмп разговаря в понеделник с Хафтар, но официално това бе обявено дни по-късно, което доведе до напрежение.Хафтар започна офанзивата в началото на април.", "date": "2019.04.20", "title": "Тежки боеве край Триполи "}
{"url": "https://news.bg/world/kosovo-pribra-stotitsi-svoi-grazhdani-ot-siriya.html", "text": "Косово прибра обратно стотици свои граждани от Сирия. Съобщава се за най-малко 110 души, които са се завърнали, предаде АФП. Сред тях са основно съпруги и деца на мъже, които са заминали за страната, за да се присъединят към \"Ислямска държава\".Има и такива обаче, които са заподозрени като джихадисти.Според министерството на вътрешните работи за около 300 души има данни, че са се присъединили към групировката в Сирия и Ирак.Счита се, че 70 от тях са загинали, а други 120 се завърнаха и бяха арестувани. Според законодателството на Косово, завърнали се и съдени за джихадизъм в чужда страна могат да получат присъди от 15 години затвор.Посолството на САЩ в Косово вече приветства решението на Прищина да приеме обратно гражданите си след победата над ДАЕШ в Сирия.Президентът Хашим Тачи призова в социалните мрежи близките на завърналите се да им помогнат а се интегрират обратно в обществото.", "date": "2019.04.20", "title": "Косово прибра стотици свои граждани от Сирия "}
{"url": "https://news.bg/politics/borisov-iska-proverka-na-horata-s-ofshorni-smetki.html", "text": "Всеки, който има офшорна сметка, трябва да бъде проверен. Това заяви пред журналисти премиерът Бойко Борисов малко след като представи своята позиция на платформата за гражданския диалог \"Европа в нашия дом\".Премиерът коментира и строителството на магистралите в страната. Той очаква да края мандата сторителството на АМ \"Хемус\" да подмине Плевен и да достигне до Белокопитово и Търговище. Това не е предизборно обещание, заяви Борисов и допълни, че парите за магистралата са заделени.Борисов акцентира, че строителството на АМ \"Струма\" също върви добре, а през следващия месец се очаква да бъде подминат Благоевград. Той определи желанието на БСП да построят магистралите като: \"социалистическа мечта - слушал съм я толкова години, но това е факт\".Докато в сградата на НДК от ГЕРБ отчитаха своята платформа, в Южния парк БСП представиха своята листа за евроизборите. Това даде повод на премиера да каже, че не може да се съберат Тройната коалиция в Южния парк, после двойната коалиция и всички лидери на най-мракобесните времена и да говорят за борба с корупцията. \"То е жалко, та дори и смешно\", атакува Борисов опозицията.\"БСП не могат да се променят, защото по действията им личи, че не могат да се променят\", посочи премиерът. Премиерът заяви, че дошъл да говори за образование, защото: \"от БСП разчитат на късата памет и нискообразованите хора\".\"Направихме хубави паркове, за да има къде БСП да се събират, а те ни връщат във времето на Тройната коалиция\". Това заяви премиерът Бойко Борисов по време на представянето на гражданския диалог на ГЕРБ.Трябва да се направи така, че да не дойдат отново на власт, каза премиерът.По думите му всеки един, виновен за сагата с апартаментите, си е подал оставката. \"Къде са техните оставки, защо не ги слагат на масата, а чакат проверките на институциите\", запита Борисов.\"Тези сега ни плашат, ама хич не ни е страх от тях. Като сгрешим, си понасяме грешките\", каза Борисов.Той се похвали, че по време на правителството на ГЕРБ нямало нито една спряна европейски програма, но при управлението на БСП имало. \"Те лъжата и манипулацията я издигат в основна предизборна платформа\", каза Борисов по адрес на опозицията.Тези, които говорят за корупция и какво щели да променят, направили само отсечката при Чирпан, заяви премиерът. Според него, ако отговорът трябвало да бъде с билбордове, на които да се опише коя магистрала е пусната и построена магистрала и по кое време. Ние няма да се сравняваме със социалистите, каза Борисов по адрес на опозицията.Тоновете наркотици, които сме хванали не могат да ги преборят, а са тръгнали да се сравняват с нас, каза министър-председателят и допълни, че се амбицирал от твърденията на БСП и според него социалистите не могат да прикриват злобата си.", "date": "2019.04.20", "title": "Борисов иска проверка на хората с офшорни сметки"}
{"url": "https://news.bg/int-politics/dvama-mladezhi-arestuvani-za-teroristichniya-akt-v-severna-irlandiya.html", "text": "Двама младежи са били арестувани във връзка с убийството на журналистката Лира МакКий в Северна Ирландия, съобщават британските медии.Двамата, на възраст 18 и 19 години, са били задържани съгласно Закона за тероризма.29-годишната МакКий беше застреляна, докато е наблюдавала размириците в град Лондондери в Северна Ирландия в четвъртък вечерта. Насилието се разрази след полицейски спецакции в къщи в райони на града.МакКий е стояла близо до полицейски джип с други журналисти, когато е била застреляна.Уличните камери са заснели последните мигове в тълпата, а кадри от мобилен телефон показаха заподозрения стрелец.Полицейската служба на Северна Ирландия уточни, че стрелецът е стрелял по полицейски служители около 23 часа местно време в четвъртък.Във видеото маскираният нападател се вижда да стреля към полицаи и случайни свидетели.Убийството беше осъдено масово.Полицейският началник Джейсън Мърфи, който ръководи разследването, определи смъртта на МакКий като \"безсмислена и ужасяваща\".На бдение в Лондондери вчера, партньорката на МакКий - Сара Кенинг, я описа като \"неуморим защитник и активист\" за ЛГБТ общността.Кенинг подчерта, че мечтите на партньорката ѝ са били \"унищожени от един варварски акт\" и тя е била оставена без \"жената, с която планирах да остарея\".\"Безсмисленото убийство на Лира МакКий остави едно семейство без любима дъщеря, сестра и леля; толкова много приятели без тяхната довереница\", добави Кенинг.Фигури от целия политически спектър, включително лидерът на \"Шин Фейн\" Мери Лу Макдоналд и лидерът на Демократичната юнионистка партия (DUP) Арлин Фостър, бяха сред стотиците хора, които присъстваха на бдението.Една от близките приятелки на МакКий, Катлийн Брадли, коментира: \"Лира не си мълчеше - не се страхуваше да се изправи и да поддържа позицията си. Лира успя да доведе Мери Лу Макдоналд и Арлин Фостър на бдението без никакви мерки за сигурност или барикади.\"Други водещи световни фигури се обединиха, за да осъдят убийството на МакКий. Ирландският премиер Лео Варадкар каза, че МакКий \"променяше животи\" като журналист и правозащитник и ще продължи да го прави.Бившият американски президент Бил Клинтън изтъкна, че \"сърцето му разбито\".Ирландският президент Майкъл Хигинс подчерта, че в Република Ирландия има \"възмущение\" от случилото се.Главният преговарящ на ЕС за Брекзит Мишел Барние написа в \"Туитър\", че убийството на МакКий е \"напомняне за това колко крехък все още е мирът в Северна Ирландия\".", "date": "2019.04.20", "title": "Двама младежи арестувани за терористичния акт в Северна Ирландия"}
{"url": "https://news.bg/politics/tsvetanov-ne-znae-zashto-prezidentat-otsenyava-neshto-na-koeto-tryabva-da-otgovarya.html", "text": "\"Виждаме как президентът реагира, когато трябва да даде същите отговори на подобни въпроси, ако му бъдат зададени. Но понеже няма подобни въпроси, зададени с такава сила и интензитет, аз не знам защо той трябва дава оценка за нещо, за което той самият трябва да даде отговори на всичко това, което се изговори през всичките тези седмици\".Това заяви заместник-председателят на ГЕРБ Цветан Цветанов след интервюто на президента Румен Радев от снощи, в което заяви, че \"Апартаментгейт\" ще катализира процесите в държавата.В България има законодателство и институции и докато те не се произнесат, всичко останало би могло да бъде в темата на популизма и на определени внушения, които могат да бъдат направени, отбеляза вторият в ГЕРБ.По думите на Цветанов, той направил своя избор, за да де пример, когато има някакви съмнения какво трябва да се направи. \"Има компетентни институции и законодателство, което всеки един от нас трябва да спазва\", посочи Цветанов и допълни, че той е спазил българското законодателство и няма никакви притеснения.\"Това, което направих като политическо решение е само и единствено от това във връзка на предстоящите европейски избори да не се използва случая с \"Апартаментгейт\" манипулативно и да не се правят внушения\", разясни той.Цветанов пожела хубави и светли празници на всички хора. \"Нека омразата да не е формулата на успеха, а прагматизма, политиките и реланите неща, които се случват в живота, да могат да ни определят бъдещето\", завърши Цветанов.", "date": "2019.04.20", "title": "Цветанов не знае защо президентът оценява нещо, на което трябва да отговаря"}
{"url": "https://news.bg/world/koalitsiya-za-balgariya-v-ep-bori-sanktsiite-sreshtu-rusiya.html", "text": "Представителите на \"Коалиция за България\" в ЕП ще се противопоставят на санкциите срещу Русия. Това заяви заместник-председателят на политическа партия \"Алтернатива за българско възраждане\" Любомира Ганчева, съобщиха от пресцентъра на партията. Тя говори в рамките на Ялтенския международен икономически форум, където направи и изявлениетоМесец по-късно ще се проведат избори за Европейски парламент. Аз съм уверена, че КП \"Коалиция за България\", част от която е ПП АБВ, ще имаме представители в Европейския парламент и ще се противопоставят на санкциите, заяяи Ганчева.Тя е категорична, че политиката на двойните стандарти трябва да бъде спряна.Международният икономически форум в Ялта е ежегодно бизнес събитие в икономическата сфера, което се провежда в Крим. През 2019 г. форумът се провежда от 18 април до 20 април. Броят на участниците във форума надхвърли 4,5 хиляди души от около 100 страни по света. MIA \"Russia Today\" е основният информационен партньор на форума.", "date": "2019.04.20", "title": "\"Коалиция за България\" в ЕП бори санкциите срещу Русия "}
{"url": "https://news.bg/bulgaria/13-dushi-zadarzhani-na-macha-levski-tsska.html", "text": "13 души са били задържани преди, по време на и след мача Левски-ЦСКА на Националния стадио \"Васил Левски\" в столицата днес. Това съобщиха от пресцентъра на МВР.В резултат на предприетата от ръководството на СДВР организация, не са регистрирани напрежение и по-сериозни инциденти.Сред задържаните един е бил без документи за самоличност, останалите са арестувани за извършени различни нарушения по Закона за опазване на обществения ред при провеждането на спортни мероприятия.Общо 12 души във видимо нетрезво състояние са били върнати от входовете на стадиона.ЦСКА и Левски не успяха да излъчат победител в дербито от 30-ия кръг на Първа лига. Двубоят на Националния стадион \"Васил Левски\" завърши 0:0, съобщи Topsport.bg.", "date": "2019.04.20", "title": "13 души задържани на мача Левски-ЦСКА "}
{"url": "https://news.bg/world/sedem-ubiti-pri-vaorazheno-napadenie-sreshtu-pravitelstvena-sgrada-v-kabul.html", "text": "Въоръжени мъже са атакували министерството на информацията в центъра на Кабул, прекъсвайки месеците на относително спокойствие в столицата на Афганистан и подчертавайки заплахите за сигурността, които продължават въпреки опитите за започване на мирни преговори с талибаните, съобщава \"Ройтерс\".При атаката са загинали четирима цивилни и трима полицаи. Днешното нападение е започнало малко преди обяд тамошно време с експлозия пред входа на многоетажната сграда, в която се помещава ведомството в оживен търговски район на града, последвана от стрелба, която е можело да бъде чута на повече от километър и половина разстояние.Районът около сградата е отцепен от полицията, след като най-малко трима нападатели са влезли в битка със силите за сигурност, уточни говорителят на вътрешното министерство Насрат Рахими.Той каза, че до ранния следобед най-малко двама от нападателите са били ликвидирани, а стрелба вече не се чува. Нападението продължи над шест часа, преди властите да обявят край на инцидента.Експлозията, за която служители от силите за сигурност заявиха, че е предизвикана от атентатор самоубиец, също така е била в близост до силно укрепения хотел \"Серена\", един от малкото хотели в Кабул, който все още се използва от чуждестранни посетители.Засега не се съобщава за повече жертви и никой не е поел отговорност за атаката, която отбелязва завръщане към вида сложна градска атака, която беше обичайна в конфликта в Афганистан през последните години.Стотици хора бяха убити в Кабул при атаки на екстремистки групировки, включително талибаните и ДАЕШ (\"Ислямска държава\").Но докато американски официални лица провеждаха серия от срещи с представители на талибаните, Кабул беше относително спокоен. Макар че на територията на цял Афганистан продължават тежките боеве, а талибаните обявиха вече обичайната си пролетна офанзива, изминаха няколко месеца от последната голяма атака срещу цивилни цели в столицата.Нападението, само няколко дни след като беше отменена планирана среща между представители на талибаните и афганистански политици и представители на гражданското общество в Катар, подчертава спънките пред опитите за постигане на мирно споразумение.Официални лица заявиха, че се надяват скоро да проведат среща, но дата не е определена.", "date": "2019.04.20", "title": "Седем убити при въоръжено нападение срещу правителствена сграда в Кабул"}
{"url": "https://news.bg/weather/oblachno-sas-slabi-valezhi-temperaturite-se-ponizhavat.html", "text": "В съботния ден ще преобладава разкъсана облачност, в голяма част от деня - значителна. Температурите ще се понижат.В някои райони ще превали слаб дъжд. По високите места - над 1300 м, ще превали слаб сняг. Повече валежи се очакват през нощта в Западна България.Вятърът ще бъде ориентиран от североизток, предимно умерен, а в източната част на страната временно силен.Минималните температури са в интервала 1-6 градуса.Максималните са предимно между 10 и 15 градуса, в крайния югозапад до 18 градуса.", "date": "2019.04.20", "title": "Облачно, със слаби валежи, температурите се понижават"}
{"url": "https://news.bg/int-politics/hilyadi-privarzhenitsi-na-vuchich-izlyazoha-na-miting.html", "text": "Хиляди привърженици на Александър Вучич се събраха тази вечер в Белград на акция в негова подкрепа, предаде БНТ.Вучич призова симпатизантите си от цялата страна да се включат в митинга, който е заключителен от неговата кампания \"Бъдещето на Сърбия\". Реч държа и премиерът Ана Бърнабич. На събитието присъства и унгарският външен министър Петер Сиярто.Според анализатори, целта на Вучич е да получи подкрепа за предстоящата сделка за размяна на територии с Косово. В неделя, след поредния масов антиправителствен протест сръбският президент призова опозицията за диалог в парламента.Демонстрациите срещу неговото управление започнаха през ноември. Опозицията настоява за оставка на управляващите и за предсрочни избори.", "date": "2019.04.20", "title": "Хиляди привърженици на Вучич излязоха на митинг"}
{"url": "https://news.bg/press/tsenite-na-toka-uvolnenieto-na-valentin-zlatev-balgarite-zad-granitsa.html", "text": "Цените на тока и парното са сред водещите теми на съботните вестници.\"След като електроразпределителните дружества поискаха енергийният регулатор да одобри поскъпване с различни проценти на доставката на тока от началото на юли, сега това са направили и топлофикациите. Предишното поскъпване на парното бе през есента на миналата година. Преди това от 1 юли също имаше повишение на цената на топлоенергията. Исканията за поскъпване на парното варират от 3% до 108%, показват заявките в (Комисията за енергийно и водно регулиране КЕВР), съобщи БНР.Най-голям скок - със 108 процента, е поискало габровското дружество, което работи на въглища. Между 12 и 48 на сто увеличение са поискали останалите три въглищни централи - в Русе, Перник и Сливен. От топлофикациите, работещи с газ, за най-голямо поскъпване - с 88%, настоява топлофикацията във Велико Търново, а за най-малко - с 3 процента - \"Топлофикация София\". Дружествата в Пловдив, Варна, Бургас, Плевен, Враца и Разград искат промяната в цените да е между 7 и 22 на сто...\" - в. \"Дневник\".\"Комисията за енергийно и водно регулиране няма да допусне драстично поскъпване на тока, увери шефът на регулатора Иван Иванов. Той прогнозира, че увеличението от 1 юли ще бъде в рамките на инфлацията - около 3,6%. От енергодружествата поискаха увеличение, вариращо от 2% за дневната до над 50% нощната. Според обявените предложения за нови цени на тока най-драстично е поисканото поскъпване за абонатите на ЧЕЗ - над 51% за нощната тарифа и близо 11% за дневната, за EVN - между 4% и 8%, а за \"Енерго про\" средно около 3%. В цените са калкулирани и мрежовите услуги за пренос на ток, които също заплащаме във фактурите. Около 2 месеца имат на разположение експертите на КЕВР, за да преценят до колко са основателни аргументите на трите енергодружества, с които те искат по-висока цена на електроенергията.\" - в. \"Стандарт\".\"Новоизбраният председател на парламентарната енергийна комисия Валентин Николов призова службите да проверят произхода на парите по сделката за продажбата на българските активи на чешката фирма ЧЕЗ, които започнаха преговори с българската компанията \"Еврохолд\", съобщи БНР. \"Ще напиша и писмо до тях да се провери все пак, макар че доколкото знам и доколкото виждам, \"Еврохолд\" е публична компания. Това значи, че има наблюдение от Комисията за финансов надзор, тоест проследими са абсолютно всички техни активи, но въпреки всичко аз се притеснявам евентуално за участие на офшорна компания в тази сделка заедно с \"Еврохолд\", а не самият \"Еврохолд\". Ако се установят офшорки, това ще създаде доста въпроси и аз бих призовал чешката страна да се въздържа от подписването на сделка с неясни офшорни фирми\", коментира Николов... Енергийният министър Теменужка Петкова посочи, че регулаторът е този, който определя цените на електроенергията, и неговият председател Иван Иванов вече е заявил, че поскъпването ще е с размера на инфлацията от около 3 и половина процента...\" - в. \"Сега\".\"Малко повече от месец преди изборите за Европейски парламент управляващите са изправени пред изпитанието да понесат отговорността за евентуално поредно повишаване на енергийните цени, с което да загубят още от гласовете, чийто отлив вече всички социологически агенции прогнозират. През тази седмица се разбра, че всички електроразпределителни дружества искат поскъпване и на двете тарифи за доставка на ток - дневна и нощна, а днес и топлофикациите дадоха заявка за повишение на цените от 1 юли. Лошият опит от предишни години с повишаване на енергийните цени в напрегнат политически момент накара енергийният министър Теменужка Петкова да даде непредвиден брифинг в петък следобед. Предизборен трик е да се поставя сега въпросът с цената на тока, обяви тя, макар предложенията на дружествата за цената на тока да са по график, който не зависи от това кога и дали има избори. Петкова всъщност по спешност отговори на нападките на енергийния експерт на БСП Таско Ерменков, който по-рано през деня се възползва от ситуацията, за да критикува управляващите. Той заяви, че искането за увеличаване цената на тока за пореден път доказва, че правителството на ГЕРБ и \"Обединени патриоти\" е в основата на непрофесионалното управление на енергийната система. В отговор Петкова обяви, че в държавната енергетика в края на 2014 г. (след като ГЕРБ отново бе на власт след 1 г. управление на кабинета \"Орешарски\" - бел. ред.), всичко е било замряло. \"Когато някой се опитва да прави внушения, че правителството е некомпетентно в областта на енергетиката, той трябва да си направи сметка какво би могъл да каже в своя защита\", подчерта тя, цитирана от агенция \"Фокус\". Петкова напомни, че електоразпределителните дружества може да имат своите претенции за поскъпване, \"но регулаторът е този, който ще счете какво е закономерно\". Въпреки че регулаторът ще решава, Петкова обяви, че очакваното увеличение на цената на тока е в рамките на годишната инфлация, а всичко друго било \"груба манипулация\". Петкова изрази и учудване, че БСП иска държавата отново да придобие активите на ЧЕЗ, след като стратегията за приватизация на електроразпределителните предприятия е разработена от правителството и приета от Народното събрание още през 2003 г. Тогава БСП участва в правителството, припомни енергийният министър, цитирана от пресцентъра си. Поводи за този й коментар е поредното настояване на партията на Корнелия Нинова държавата да изкупи активите на ЧЕЗ, след като се разбра, че \"Еврохолд България\" е предпочетеният от чешкия собственик купувач на българския му бизнес. Още през ноември БСП обеща, ако спечели изборите, да изкупи ЧЕЗ. Междувременно поставеният на 10 място в листата й за предстоящите избори Велизар Енчев обяви (в качеството му на представител на граждански организации), цитиран от БНР, че във вторник пенсионери ще протестират пред енергийния регулатор. Мотивира протеста с това, че за да се увеличат пенсиите на чешките пенсионери, трябвало тези на българските да понесат енергиен удар...\" - в. \"Дневник\".Всекидневниците съобщават също, че Валентин Златев е отстранен от директорския пост в \"Лукойл\".\"Валентин Златев сдава поста на генерален директор на \"Лукойл България\", но пък поема контрола не само на това дружество, но и на \"Нефтохим Бургас\". Това става с решение на едноличния собственик на капитала на дружеството - регистрираното в Холандия \"Лукойл Юръп Холдингс Б.В.\", от 19 април 2019 г. На предишния пост на Златев от Прага идва 44-годишният Булат Субаев, който в последните осем години е бил генерален директор на \"Лукойл ЦИЕ и Белгия\" - дивизията на \"Лукойл\" за Централна и Източна Европа. От пресслужбата на \"Лукойл България\" съобщиха, че Златев е назначен за председател на Контролния съвет на \"ЛУКОЙЛ-България\", като заменя на тази длъжност представителя на президента на публичното акционерно дружество \"ЛУКОЙЛ\" Алексей Ламбин. Заедно със зам.-председателския пост в Надзорния съвет на \"ЛУКОЙЛ Нефтохим Бургас\", на новата си по-висока позиция той ще координира цялостната дейност на двете дружества от групата ЛУКОЙЛ и ще осъществява контролни функции над работата им, свързана с мястото им в социално-икономическия живот на страната. В решението на собственика на \"Лукойл България\" не се посочват причините за рокадата с постовете на Златев, който е начело на дружеството от март 2008 г.\" - в. \"Стандарт\".\"Валентин Златев вече не е Генерален директор на ЛУКОЙЛ-България ЕООД. Той е назначен за председател на Контролния съвет на дружеството, като заменя на тази длъжност представителя на президента на ПАО ЛУКОЙЛ Алексей Ламбин. Това съобщиха от пресслужбата на компанията. Заедно със зам.-председателския пост в надзорния съвет на \"Лукойл Нефтохим Бургас\", на новата си по-висока позиция той ще координира цялостната дейност на двете дружества от групата ЛУКОЙЛ и ще осъществява контролни функции над работата им, свързана с мястото им в социално-икономическия живот на страната, продължава съобщението. Оперативното ръководство на \"Лукойл-България\" ЕООД се поема от Булат Субаев, досегашен генерален директор на подразделенията на ПАО ЛУКОЙЛ в Белгия, Холандия и Люксембург. Смяната на Златев със Субаев се обяснява с планова ротация на ръководни кадри в системата на ПАО ЛУКОЙЛ. Твърде много версии за началото на \"преходния период\" \"Капитал\" посочва, че документи в Търговския регистър показват, че решението на \"Лукойл Юръпс Холдинг Б.В.\" е било взето на 10 април (миналата сряда) и влиза в сила днес. Седмичникът цитира свои източници, според които смяната \"се обмисля отдавна, като вариантите са били два - дружеството да е с двама управители или Златев да е остане като съветник на някаква позиция в дружеството-търговец\". Същите източници смятат, че компанията влиза в преходен период, в който трябва да стане ясно дали може и без Валентин Златев. Още не е ясно дали случващото не се дължи на процеси в руската корпорация или на серията проблеми за \"Лукойл\" в България - от споровете за секторния закон за горивата през напускането от Златев на председателския пост в Българската петролна и газова асоциация и оттеглянето ѝ от КРИБ през янари 2019 г. до възхода на конкурентната \"Инса Ойл\". Златев работи за най-голямата частна руска петролна компания от 1991 г., т.е. почти веднага, след като завършва международни отношения в Москва. Той оглавяваше българското поделение на \"Лукойл\" в продължение на близо 20 години. През 1999 г. е назначен за ръководител на проекта на ПАО ЛУКОЙЛ в България и генерален директор на \"ЛУКОЙЛ-България\" ЕООД, какъвто е и досега, пише за него в официалната справка на сайта на компанията (корекцията за новата му позиция още не е направена). Кариерата на Булат Субаев също преминава почти изцяло в \"Лукойл\". Той е роден и израства в семейство на служител в петролния добив в Татарстан. Завършва училище в Когалим в Тюменска област и Държавния университет за нефт и газ \"И.М.Губкин\" в Москва, след което се завръща на работа в Западен Сибир. Скоро отново е в руската столица, където е поканен през 2000 г. да работи в \"Лукойл\". Като обещаващ млад специалист е изпратен на едногодишна специализация в американската компания \"КонокоФилипс\" (ConocoPhillips). Когато се прибира в Русия го назначават за изпълнителен директор за маркетинга на дъщерната компания на \"Лукойл\" в САЩ (Getty Petroleum Marketing). През 2007 г. \"Лукойл\" купува от \"КонокоФилипс\" почти 400 бензиностанции в Централна и Западна Европа (Белгия, Люксембург, Финландия, Унгария, Словакия, Полша и Чехия) и 32-годишният Субаев се връща в Европа, за да ръководи от LUKOIL Belgium NV бизнеса в Белгия и Люксембург. През ноември 2011 г. той оглавява поделението на \"Лукойл\" в Прага, отговарящо за Централна Европа и Белгия (LUKOIL CEEB, Central and Eastern Europe + Belgium). В интервю за чешко издание той казва, че понеже компанията няма рафинерия в района, амбициите ѝ не се простират отвъд това да бъде \"играч от средна величина\". След анексирането на Крим от Русия през март 2014 г. и първите санкции на Европа срещу страната \"Лукойл\" бързо се раздели с веригите си в Чехия, Словакия и Унгария. като ги продаде през август на MOL Plc. и Norm Benzinkut Kft. През февруари 2016 г. LUKOIL Europe Holdings BV напусна изцяло и бизнеса си в Полша, Литва и Латвия, като го продаде на австрийската AMIC Energy Management GmbH. Така управлението от пражкия офис се сви само до дейността в Бенелюкс. На 44 години Субаев поема в България за пръв път ръководството на компания с рафинерия с регионално значение и верига от обекти за търговия на дребно.\" - в. \"Дневник\".Българите в чужбина също са във фокуса на медийното внимание.\"Във връзка с безредиците в град Лондондери, Северна Ирландия, и предвид възможната ескалация на напрежението в периода около годишнината от Великденското въстание от 1916 г. (24-29 април), Министерството на външните работи предупреждава българските граждани, възнамеряващи да пребивават в страната и особено в Лондондери/Дери в рамките на настоящия месец, да проявят повишена бдителност, да избягват всякакви протестни демонстрации, както и да се придържат към препоръки на британските власти... При нужда от съдействие, българските граждани, пребиваващи краткосрочно или дългосрочно в Северна Ирландия, могат да се обръщат към посолството на България в Обединеното кралство на следните номера: +44 20 7581 3144; +44 0 20 7584 9400, включително и в извънработно време...\" - в. \"Труд\".\"Вицепремиерът и министър на външните работи Екатерина Захариева потвърди от трибуната на Народното събрание подкрепата за етническите българи в Украйна - най-голямата историческа българска общност зад граница, която наброява 250 000 души, съобщиха от Министерството на външните работи. \"Към момента е гарантирано изучаването на майчин език. Предстои и откриването на ново училище, както се договориха министър-председателят Бойко Борисов и украинския президент, в Одеса. Предстои да се уточни дали това училище ще бъде с много засилено изучаване на български език или ще бъде частно българско училище\", заяви министър Захариева. В отговор на въпрос от депутата и председател на Комисията по външна политика Джема Грозданова за предприетите от МВнР действия за защита правото на етническите българи в Украйна да изучават майчиния си език, министър Захариева отбеляза, че промените в украинското законодателство дават възможност за разширяване на изучаването на български език в страната. Тя заяви, че в момента в Украйна български език като майчин език се изучава в 42 украински държавни учебни заведения. В същото време има и изключително добре развита система от 75 български неделни училища. Вицепремиерът подчерта, че българските власти не престават да следят ситуацията с изучаването на майчиния език от етническите българи в Украйна като този въпрос се поставя на различни нива. Дискутиран е и включително по време на политическите консултации между министерствата на външните работи на ниво заместник-министри в Киев в края на март. Министърът припомни и, че украинската държава е гарантирала, че новият закон няма да попречи на изучаването на майчиния език с подписването на специална декларация между министерствата на образованието на двете страни. През май предстои и подписване на протокол към тази декларация. \"Постоянно повдигаме този въпрос и го следим. Гарантирането на изучаването на майчини език ще стане в още по-пълна степен след подписването на протокола между министерствата на образованията\", заяви Екатерина Захариева. Тя изрази надежда и призова много внимателно да се наблюдава административно-териториалната реформа в Украйна да не доведе до разпокъсване на българската етническа общност. Въпросът се повдига постоянно от българска страна - включително на срещата между българския премиер и украинския президент, и на срещите на министъра на външните работи с украинския й колега. \"Имаме устни гаранции , че това няма да се случи. Но смятам, че трябва много внимателно да наблюдаваме този въпрос. Всяка държава има право да извършва административна реформа, но тя не трябва да бъде такава, че да се разпокъсва българското малцинство. Надявам се с общи усилия бъдещата реформа да не намали представителността на българската общност в регионалните и в националния парламент на Украйна\", заяви Екатерина Захариева и благодари на всички парламентарни групи за подкрепата по тази тема.\" - в. \"24 часа\".", "date": "2019.04.20", "title": "Цените на тока, уволнението на Валентин Златев, българите зад граница…"}
{"url": "https://news.bg/int-politics/mvnr-prizova-balgarite-v-severna-irlandiya-da-sa-bditelni.html", "text": "Министерството на външните работи призова за бдителност българските граждани, които пребивават в Северна Ирландия, заради безредиците в Лондондери, предаде БНР.От ведомството предупреждават за възможна ескалация на напрежението в следващите дни заради годишнината от Великденското въстание от 1916 година.От външното ведомство съветват сънародниците ни, възнамеряващи да пребивават в страната и особено в района на Лондондери през април, да избягват протестни демонстрации, както и да се придържат към препоръки на британските власти.Размириците в Лондондери се случват точно преди Великденския уикенд, когато републиканските дисиденти, които се борят за обединение между Северна Ирландия и Република Ирландия, отбелязват годишнината от въстанието срещу британското управление.При нужда от съдействие, българските граждани могат да се обръщат към българското посолство в Лондон на телефони: +44 20 7581 3144; +44 0 20 7584 9400.", "date": "2019.04.20", "title": "МВнР призова българите в Северна Ирландия да са бдителни"}
{"url": "https://news.bg/int-politics/guaydo-prizovava-na-nay-masoviya-protest-v-istoriyata-na-latinska-amerika.html", "text": "Временният президент на Венецуела Хуан Гуайдо призова в Туитър гражданите да излязат на 1 май на най-голямата протестна акция в историята на Латинска Америка, предаде радио \"Свободна Европа\".В постинга си той използва хаштаг 1M, който може да се прочете и като \"1 май\", и като \"1 милион\" (вероятната численост на протестиращите, които се очаква да излязат по улиците).На митинг в Каракас Гуайдо заяви, че режимът ще трябва да чуе хората.Той не уточнява маршрута на шествието, но се предполага, че то ще стигне до президентския дворец.", "date": "2019.04.20", "title": " Гуайдо призовава на най-масовия протест в историята на Латинска Америка "}
{"url": "https://news.bg/world/pchelite-na-notr-dam-sa-otseleli-pri-pozhara.html", "text": "Пчелите, обитаващи покрива на катедралата \"Нотр Дам\", както и кошерите са оцелели при който разруши по-голямата част от покривната й конструкция, предаде радио \"Свободна Европа\".180-те хиляди пчели са останали живи благодарение на това, че са били упоени от въглеродния диоксид, който се е отделил при пожара, написа в Instagram пчеларят Никола Жен.\"Въглеродният диоксид не ги е убил, само ги е опиянил и те са заспали\", коментира пчеларят за агенция AP.През 2013 г. на покрива на катедралата бяха разположени три кошера в рамките на градска инициатива за увеличаване на пчелната популация.", "date": "2019.04.20", "title": "Пчелите на „Нотр Дам“ са оцелели при пожара  "}
{"url": "https://news.bg/society/lazarovden-e-4.html", "text": "Днес православните християни отбелязват Лазаровден. В основата за празника е библейската притча за възкресението на Лазар от Исус Христос. В българските традиции той се свързва и със съзряването на девойките и тяхната готовност за встъпване в брак.По традиция Лазаровден се отбелязва на осмия ден преди Великден. Празникът е с подвижна дата - винаги в предпоследната събота преди Великден. В календара на християнската църква той е свързан с един от най-вълнуващите евангелски сюжети - възкресението на Лазар, жител на град Витания, който се е намирал близо до Ерусалим.Според евангелието, когато Спасителят е в земите отвъд река Йордан, Лазар се разболява и умира. Когато месията се връща, възкресява покойника на четвъртия ден от неговото погребение в знак на благодарност за проявеното от него гостоприемство. Според средновековните писания, Лазар живее още 30 години в строг пост и въздържание и е провъзгласен за първи епископ на град Китион на остров Кипър.На Лазаровден църквата отбелязва с празнична литургия възкресението на Лазар, както и паметта на светия мъченик Лазар Български, измъчван и убит на 23 април 1802 гВ миналото момите са излизали, нагиздени със сватбени премени и венци. Те са пеели песни и танцували, а после пускали венците си по реката. Навсякъде лазарките благославяли труда на работливите стопани, пеели за нивите, за къщата, за стоката - домашните животни.Типичен за Лазаров ден е моминският обичай Лазаруване (Боенец, Кумичене), който е важен етап от социализацията на момите.", "date": "2019.04.20", "title": "Лазаровден е"}
{"url": "https://news.bg/bulgaria/gen-vladimirov-ne-biva-da-ima-polititsi-s-pozhiznena-ohrana-kato-dogan.html", "text": "Не трябва да има политици с почти пожизнена охрана като Ахмед Доган. Това заяви в интервю за Дарик бившият шеф на Националната служба за охрана ген. Димитър Владимиров.\"Изтичат средства за хора, които не трябва да се охраняват. Пламен Георгиев на КПКОНПИ, който сам си каза, че има заплахи, по същата логика съдии и прокурор, които осъждат хора, също трябва да бъдат охранявани. Не е нужно човек да се подмазва на тези, които предприемат мерките за сигурност, а трябва да защитава позициите в името на закона. При мен също е имало такива опити да се охраняват хора. Ние ги охраняваме месец, месец и половина, МВР не потвърждава, че има развитие на сигнала и съответно се сваля охраната. Да им сложат 2-3 месеца охрана, ако толкова е нужно, но не така да се слага охрана за всеки, който \"кихне\". Затова е тази комисия - да анализира и преценява.\" - подчерта ген. Владимиров.\"Всеки в тази държава може да каже, че е застрашен. Трябва да се знае, че това е скъпо струващо средство. Тогава да обединят усилията си МВР и ДАНС, да изясняват случая и когато няма потвърждение и развитие на сигнала, самият политик вече може да си назначи, ако се страхува партийна охрана и да не е държавна. Иначе всичко е на гърба на данъкоплатеца.\" - обобщи той.Ген. Владимиров коментира, че във ведомствата, в които няма нужда от най-висок клас автомобили, НСО трябва да използва коли \"среден клас\", за да не свързват хората службата само с лъскавите возила и да не я обвиняват службата, че се превръща в \"скъпоструваща таксиметрова компания\".", "date": "2019.04.20", "title": "Ген. Владимиров: Не бива да има политици с пожизнена охрана като Доган"}
{"url": "https://news.bg/crime/sled-14-godini-po-7-godini-zatvor-za-smartta-na-chorata.html", "text": "Върховният касационен съд е излязъл с окончателно решение за присъда от по 7 години затвор за петимата обвинени за смъртта на .Той почина при задържане в благоевградския арест на 10 ноември 2005 г. по време на акция \"Респект\" по времето, когато вътрешен министър беше Румен Петков, тогава от БСП.Наказания са получили петимата, участвали в акцията - Мирослав Писов, Георги Калинков, Янко Грахофски, Иво Иванов и Борис Механджийски.След продължителен процес у нас с променлив резултат, през юни 2011 г. Върховният касационен съд , че петимата полицаи са невинни.През 2016 г.  за смъртта на Ангел Димитров - Чората, след като главният прокурор . Основание за искането му беше решението на Европейския съд по правата на човека в Страсбург да  на 1 юли 2014 година.В ефира на Нова телевизия единият от осъдените - Мирослав Писов определи присъдата като политическа и директно обвини шефа на ВКС Лозан Панов. Според Писов присъдата е част от план за завземане на властта и налагане на джендърска идеология. \"Това е политическо решение. Тази група иска да вземе властта\", посочи Писов.Той посочи, че днес ще се предаде на властите. Открои обаче, че е разбрал да присъдата, когато са му се обадили хората, които живеят на адреса, на който е бил регистриран той преди 20 години. Именно там са го потърсили вчера вечерта властите, което, по думите на Писов, е абсурдно. Дори и по лична карта Писов отдавна е на друг адрес.Мирослав Писов заяви, че никой от обвинените не се е крил през тези години, не се и крие в момента.", "date": "2019.04.20", "title": "След 14 години - по 7 години затвор за смъртта на Чората"}
{"url": "https://news.bg/int-politics/senator-elizabet-uoran-poiska-impiychmant-na-tramp.html", "text": "Сенатор Елизабет Уорън, която е и претендент за номинацията на Демократическата партия за президентския вот през 2020 г., призова за започване на процедура по импийчмънт срещу президента Доналд Тръмп.В публикация в Туитър тя посочва, че докладът на спецпрокурора Робърт Мълър съдържа факти, \"показващи, че враждебно чуждестранно правителство се е намесило в изборите през 2016 г., за да помогне на Доналд Тръмп и Доналд Тръмп приветства тази помощ\".\"Вече избран (за президент - б.р.), Доналд Тръмп препятстваше разследването на тази атака\", продължава сенатор Уорън.Тя заключава, че от изложеното в доклада на Мълър следва, че Камарата на представителите трябва да започне процедура по импийчмънт срещу президента на Съединените щати.По думите й, Мълър е оставил на Конгреса тази следваща стъпка.Тя посочва, че Конгресът има правомощията да пресече порочната употреба на властта от страна на Тръмп, който се опитва да препятства правосъдието.", "date": "2019.04.20", "title": "Сенатор Елизабет Уорън поиска импийчмънт на Тръмп"}
{"url": "https://news.bg/crime/aktsiya-sreshtu-trafika-na-hora-vav-vidinsko.html", "text": "Тази сутрин е започнала акция в село Дреновец, община Ружинци.Специализираната прокуратура, ГДБОП и ОДМВР-Видин извършват действия по разследване на група за трафик на хора и пране на пари, съобщиха от специализираната прокуратура.Групата е трафикирала хора с цел просия предимно в Швеция.Извършват се обиски, претърсвания, изземвания, разпити на свидетели.Очаква се изявление на заместник главния прокурор Иван Гешев, който ще пътува към Дреновец.", "date": "2019.04.20", "title": "Акция срещу трафика на хора във Видинско"}
{"url": "https://news.bg/crime/geshev-spetsprokuraturata-e-tsennost.html", "text": "Зам.-главният прокурор Иван Гешев заяви, че оценяването на Специализираната прокуратура се е превърнало в залог на делото \"Иванчева\".\"Но това е дребна битка на фона на голямата борба с корупцията, обикновен криминален случай, който скоро вероятно няма да се повтори, защото е направен много елементарно и никой не взима пари по този начин\", заяви Гешев пред Нова телевизия.По думите му делото срещу бившия кмет на столичния район \"Младост\" Десислава Иванчева и нейната заместничка Биляна Петрова е станало важно заради интересите, които седят зад него.\"Дребните политически интереси на някакви образувания, които се наричат партии, се съчетаха по странен начин с тези на олигарсите, които са в ареста. Съчетаха се с интересите на хората, които се укриват в Сърбия. Съчетаха се с личностни интереси\", каза Гешев.Според него така се получило едно голямо кълбо от интереси, което превърнало това дело в толкова интересно и толкова медийно.В понеделник Иванчева бе осъдена на първа инстанция на 20 години затвор за подкуп в особено големи размери.Според зам.-главния прокурор все още не са ясни мотивите на съда. Затова не се знаело и за какво точно Иванчева, ексзаместничката й Биляна Петрова и предшественикът й на поста в столичния квартал Петко Дюлгеров са признати за виновни - дали за искане или за получаване на подкуп.", "date": "2019.04.20", "title": "Гешев: Спецпрокуратурата е ценност"}
{"url": "https://news.bg/politics/informatsionno-obsluzhvane-shte-broi-glasovete-ot-evrovota.html", "text": "\"Информационно обслужване\" ще брои резултатите от евроизборите на 26-и май. Решението е публикувано късно снощи на сайта на Централната избирателна комисия публикува.ЦИК възлага на дружеството компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент.За целта председателят на ЦИК Стефка Стоева ще подпише договор с \"Информационно обслужване\".Решението подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.04.20", "title": "\"Информационно обслужване\" ще брои гласовете от евровота"}
{"url": "https://news.bg/int-politics/v-egipet-se-provezhda-referendum-za-promenite-v-konstitutsiyata.html", "text": "В Египет започна за промяна на конституцията, съобщи ТАСС.Гражданите трябва да изразят мнението си по приетите парламентарни поправки в основния закон, основната от които е продължаването на президентските пълномощия.С промените се дава възможност президентът .Гласуването започна в 9 часа и ще продължи до 21 часа местно време с едночасова почивка по обяд. В бюлетините избирателите трябва да отбележат срещу всяка поправка дали я приемат или не.От Вътрешното министерство на Египет съвместно с армията са подготвили план за осигуряване безопасността в дните на референдума в целия Египет. Десетки хиляди полицаи и военнослужещи са натоварени да поддържат реда.Подсилени охранителни екипи ще бъдат разположени по периметъра на повечето от обектите, а многобройни мобилни патрули ще излязат по улиците. Въоръжените сили използват защитата на обществените институции и жизнената инфраструктура, като използват специални сили. Включени са и ВВС, които ще наблюдават от въздуха сигурността на страната. В състояние на повишена готовност са военноморските сили., които без основателна причина няма да участват в референдума. На този етап \"безсъвестността\" на гражданите е замислена като глоба от 500 египетски фунта (около $30).На територията на Египет референдума ще продължи до 22 април. Извън страната египтяните гласуват от 19 до 21 април.", "date": "2019.04.20", "title": "В Египет се провежда референдум за промените в конституцията"}
{"url": "https://news.bg/politics/za-karakachanov-na-evroizborite-evropa-e-izpravena-na-krastopat.html", "text": "\"От настоящите евроизбори зависи дали Европа ще се движи по инерцията надолу или ще тръгне по един път, какъвто беше начертан от бащите на идеята за обединена Европа - Европа на суверенните държави, на нациите и която отстоява своите интереси\".Това коментира вицепремиерът и военен министър Красимир Каракачанов малко преди заедно с представители на ВМРО да подаде евролистата си \"Българско национално движение\" за регистрация в Централната избирателна комисия.По думите на Каракачанов Европа е на кръстопът и от евроизборите зависи по какъв път ще поеме. Той изтъкна, че евроизборите в България са важни и ВМРО предлага евролиста от хора, които са доказали и са способни да защитават българския национален интерес.\"Ако хората искат да гласуват за гей бракове, за еднополови бракове, за джендърски конвенции и за 32 пола - може да го направят, имат избор, но не е при ВМРО\", посочи вицепрецемиерът. За Каракачанов заяви, че личностите, които ще защитават в Европейския парламент българския национален интерес, те са представители на ВМРО - Българско национално движение.Водач на листата е Ангел Джамбазки. Листата е пълна - от 17 кандидати за европарламента. От партита ще изпратят подробна информация за всички участници. Джамбазки заяви че евролистата на ВМРО представлява единството на българската нация и в нея може да се видят хора, които са родолюбци и патриоти.\"Листата представлява обединението на националната ни идея. Отиваме на изборите с твърдата задача да продължим дейността си, както досега\", заяви категорично Джамбазки и допълни, че добър резултат за ВМРО от евроизборите са два мандата.След внасянето на документите кандидатите за европейски представители от листата на ВМРО - Българско национално движение поднесоха цветя на Паметника на революционерите от Македония, Беломорието и Одринско. Те се поклониха пред подвига на героите от Априлската епопея, тъй като на 20 април се навършват 143 г. от избухването на Априлското въстание.По-късно от ВМРО изпратиха имената и на останалите си кандидати за европарламента:", "date": "2019.04.20", "title": "За Каракачанов на евроизборите Европа е изправена на кръстопът"}
{"url": "https://news.bg/regions/imalo-zapoved-ot-15-mart-za-sabaryane-na-stenata-koyato-ubi-chovek-v-haskovo.html", "text": "Имало е сигнали от Община Хасково и от фирмата, която охранява обекта за опасната стена, която при падането си вчера уби човек. В отговор на сигналите военният министър Красимир Каракачанов бил издал заповед на 15 март за събаряне на стената. Това заяви вицепремиерът и министър на отбраната Красимир Каракачанов по повод вчерашното срутване на стена на бивше военно поделение. По думите му случаят е: \"Малшанс и трагичен инцидент\".Припомняме, вчера падна стена на бившето военно поделение в Хасково, при което загина мъж. Твърди се, че стената е рухнала по време на по-силен порив на вятъра. Инцидентът е станал около 18:40 часа в района на бившето военно поделение. Мъжът се е движил по тротоара, когато стената се е срутила.По-късно от Министерство на отбраната потвърдиха за инцидента. От 2001 г. теренът не се е използвал от Българската армия, тъй като необходимостта от него е отпаднала. В дните преди инцидента е започнала процедура за бракуването на сградния фонд, след което се е предвиждало той да бъде почистен и обезопасен.По думите на вицепремиера на място е имало обезопасителна лента, но поради по-силен порив на вятъра стената е рухнала. Каракачанов е разпоредил да се направи и пълна проверка по цялото събаряне на стената, за да сме наясно дали има някаква персонална вина в някоя от структурите, които отговарят за съхраняването на тези обекти..Според Каракачанов има много проблеми с такива обекти и бивши военни поделения, тъй като законът не разрешава да се пристъпи към самостоятелни действия.\"Много от обектите не могат да бъдат продадени, защото на тяхна територия има стари сгради и помещения, които са необитаеми и за нищо не стават\", обясни вицепремиерът и допълни, че такива обекти са десетки и стотици имоти с отпаднала необходимост.Междувременно от Министерството на отбраната информираха, че министър Красимир Каракачанов е разпоредил проверка какво е състоянието на сградния фонд с отпаднала необходимост за Българската армия.Бившето военно поделение в Хасково, край което стана трагичният инцидент от вчера, също е било район с отпаднала необходимост за Българската армия още от 2001 г. През 2011 г. е установено саморазрушаване на част от сградата.През февруари 2019 г. служители от регионалната структура на \"Инфраструктура на отбраната\" в Пловдив са съставили констативен протокол. На базата на този протокол Каракачанов е издал заповед № Р-71 от 15 март за назначаване на комисия, която да освидетелства сградния фонд в района. В заповедта е имало двумесечен срок, в който да се представи протокол за предприемане на последващи действия.Междувременно за участъка на падналата стена директорът на Главна дирекция \"Инфраструктура на отбраната\" издал указания за събиране на оферти от фирми, за да бъде осигурено предварителното събаряне на стената.На 12 април т.г. е подадена една оферта от участник в процедурата. За да бъде завършена продецурата са необходими още две предложения.След инцидента военният министър е разпоредил да бъде извършена проверка на целия сграден фонд с отпаднала необходимост за предприемане на последващи действия за обезопасяване.Военният министър бе питан и за актуалните скандали с апартаменти, закупени на по-ниски цени от хора във властта. На въпрос дали с \"Апартаментгейт\" има уронване на държавността, Каракачанов заяви, че: \"не му се занимава с подобни теми и да връща отново претоплени манджи\".Той повтори своите твърдения от вчера - целта на \"Апартаментгейт\" не е толкова да се удари този или онзи политик, а битката клокочи отдавна - за избора на главен прокурор.", "date": "2019.04.20", "title": "Имало заповед от 15 март за събаряне на стената, която уби човек в Хасково"}
{"url": "https://news.bg/regions/samolet-se-razbi-kray-plovdiv-dvama-zaginaha.html", "text": "Двама души са загинали при падането на малък частен самолет в района на стадиона на пловдивското село Оризари. Информацията е на полицията. Сигналът за инцидента е получен в 10:20 часа.Към момента няма яснота за причината за трагедията. Едната от жертвите е пилотът, за другата все още няма информация. Районът е отцепен. На място са разследващи, полиция и пожарна.Според очевидци крилото на машината се е отчупило във въздуха.По непотвърдена информация двамата са излетели от малко летище в Белозем.Самоличността на пилота е установена, както и на спътника му. Пилотът е на 45 години, той е собственик на авиоклуб \"Белозем\", а спътникът му е на 18 г. от Чирпан. Припомняме някои от авиокатастрофите с малки самолети от последните години:На . Пилотът е загинал на място след като при кацане машината се ударила силно в пистата, преобърнала се е и се е запалила.На  на летище Шумен четириместен частен самолет \"Пайпер\" с двама души на борда се удари в дърво. Двамата пострадали при катастрофата баща и син.Това е втората авиокатастрофа в рамките на три дни, след като на 21 август 2018 г. около 19 часа при тренировъчен полет военен  и остави квартали на град Стамболийски без ток и вода. При инцидента нямаше пострадали.Н. Тогава пострадалите бяха баща и дъщеря, участвали в авиошоу за ултралеки самолети, мото и делтапланери на летището край Казанлък.Последният подобен инцидент бе от 2 април 2019 г., когато  българско семейство.", "date": "2019.04.20", "title": "Самолет се разби край Пловдив, двама загинаха"}
{"url": "https://news.bg/disasters/27-dushi-postradaha-ot-pozhar-v-zabaykalskiya-kray-na-rusiya.html", "text": "27 души достигна броят на пострадалите от природните пожари в Забайкалския край, съобщиха от руското Министерство на здравеопазването. Пожарът вече е потушен. Възможно е броят на ранените да се увеличи.Седмина са в болница. Двама от пострадалите са в тежко състояние. От всички пострадали шестима са със средна степен на изгаряне, а 19 с лека степен на изгаряне.Според ведомството спасителната авиация от регионалния Център по медицина с два ветролета Ми-8 транспортира в Чита осем души от Борзински, Ононски и Агински район на Забайкалския край, където избухнаха пожари. \"Пациентите са без усложнения\", изтъкнаха от ведомството.14 населени места пострадаха от пожари на юг и югоизток на Забайкалския край. Унищожени са 107 сгради и съоръжения, в това число 88 жилищни кооперации. Според местните власти над 300 души са загубили имуществото си.", "date": "2019.04.20", "title": "27 души пострадаха от пожар в Забайкалския край на Русия"}
{"url": "https://news.bg/politics/tsyala-severna-balgariya-chaka-am-hemus-prizna-petya-avramova.html", "text": "\"През тази година ще бъдат в изпълнение 119 км нови републикански пътища в България. Цяла Северна България чака АМ \"Хемус\", а Югозападна България - АМ \"Струма\". Това заяви регионалният министър Петя Аврамова по време на обобщението на платформата за гражданския диалог \"Европа в нашия дом\".На форума бяха отчетени няколко положителни тенденции, една от които е подобряването на обществения транспорт. Закупени са 111 екологични автобуса и тролейбуса, ремонтирани са спирки спирки, подлези и надлези. Подобрява се и енергийната ефективност на 837 жилищни и административни сгради, заяви Аврамова.Очаква се закупуване на 400 линейки и обоновяване на 237 обекта на Спешна помощ, акцентира регионалният министър.По думите й се заделят значителни средства за строежа на АМ \"Хемус\", Русе-Велико Търново, Видин-Ботевград, Софийски околовръстен път от Цариградско шосе до \"Младост 1\". Хората най-много се интересуват от пътната инфраструктура, защото във всеки един регион има пътища, които не са ремонтирани от 30 години, обясни Аврамова.Регионалният министър даде пример с предстоящото разширение на пътя от Стара Загора до АМ \"Тракия\", за което започва актуализация на проекта.По-късно от МРРБ уточниха, че предстои ремонт на надлез \"Арсенал\", който ще се финансира съвместно с община Казанлък, за което има подписано споразумение.Започва трайно укрепване на свлачището край \"Тикале\" на пътя Смолян-Мадан. Осигурени са средства и за свлачището \"Трифон Зарезан\" на пътя за Златни пясъци, чието укрепване може да започне до месец. През май започва работа по обхода на Поморие. Също през май ще завърши разширяването на пътя Пловдив-Асеновград, а през втората половина на 2019 г. ще стартира обществената поръчка за изпълнител на строежа на обходния път на Любимец, пишат от ведомството на Аврамова.Според заместник-министърът на регионалното развитие Николай Нанков, който до август 2018 г. бе министър на същото ведомство, са изградени 51 пречиствателни станции в страната, над 2 500 водопродови и други съоръжения.Хората питат кога пречиствателните станция Свети Влас и Царево ще бъдат готови, както и кога шуменци ще пият чиста вода, призна Нанков. От МРРБ са поели ангажимент за инвестиции във ВиК секторите с качествени ВиК услуги и чиста вода и природа, обясни регионалният зам.-минситър Наков.По думите на Нанков 405 милиона лева ще бъдат спестени до 2020 г. от българските домакинства, които участват в програмата за енергийна ефективност. Аврамова очаква, че за следващия програмен период министерството ще разполага с по-голям ресурс от сегашния и фокусът ще бъде върху проекти за нуждите и спецификите на всяка област и всеки един регион.70% от публичните инвестиции идват от структурните европейски фондове. Правителствата на ГЕРБ вложиха огромни усилия да се възползваме от структурните европейски фондове, заяви депутатът Александър Ненков на отчета за гражданския диалог \"Европа в нашия дом\".Голяма част от еврофондовете се управляват от МРРБ. Това са важни отрасли като пътна инфраструктура, канализация, енергийна ефективност, заяви Ненков.", "date": "2019.04.20", "title": "Цяла Северна България чака АМ \"Хемус\", призна Петя Аврамова"}
{"url": "https://news.bg/politics/dvoyni-uchitelskite-zaplati-obeshtava-borisov-do-kraya-na-mandata.html", "text": "Правителството отпуска и 360 млн. лв. за учителски заплати през 2020 г. До края на мандата ще се постигне двойно увеличение на учителските заплати. Това заяви премиерът Бойко Борисов на обобщението на платформата на ГЕРБ за гражданския диалог \"Европа в нашия дом\", която се провежда в НДК.Според премиера, България е единствената държава в Европа с wi-fi във всяко едно училище. Той заръча на министъра на образованието Красимир Вълчев да провери състоянието на всички училищни автобуси с още 20 милиона лева и още толкова за интерактивното обучение.Трябва с всички сили и институции да обхванем всички деца в образователната система и всяко едно дете да завърши училищното образование, е мнението на образователния министър Красимир Вълчев.Когато държавата работи заедно с институциите, има ефект, но е по-трудно е да се осигури ежедневната посещаемост на децата в училище. Министърът разчита най-много на учителите, защото ако имаме добри учители, ще имаме добри специалисти във всички останали професии.\"Много професии ще бъдат заменени, но учителската професия няма да бъде заменена и всички деца трябва да придобият микс от ключови компетентности\", акцентира образователният министър.Красимир Вълчев очаква повече от образованието на 21 век и децата да придобият много повече знания, които да прилагат в съвременността. Просветният министър очаква и след 40 години нашите деца ще бъдат на пазара на труда, защото ще се придобили знанията и уменията на технологиите. Образованието е бъдещето за нашите деца и зависи развитието на всички нас, допълни просветният министър.Председателят на Комисията по образование и наука в Народното събрание Милена Дамянава отчете, че последователните политики на ГЕРБ от 2009 г. водят до резултатни и добри политики. За последни 2 години правителството на ГЕРБ вложи над 950 милиона лева в сферата на образованието и с това показва, че образованието е национелн приоритет, обясни тя.Трябва да се полагат усилия за задържане на децата в детските градини и училищата, както и за реализиране на философията на приобщаващото образование, призова Дамянова.На свой ред заместник-министърът на образованието Таня Михайлова посочи, че качественото средно образование е в основата на изграждането на качествено гражданско общество. Нашият ангажимент е да образоваме учиниците да са компетентни навсякъде, където се намират, обясни Михайлова. Тя настоява учителите да работят върху това да развитие в децата иновативно, креативно и критично мислене.Основните теми, засегнати от МОН по време на гражданския диалог из цялата страна, са обхващане на децата и учениците в образователната система, модернизация на образованието, учителските заплати, професионалното образование, европейските политики и инвестиции в образованието.", "date": "2019.04.20", "title": "Двойни учителските заплати обещава Борисов до края на мандата "}
