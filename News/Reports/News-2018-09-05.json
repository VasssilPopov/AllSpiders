{"url": "https://news.bg/disasters/ruhnali-sgradi-i-steni-pri-moshtno-zemetresenie-v-yaponiya.html", "text": "Земетресение с магнитуд 6,7 по скалата на Рихтер е било регистрирано на 112 км югоизточно от японския град Сапоро на остров Хокайдо, съобщава \"Ройтерс\".Трусът е бил на дълбочина 66 километра. Няма издадена тревога за цунами.Уточнява се обаче, че при мощното земетресение има рухнали сгради и стени от сгради.Земетресението е ударило в 3:08 часа през нощта местно време (21:08 ч. българско).Обществената японска телевизия NHK показа рухнала тухлена стена и счупено стъкло в една къща, като цитира местната полиция, че на места има прекъсвания на електрозахранването, а някои хора са хванати в капан в рухнали сгради.Кенджи Ямамото, който е част от управата на град Ноборито, посочи, че няма информации за ранени хора или жертви в този град.", "date": "2018.09.05", "title": "Рухнали сгради и стени при мощно земетресение в Япония"}
{"url": "https://news.bg/regions/davat-pernishkiya-yazovir-meshtitsa-na-darzhavata.html", "text": "Язовир \"Мещица\" ще бъде прехвърлен на държавата, решиха общинските съветници в Перник. За нормалната му експлоатация са необходими спешни ремонтни дейности. Общината няма нито експерти, нито пари за възстановяването и поддържането му, информира БНР.Припомняме, с промените в Закона за водите бе създадено Държавно предприятие \"У\". Авторите на промените определиха и срок - , които общините стопанисват, на държавата до 7 октомври.Водоемът \"Мещица\" е изграден е през 1961 година в землището на селата Мещица и Дивотино, на 630 метра от ж.п. линията Перник-Волуяк. Преди водите от язовира са напоявали нивите. Водоемът е с общ завирен обем над 1.5 млн. куб. метра, а залятата площ е 216 дка. През 2013 година водоемът е изпразнен заради дефект в изпускателя.Ден по-рано и общинарите от Невестино подадоха документи за предаване на държавата на язовир \"Лиляч\".Причината е, че общината няма средства, както и хидроспециалисти за поддържането му, каза кметът инж. Димитър Стаменков.Язовир \"Лиляч\" е с капацитет около 150 000 кубически метра вода. През 2017 г. заради безконтролно ползване за напояване беше източен почти до дъно. Тогава бракониери ловяха рибата безнаказано.По стената му минава черен път, което създава допълнително усложнение. За разлика от Невестино.Местната власт в друга кюстендилска община - Трекляно, реши да запази като общински язовир \"Уши\", който постепенно се превръща в туристическа дестинация. Там хората ходят на къмпинг и на риболов.", "date": "2018.09.05", "title": "Дават пернишкия язовир \"Мещица\" на държавата"}
{"url": "https://news.bg/economics/rusiya-ni-pokanila-da-razgovaryame-za-tsenata-na-gaza.html", "text": "Русия е поканила България за предоговаряне на цените на природния газ.Това заяви пред БНТ председателят на КЕВР Иван Иванов.\"Очаквам започване на преговори, които да доведат до по-добри условия за България в рамките на договора за доставка на природен газ от \"Газпром\", каза Иван Иванов.Под думите му резултатите от тези преговори зависят от тяхното провеждане.Това стана възможно, след като Брюксел започна антимонополно дело заради завишените цени, по които \"Газпром\" продава газ на осем държави в Европейския съюз, сред които и България.За да избегне тежки глоби и съдебни такси, руската държавна компания е сключила споразумение с Еврокомисията според което се отказва от забраната за препродажба на руски газ към трети страни и се съгласява да предоговори и цените със засегнатите държави.Малко след като стана ясно решението на антомонополното дело, самият шеф на КЕВР призова управляващите да започнат бързо преговори.Припомняме, че от \"Булгаргаз\" от октомври с 15%. Причината компанията да поиска увеличението са очакваните по-високи цени на природния газ от внос, по-високия курс на щатския долар спрямо лева, както и в резултат от утвърдената продажна цена за III тримeсечие на 2018г.Тогава председателят на комисията поясни, че КЕВР има много повече инструменти за въздействие върху цената на тока, но не и върху цената на природния газ.", "date": "2018.09.05", "title": "Русия ни поканила да разговаряме за цената на газа"}
{"url": "https://news.bg/int-politics/britantsite-biha-glasuvali-dnes-s-59-za-ostavane-v-evropeyskiya-sayuz.html", "text": "Британските избиратели днес биха гласували 59 процента \"за\" и 41 процента \"против\" за оставане на Великобритания в Европейския съюз, ако имат такава възможност.Това показва ново социологическо допитване, като това е най-високата подкрепа за членство в ЕС в подобно допитване, регистрирана от референдума за Брекзит през 2016 г. насам, съобщава \"Ройтерс\".На референдума на 23 юни 2016 г. 17,4 млн. избирители, или 51,9 на сто от подадените гласове, подкрепиха излизането от ЕС, докато 16,1 млн. гласоподаватели, или 48,1 на сто от подадените гласове, подкрепиха оставането в Общността. Много социологически проучвания преди референдума прогнозираха победа за желаещите оставането на Великобритания в ЕС.Авторът на допитването Джон Къртис обаче предупреди, че сред анкетираните 53 процента са гласували през 2016 г. за оставане в Общността - по-висока пропорция в сравнение с действителния вот.\"Независимо от това, това все пак означава, че има сериозна промяна в нагласите, която е по-голяма от всички допитвания, направени след Брекзит, като при втори референдум около 54 процента от гражданите биха гласували за оставане в Общността\", изтъкна Джон Къртис.В допитването са участвали 2 048 британски граждани, като то е проведено между 7 юни и 8 юли, което означава, че не отразява евентуални промени в мненията на гражданите, предизвикани от публикуваната стратегия на британския премиер Тереза Мей относно преговорите с ЕС по излизането от Общността. Стратегията раздели Консервативната партия на Мей и предизвика остри критики както от привържениците на твърд Брекзит, така и от онези, които искат запазването на тесни връзки с ЕС.Великобритания трябва да напусне ЕС на 29 март 2019 г., но все още не е постигнала споразумение за бъдещите отношения с Брюксел.Британското правителство изключи провеждането на втори референдум.", "date": "2018.09.05", "title": "Британците биха гласували днес с 59% за оставане в Европейския съюз"}
{"url": "https://news.bg/society/prirodozashtitnitsi-izsipaha-boklutsi-pred-kmetstvo-madzharovo.html", "text": "Природозащитници стовариха боклуци пред кметството в Маджарово, съобщи НОВА.Те настояват кметът да накаже нарушителите, които редовно изхвърлят всякакви отпадъци по брега на река Арда.След като от общината разчистили терена преди месец, той отново се превърнал в сметище. А глоби за нарушителите няма.Екоактивистите настояват също да се обособи място, където да могат да се изхвърлят такива отпадъци.От кметството заявиха, че ще разчистят боклуците и ще решат дали да направят сметище за строителни отпадъци.", "date": "2018.09.05", "title": "Природозащитници изсипаха боклуци пред кметство Маджарово"}
{"url": "https://news.bg/int-politics/pentagonat-nyamal-info-che-buntovnitsite-v-idlib-shte-izpolzvat-himichesko-orazhie.html", "text": "Пентагонът не разполага с никакви доказателства, които да предполагат, че опозиционните групировки в сирийската провинция Идлиб биха могли да използват химически оръжия. Това обяви американският военен министър Джим Матис въпреки твърденията на Русия за противното, съобщава \"Франс прес\".Говорейки пред журналисти по време на посещението си в Индия, Матис отхвърли твърденията, че САЩ могат да подпомогнат извършването на химическа атака, след това да обвинят Русия и сирийския режим за нея и да използват това като предлог за извършването на въздушни удари.Американските военни вече два пъти извършиха удари срещу режима на сирийския президент Башар Асад след две атаки с химически оръжия, като последните удари бяха извършени в средата на април, като в тях се включиха Франция и Великобритания.\"Не разполагаме с никаква разузнавателна информация, която да показва, че опозицията има някакъв химически капацитет\", подчерта Матис.В информации на руските медии се съобщава за изявления от руското военно министерство, в които се твърди, че екстремистите от групировката \"Тахрир ал Шам\" се подготвяли да извършат \"провокация\", като за целта са отвлекли 44 деца, които щели да ги използват за химическа атака, която да припишат на Русия.Матис е отказал да коментира, дали Пентагонът вижда някакви признаци, че сирийският режим може да се готви да използва химическо оръжие в Идлиб. \"Предпочитам да не отговарям точно сега. Но сме много бдителни\", посочил американският военен министър.В понеделник американският президент Доналд Тръмп предупреди Асад да не напада \"безразсъдно\" Идлиб.", "date": "2018.09.05", "title": "Пентагонът нямал инфо, че бунтовниците в Идлиб ще използват химическо оръжие"}
{"url": "https://news.bg/crime/obshto-8000-leva-dadoha-tri-zheni-ot-lovech-na-telefonni-izmamnitsi.html", "text": "Три възрастни жени от Ловеч са предали на телефонни измамници близо 8 000 лева и златни накити, съобщи БНР.Потърпевшите са о на възраст от 64 до 87 години.Една от тях е хвърлила парите от терасата на жилището си, а другата ги е оставила в контейнер за отпадъци.Всички те са станали жертва на познатата схема с мними полицаи.От полицията за пореден път напомнят, че не съществува практика държавни служители да събират пари чрез телефонно обаждане или в найлонови торбички, хвърлени през балконите.От МВР апелират да не се дават пари на непознати по какъвто и да е повод.", "date": "2018.09.05", "title": "Общо 8000 лева дадоха три жени от Ловеч на телефонни измамници"}
{"url": "https://news.bg/society/zavedeniya-predlagat-taksa-pusheneto-razresheno.html", "text": "Българската асоциация на заведенията предлага всяко заведение да определи дали в помещенията ще бъде разрешено да се пуши или да не се пуши.Баровете, ресторантите или клубовете, които изберат да допуснат пушене на цигари, ще трябва да плащат допълнителна такса.Това ще бъде месечна или годишна вноска в специално обособен за целта държавен фонд.Българската асоциация на заведенията е внесла официални становища в Министерството на здравеопазването и в Народното събрание с предложение за промяна на забраната тютюнопушене в търговски обекти- барове, дискотеки, клубове и ресторанти.Всяко от заведенията, което е заплатило съответната сума ще се обозначава със специален стикер, че таксата е платена и клиентите имат възможност да пушат. Той ще се издава от държавата и ще бъде залепен на видимо място на заведението.Според асоциацията това ще бъде допълнителен и лесно събираем приход в държавната хазна и със събраните средства могат да се подпомагат социално значими дейности.Механизмът за изразходването на средствата ще се определи от Министерския съвет.Предложенията на Българската асоциация на заведенията включва също да не бъдат въвеждани санкции за спирането и преустановяването на дейността на заведения, запечатване на търговски обекти, въвеждането на прекомерно високи глоби и имуществени санкции за нарушаване на забраната за тютюнопушене.Законопроект за изменение и допълнение на Закона за здравето, в който се регламентират правилата за тютюнопушенето е внесен от Христиан Митев и група народни представители на 11 май 2018 г.В момента документът е предложен за обществено обсъждане и Българската асоциация на заведенията използва възможността, да представи своето становище.", "date": "2018.09.05", "title": "Заведения предлагат такса \"пушенето разрешено\""}
{"url": "https://news.bg/int-politics/estoniya-arestuva-bivsh-voenen-i-bashta-mu-za-shpionazh-v-polza-na-rusiya.html", "text": "Властите в Естония обявиха, че бивш офицер от армията и баща му са били арестувани по подозрение за държавна измяна и шпионаж в полза на Русия, съобщава \"Асошиейтед прес\".От естонската прокуратура и естонското контраразузнаване уточниха в съвместно изявление, че Денис Метсавас, който е роден през 1980 г., и Пьотр Волин, роден през 1953 г., са били арестувани на 3 септември.Двамата мъже са заподозрени в предаването на естонски държавни тайни и друга класифицирана информация на руското военно разузнаване (ГРУ), като това е ставало в продължение на повече от 5 години.Метсавас е служил във въоръжените сили на Естония в продължение на години на различни длъжности, включително е бил част от мисия с войските на НАТО в Афганистан. През 2015 г. той се е издигнал до чин майор.Естония, която е член на НАТО и бивша съветска република, стана свидетел на няколко шумни шпионски скандала след обявяването на независимост през 1991 г.", "date": "2018.09.05", "title": "Естония арестува бивш военен и баща му за шпионаж в полза на Русия"}
{"url": "https://news.bg/regions/v-stara-zagora-proveryavat-dvorovete-za-domashni-praseta.html", "text": "Ситуацията е критична и много тревожна. Това заболяване (чума по свинете - б.р.) се разпространява много бързо по всевъзможни начини и за това борбата с него е много трудна. Всички мерки, които са предоставени на областната епизоотична комисия, са изпратени на кметовете, стана ясно от думите на д-р Дамян Миков, директор на Областната агенция по безопасност на храните в Стара Загора.Д-р Миков е обезпокоен, че на територията на Старозагорска област има над 150 000 прасета. Те се отглеждат в промишлени комплекси, в задни дворове, фамилни ферми тип А, тип Б. Ние сме една от областите, които са на първо място по отглеждане на прасета и това е един от основните отрасли на територията на областта.Селските кметове са хората, които трябва да подпомагат експертите от Агенцията по храните - всички, които са ангажирани с предотвратяване на разпространението на свинска чума и в нашия регион.Вече има доказана зараза на територията на страната. Проблемът е, че въпреки че сега от месеци са разпространени превантивните мерки, които да се вземат, не срещаме разбиране от страна на кметовете по селата, които трябва да са първите помощници на ветеринарите и на хората, заяви шефът на БАБХ - Стара Загора.Ако влезе това заболяване, преките загуби ще са огромни, каза д-р Миков. При подобна кризисна обстановка всеки трябва да е отговорен.Той изтъкна, че прасетата, които се гледат за лична консумация, трябва да са идентифицирани и с установен произход. \"Щом са за лична консумация, те трябва да бъдат отглеждани по определен начин, идентифицирани, заведени във ветеринарната система и да имат изяснен произход. За съжаление, 99% от прасетата в задните дворове не отговарят на законодателството\", каза д-р Дамян Миков.При наличие на такова заболяване и при реална ситуация съгласно законодателството и мерките трябва да проверим на място всички прасета в задните дворове, повтори той.При проверката, първото нещо, което търсят ветеринарите, е ушен маркер на прасето. Те се интересуват заведено ли е във ветеринарната система, животновъдният обект има ли номер. Всички тези неща са регламентирани в законодателството, повтори ветеринарят.Когато се установи, че животните не са идентифицирани, те се унищожават на място. Това е законово регламентиран текст и мерки, които не зависят от ситуацията. Ситуацията е причина да се направят по-сериозни проверки, категоричен бе д-р Миков.Всеки да си направи избора - дали да си гледа животните, дали да бъдат евтаназирани, дали да бъдат глобени стопаните или да си заколят превантивно животните. Такива проверки ще се случат, хората трябва да са информирани. Не искаме да влизаме в домовете им, за да им убиваме прасетата. Това е причината да ги предупредим, каза шефът на областната Агенция. Той отново изтъкна, че това е предупреждение, че предстоят засилени проверки.Тези животни, които не са идентифицирани, пак ще бъдат евтаназирани, но стопаните няма да получат обезщетение, допълни д-р Дамян Миков.", "date": "2018.09.05", "title": "В Стара Загора проверяват дворовете за домашни прасета "}
{"url": "https://news.bg/int-politics/rusiya-se-zaricha-da-izpalni-dalga-si-da-likvidira-teroristite-v-idlib.html", "text": "Руското министерство на външните работи обяви, че е дълг на Русия да се сражава с терористите в сирийската провинция Идлиб до тяхното \"пълно и окончателно ликвидиране\", като призова другите страни да подкрепят това усилие, а не да го възпрепятстват, съобщава \"Ройтерс\".В свое изявление ведомството изтъкна, че действията на Русия в Идлиб са в съответствие с многостранните споразумения, целящи елиминирането на сеещите насилие екстремистки групировки в Сирия.\"Русия смята за свой дълг да следва стриктно тези споразумения и ще продължи да унищожава терористите до тяхното окончателно и пълно ликвидиране\", подчертават от руското външно министерство.По-рано днес САЩ призоваха Сирия и нейните съюзници да отменят плановете за масирано военно нападение срещу контролираната от бунтовниците провинция Идлиб, след като Съветът за сигурност на ООН се подготвя да се занимае с кризата. \"С милиони цивилни граждани в опасност, офанзива срещу Идлиб би била безразсъдна ескалация\", подчерта посланикът на САЩ в ООН Ники Хейли. Тя настоя, че \"сирийският режим и неговите съюзници трябва да прекратят своята военна кампания във всичките ѝ форми, за да позволят политическият процес под егидата на ООН да има шанс да успее\". ", "date": "2018.09.05", "title": "Русия се зарича да изпълни дълга си да ликвидира терористите в Идлиб"}
{"url": "https://news.bg/health/defekti-v-zdraveopazvaneto-generirat-problemi-v-darzhavnite-bolnitsi.html", "text": "Системни дефекти в здравеопазването генерират проблеми за държавните лечебни заведения, сред които са и всички областни болници у нас. Това стана ясно от думите на омбудсмана Мая Манолова, която по-рано през деня се срещна с медиците от болницата във Враца, съобщи БНР.В петък националният омбудсман ще се срещне със здравния министър Кирил Ананиев, за да му обърне внимание за системните дефекти в здравеопазването.Припомняме, над година работещите в болницата информират за забавени заплати, липса на материали и медикаменти. Медици, подкрепени от граждани, организираха протести, автошествие, замеряне с яйца и други акции.294-ма работещи в най-голямото лечебно заведение в Северозапада написаха писмо до омбудсмана Мая Манолова. В него те описват, че над година персоналът получава заплатите си нередовно, понякога с големи закъснения. Напускат лекари и медицински сестри, което поставя под въпрос съществуването на единственото лечебно заведение в региона, което, освен всички други медицински услуги, единствено има и спешно приемно отделение.Хроничното заболяване на врачанската болница са натрупаните през годините дългове, които са за близо 14 млн. лева. Изпълнителният директор на лечебното заведение Евгени Любенов заяви, че имат споразумение с най-големите кредитори. По този начин са успели да изплатят заплатите.\"Съвместно с Министерство на здравеопазването ще бъде направено така, че да бъде изтеглен заем, за да се покрият всички дългове и болницата да заработи нормално\", обясни Любенов.Омбудсманът Мая Манолова посочи, че още в края на тази седмица има планирана среща със здравния министър.\"Още в петък ще кажа тези три неща на министъра. Първо, че хората очакват през контролните органи на министерството той да потърси отговорност на тези, които са отклонявали средства и са довели болницата до това състояние. Второ - да дойде на място и да ви информира за план и за начина, по който ще осигури финансиране за болницата\", каза Манолова.Нито хората от Враца, нито лекарите, нито медицинските сестри могат да чакат месец, два, три, шест, десет, да е ясен планът, стъпките и начина, по който ще осигури финансиране, поясни тя.\"Трето - от него се очаква да представи дълго обещавания модел за реформа в системата, в който- многопрофилните болници и болниците от ранга на \"Пирогов\", ВМА, ИСУЛ, да бъдат извадени пред скоби\", обясни омбудсманът.Тя поясни, че държавните структури в здравеопазването - многопрофилните болници са тези, които извършват най-тежката работа, най-социалната работа. За тях да има друг статут, друго финансиране и пълна отговорност за държавата, тъй като реално те осъществяват държавните функции да осигурят достъпна здравна помощ на всеки, социални функции, своевременна функция, поиска Манолова.", "date": "2018.09.05", "title": "Дефекти в здравеопазването генерират проблеми в държавните болници"}
{"url": "https://news.bg/disasters/vnezapno-razboleli-se-patnitsi-na-emirates-samoletat-pod-karantina-na-letishteto-v-nyu-jork.html", "text": "Дубайската авиокомпания Emirates обяви, че 10 пътници внезапно са се разболели по време на полет от Дубай за Ню Йорк, съобщават световните осведомителни агенции.По-рано местни нюйоркски медии информираха, че около 100 пътници от полета са се почувствали зле.Пасажерите \"бяха незабавно проверени от местните здравни власти, като на онези, които се нуждаят от медицински грижи, ще им бъдат осигурени\", посочи говорителка на авиокомпанията в изявление.От кабинета на кмета на Ню Йорк отбелязаха, че самолетът е бил поставен под карантина заради информациите за множество болни пасажери на борда на полет от Дубай, който е пристигнал на летище JFK в Ню Йорк.Полетът на \"Емиратс\" е кацнал около 9:10 часа сутринта местно време (16:10 ч. българско).Видеокадри от хеликоптери показаха самолета, паркиран на пистата, заобиколен от превозни средства на службите за спешно реагиране и служители на летището.Говорител на кмета на Ню Йорк Бил де Блазио посочи, че служители на Центровете за контрол и превенция на болестите в САЩ са на мястото и действат.От отдела за противодействие на тероризма на полицията в Голямата ябълка написаха в \"Туитър\", че следят отблизо \"медицинската ситуация\".", "date": "2018.09.05", "title": "Внезапно разболели се пътници на Emirates, самолетът под карантина на летището в Ню Йорк"}
{"url": "https://news.bg/int-economics/gazprom-zapochna-stroitelstvoto-na-morskata-chast-na-gazoprovoda-severen-potok-2.html", "text": "Във Финландия е започнало полагането на тръбите от газопровода \"Северен поток-2\", съобщиха от компанията Nord Stream 2 AG, която строи съоръжението.\"Днес в 13:25 часа (централноевропейско време) започна полагането на тръбите на газопровода \"Северен поток-2\" във Финския залив\", уточниха от компанията.Предвижда се работата да се извършва денонощно и без почивни дни.\"Преди и след полагане на тръбите изследователският кораб ще извършва проучване на морското дъно за проверка на точното положение на газопровода\", допълниха от Nord Stream 2 AG.Отбелязва се, че всички мерки за безопасност били съгласувани с транспортната агенция на Финландия и службата за гранична охрана, а работата се извършва под контрола на националните власти.Проектът предвижда строителството на две тръби от руското крайбрежие до Германия по дъното на Балтийско море. Газопроводът е планирано да е положен до действащия \"Северен поток\".Той ще преминава през териториалните или изключителните икономически зони на страните, разположени край бреговете на Балтийско море - Русия, Финландия, Швеция, Дания и Германия. Разрешение за строителството на съоръжението беше получено от всички тези страни с изключение на Дания.", "date": "2018.09.05", "title": "\"Газпром\" започна строителството на морската част на газопровода \"Северен поток-2\""}
{"url": "https://news.bg/int-politics/tramp-iska-promyana-na-zakonite-za-kleveta-zaradi-knigata-strah-tramp-v-beliya-dom.html", "text": "Президентът на САЩ Доналд Тръмп реагира на книгата \"Страх: Тръмп в Белия дом\" на известния американски журналист Боб Удуърд, като пожела Конгресът да промени законите за клевета.\"Не е ли срамно, че някой може да напише статия или книга, напълно измисляйки си истории и да създаде образ на човек, който буквално е точно противоположен на истинския, измъквайки се, без да бъде наказан или да си плати. Не знам защо политиците във Вашингтон не променят законите за клевета\", написа Тръмп в профила си в \"Туитър\". Това е поредната реакция на Тръмп за книгата, в която авторът говори за \"административен държавен преврат\" и \"нервен срив\" на настоящата американска администрация. Боб Удуърд описва Белия дом като \"град на лудост\" в хватката на гневен, неуравновесен президент, чиито помощници се суетят, за да го предпазят от започване на война или от други катаклизми.", "date": "2018.09.05", "title": "Тръмп иска промяна на законите за клевета заради книгата \"Страх: Тръмп в Белия дом\""}
{"url": "https://news.bg/politics/borisov-obyavi-v-izrael-che-e-balgarska-cherta-da-se-karame-i-sporim.html", "text": "Министър-председателите на България и Държавата Израел Бойко Борисов и Бенямин Нетаняху откриха паметник, посветен на спасяването на българските евреи от лагерите на смъртта през 1943 г.\"Този паметник има своя брат-близнак в София. Днес беше възстановена една историческа справедливост. Това не е резултат на ексцентрична идея. В поставянето на два идентични паметника в столиците на България и Държавата Израел има дълбок смисъл. Той е в това, че двете ни страни, двата ни народа, заедно признават историческия факт на спасяването на всички 48 000 български евреи и почитат паметта на техните спасители\", каза Борисов при откриването на паметника, цитиран от пресслужбата си.По думите му, че този акт е бил невъзможен във времената на най-ожесточените нацистки опити за унищожаване на еврейското население, но благодарение на Българската православна църква, съвестта и смелостта на видни български политици и общественици, и на българските граждани, които открито и категорично са се противопоставили на депортирането на 48 000 български евреи, спасението се е случило.\"Днес второ и трето поколение български евреи, граждани на Израел, а и на България, са онзи мост на приятелство и подкрепа, които правят междудържавните ни отношения уникални и сърдечни\", уверил премиерът и допълнил, че днес в Държавата Израел живеят повече от 100 000 евреи, потомци на онези 48 000 български евреи.Борисов завършил изказването си с убеденост, че трябва да се работи за добруването на двата народа и призова българските евреи, живеещи в Израел, когато се скарат или спорят за нещо, защото имаме тази черта в българския характер - да идват на паметника, да се сдобрят. В своето изказване израелският министър-председател Бенямин Нетаняху изтъкнал, че евреите никога не забравят истинските си приятели.Той посочи, че в онези мрачни времена единствено българският и датският народ са се застъпили за тях. Затова той е категоричен, че евреите никога няма да забравят смелата постъпка на българите, които са лягали на релсите и по този начин са попречили на влаковете да потеглят към лагерите.Паметникът, посветен на спасяването на българските евреи през 1943 година, е дело на архитект Момчил Цветков. Той е идентичен с монумента, издигнат през 2016 г. до Народното събрание на България и символизира признанието на историческия факт на спасяването на всички 48 000 български евреи и отдава почит към паметта на техните спасители.", "date": "2018.09.05", "title": "Борисов обяви в Израел, че е българска черта да се караме и спорим"}
{"url": "https://news.bg/int-politics/rusiya-se-ozabi-na-tereza-mey.html", "text": "Москва смята изявлението на британския премиер Тереза Мей по случая \"Скрипал\" за неприемливо. Това обявиха от руското външно министерство.\"Речта на британския премиер Тереза Мей в британския парламент на 5 септември относно т. нар. \"афера Скрипал\" и инцидентът с отравянето на двама британски граждани в Еймсбъри има абсолютно неприемлив тон и съдържа редица категорични обвинения срещу Руската федерация и двама наши граждани... Ние категорично отхвърляме тези инсинуации\", се подчертава в изявлението на руското външно ведомство, публикувано на сайта му.Според руските власти опитите на Лондон да \"жонглира\" с разпоредбите на конвенциите за химическите оръжия нямали бъдеще.Изявлението на руското външно министерството идва, след като , че разполага с достатъчно доказателства, за да повдигне обвинения на двама руснаци - Александър Петров и Руслан Боширов, във връзка с нападението с нервнопаралитично вещество новичок срещу бившия руски шпионин Сергей Скрипал и дъщеря му Юлия в английския град Солсбъри на 4 март.Тереза Мей заяви, че правителството ѝ е заключило, че двамата руснаци са служители на руското военно разузнаване (ГРУ).", "date": "2018.09.05", "title": "Русия се \"озъби\" на Тереза Мей"}
{"url": "https://news.bg/crime/arestuvaha-dvama-bili-i-iznudvali-zhena-da-poeme-finansovi-lipsi.html", "text": "Двама мъже - Владимир Мехтеров и Митко Иванов, са арестувани за изнудване. Прокуратурата води разследване, съобщиха от държавното обвинение.На 03 септември 2018 г. около 07.15 часа в София, в денонощен павильон за алкохол, цигари и захарни изделия на бул. \"Овча купел\" двамата се опитали да принудят жена с инициали Ц.Б. да възстанови липсващи 3000 лева от оборота.Търговският обект се управлява от дружество \"Мехтеров Ауто\" ЕООД. Извършител е Митко Иванов в съучастие с Мехтеров. Жената била заплашена с насилие с думите: \"Пиши, че ще те пребия бе, пиши!\" и \"Няма къде да се скриеш, зад ъгъла ще те пребият, внимавай\".Иванов я заплашил с думите: \"Ако те питат какво е станало, ще кажеш, че си паднала по стълбите, иначе не знам какво ще ти се случи\". Освен заплахите, жената е бита и е с лека телесна повреда от удари с ръце по главата и с ръце и крака по тялото.Предвид високата обществена опасност на деянието и дееца, наблюдаващият прокурор е постановил задържане на двамата обвиняеми за срок до 72 часа. Двамата трябва да бъдат доведени в сградата на Софийския районен съд (СРС) на 06 септември 2018 г. за разглеждане на искане за вземане спрямо тях на мярка за неотклонение \"Задържане под стража\".", "date": "2018.09.05", "title": "Арестуваха двама, били и изнудвали жена да поеме финансови липси "}
{"url": "https://news.bg/int-politics/britanskata-prokuratura-obvini-dvama-rusnatsi-za-otravyaneto-na-skripal.html", "text": "Британската прокуратура повдигна обвинения на двама руснаци заради  и дъщеря му Юлия в английския град Солсбъри.Това са руснаците Александър Петров и Руслан Боширов. Те са на по около 40 години и са пътували с руски паспорти под фалшива самоличност, съобщи Ройтерс.Издадена е европейска заповед за арест. На този етап въпросът за тяхната екстрадиция не е поставян.Има достатъчно доказателства за съпричастността на двамата руснаци към покушението върху живота на Скрипал и опита за отравянето в Солсбъри.Представителят на прокуратурата Сю Хеминг поясни, че нямат намерение да се обръщат към Русия с молба за екстрадицията на двамата руски граждани, доколкото руската конституция не позволява това.Руските граждани са обвинени по четири члена, включително за опит за убийство на Скрипал, баща и дъщеря, и на полицая Ник Бейли. Останалите обвинения са за сговор с цел убийство, намерение да се нанесат тежки телесни увреждания и използване и държане на новичок - нервнопаралитично вещество - в противоречие със закона за химическите оръжия.Както се отбелязва в съобщението на полицията, на 2 март двамата руснаци са пристигнали в Лондон от Москва и са отседнали в хотела City Stay. На следващия ден са се разходили до Солсбъри и са се върнали в Лондон същия ден вечерта.На 4-ти март заподозрените отново са изминали този маршрут, като са попаднали и на запис на камерите за наблюдение около дома на Сергей Скрипал. Отново са се върнали вечерта в Лондон и за отпътували за Москва.Припомняме, бившият разузнавач и полковник от ГРУ Сергей Скрипал и дъщеря му Юлия бяха открити на 4 март в центъра на град Солсбъри в безпомощно състояние. Експертизите установиха, че те са били отровени с разработеното в Русия нервно-паралитично вещество \"новичок\". След продължителен престой в болница и лечение и двамата бяха изписани в относително добро здравословно състояние, но продължават да се намират под наблюдението на специалисти.Отравянето на Скрипал доведе до сериозно обостряне на отношенията между Британия и Русия. Лично британският премиер Тереза Мей поиска от Москва да даде обяснения за произшествието. Кремъл отхвърли всякакви искания и обвинения спрямо себе си, като и лансира тезата, че \"новичокът\" е произведен от самата Великобритания. Москва обвини Лондон, че забранява достъпа й до Скрипал.Последва дипломатическа криза, след като Лондон изгони 23 руски дипломата, а десетки страни от ЕС и извън ЕС я подкрепиха с подобна стъпка.Последва втори инцидент с новичок - на 30 юни в град Еймсбъри, близо до Солсбъри, двойка мъж и жена също бяха натровени. Жената почина в болница, а мъжът след лечение оцеля.Според експертизата на лабораторията в \"Порт Даун\" използваното в Солсбъри и Еймсбъри вещество е еднакво - новичок. Разследването на втория инцидент обаче предполага, че отравянето на двамата британски граждани е станало по-скоро случайно, за разлика от първото - на бившия руски шпионин и дъщеря му.News.bg припомня случаят около смъртта на бившия шпионин на КГБ Александър Литвиненко.Литвиненко в Университетска болница в Лондон на 43-годишна възраст, три седмици след като пил зелен чай, примесен с полоний-210 в луксозния лондонски хотел \"Милениум\", и малко след като получи британско гражданство.Според разследването на британските спецслужби Литвиненко е отровен по време на среща с двама бившия сътрудници на руската Федерална служба за сигурност -  и .На няколко пъти напрежението в  именно покрай разследването на убийството на бившия руски агент, което британските служби определят като  в сърцето на Лондон.В началото на 2016 година Великобритания обвини Русия за убийството на Литвиненко и по-директно - президентът Владимир Путин. Москва определи това .Русия отрича категорично обвиненията за съпричастност към убийството на Литвиненко и  Ковтун и Луговой във Великобритания.", "date": "2018.09.05", "title": "Британската прокуратура обвини двама руснаци за отравянето на Скрипал"}
{"url": "https://news.bg/int-politics/sasht-planirat-poveche-voyski-i-ucheniya-v-gratski-bazi.html", "text": "Съединените щати могат да увеличат ученията и да пренасочват повече войски към бази в Гърция, които предлагат логистична подкрепа за американските сили в горещи точки в Северна Африка и Източното Средиземноморие, коментира началникът на генералния щаб Джоузеф Дънфорд, цитиран от военното издание Stars and Stripes.Гръцки официални лица са повдигнали възможността за разширяване на достъпа на САЩ до тези бази. \"Те ни увериха, че биха били склонни да обмислят това и аз определено съм ентусиазиран от тази възможност\", допълва Дънфорд пред вътрешната новинарска служба на Пентагона. Европейското командване на САЩ и Държавният департамент ще работят с гръцките си колеги по тези планове.Повече достъп до гръцките бази би дал възможност на повече войници да се обучават в съвместни инициативи на ротационен принцип и би могло да доведе до по-добро разузнаване. Американските военни отдавна ползват бази в Гърция, включително военноморска в залива Суда и военновъздушната база Лариса, където САЩ оперират с дронове MQ-9 Reaper.\"Ние се възползваме от залива Суда, това е критична част от инфраструктурата тук в региона и Гърция е отворена и за разширяване на възможностите за обучение на нашите сили разположени в Европа, по-специално за американските военни части, обучаващи се с хеликоптери\", коментира Дънфорд.\"Ако погледнете географията и разгледате текущите операции в Либия и текущите операции в Сирия и разгледате потенциалните операции в Източното Средиземноморие, възможностите тук са доста значими\", каза той.Посещението на Дънфорд в Гърция е на фона на опасенията на НАТО за сигурността по южния си праг. Алиансът наскоро създаде разузнавателен център за борба с тероризма в Неапол за наблюдение на регионалните заплахи.Увеличената руска военноморска дейност в Средиземно море също представлява интерес за Алианса. \"Гърците се оглеждат наоколо, а САЩ все още са най-добрият партньор, с който разполагат\", коментира военен представител пред DOD News.", "date": "2018.09.05", "title": "САЩ планират повече войски и учения в гръцки бази"}
{"url": "https://news.bg/politics/kakvoto-kazhe-kapitanat-otseche-mvr-shefat-za-ostavkite.html", "text": "Каквото каже капитана. С тези думи силовият министър Валентин Радев коментира в НС възможността да си оттегли .Има кой да решава - капитан, има си премиер, има си ръководство, което да решава, подчерта той.Ние правим нещо различно, посочи вътрешният министър в оставка.По думите му при други подобни тежки инциденти вътрешни министри не са продавали остави. МВР шефът бе лаконичен за акцията във \"Винпром Карнобат\".Припомняме, след , при който загинаха 17 души, а много други бяха ранени, премиерът Бойко  - на вътрешния Валентин Радев, транспортния Ивайло Московски и регионалния Николай Нанков.На 31 август, петък, . Това от своя страна предизвика напрежение в управляващата коалиция ГЕРБ - ОП, понеже искането на оставките не било съгласувано с патриотите (НФСБ).Вчера, 4 септември, председателят на ПГ на ГЕРБ Цветан Цветанов заяви, че . Оставките първо трябва да минат през премиера и министерския съвет, преди да бъдат внесени за гласуване в пленарна зала. Въпросът с трите оставки трябва да стане ясен най-късно до края на следващата седмица.Председателят на парламента Цвета Караянчева пък заяви, че дори и оставките да бъдат гласувани и приети, . По думите ѝ политиката не трябвало да губи професионалисти като тях.", "date": "2018.09.05", "title": "Каквото каже капитанът, отсече МВР шефът за оставките"}
{"url": "https://news.bg/int-politics/nishto-ne-govoryat-na-rusiya-imenata-na-mazhete-obvineni-za-skripal.html", "text": "Руското министерство на външните работи заяви, че имената на двама обвинени в опита за убийство на бившия руски шпионин Сергей Скрипал и неговата дъщеря Юлия \"не означават нищо за нас\", съобщава \"Ройтерс\".Британски прокурори посочиха двама руснаци - Александър Петров и Руслан Боширов, за които твърдят, че са се опитали да убият Скрипал в Англия.\"В медиите се появиха изявления на британски официални представители относно заподозрените за инцидентите в Солсбъри и Еймсбъри. Прави се връзка с Русия. Обявените от медиите имена, както и разпространените снимки, не ни говорят нищо\", обясни говорителката на руското външно министерство Мария Захарова.Говорителят на руското външно министерство отново призова британската страна \"да премине от публични обвинения и информационни манипулации към практическо сътрудничество\".", "date": "2018.09.05", "title": "Нищо не говорят на Русия имената на мъжете, обвинени за Скрипал"}
{"url": "https://news.bg/crime/prokuraturata-v-sandanski-razsledva-zhalba-ot-grazhdanin-za-nanesen-poboy-ot-politsai.html", "text": "В Районна прокуратура Сандански е постъпила жалба от Георги Андонов, в която се твърди, че му е нанесен побой от полицай при изпълнение на служебните им задължения. Към нея е било приложено и медицинско.В хода на разследването е установено, че на 3 септември, на ул. \"Стефан Стамболов\", в гр. Сандански, се движел водачът на лек автомобил, на когото бил подаден сигнал със стоп палка за спиране.Мъжът направил маневра \"обратен завой\", след което напуснал мястото. Последвало преследване на колата от патрула из целия град. В един момент водачът спрял автомобила, излязъл от него и побягнал. След което полицаите го настигнали и го задържали.Установено е, че водачът на автомобила е шофирал с 1,86 промила алкохол в кръвта.Пред НОВА мъжът заяви, че полицаите са го съборили на земята и са налагали с палки.Той твърди още, че не са питали нищо.Георги Андонов е бил прегледан от съдебен лекар, който му е издал медицинско удостоверение. Констатирани били множество контузии по главата и тялото.", "date": "2018.09.05", "title": "Прокуратурата в Сандански разследва жалба от гражданин за нанесен побой от полицаи"}
{"url": "https://news.bg/int-politics/rusiya-deystva-tochno-i-selektivno-v-siriya.html", "text": "Руският зам.-външен министър Сергей Рябков коментира, че всяка руска военна операция в Сирия се стреми към минимум цивилни жертви и е точно насочена, съобщава \"Ройтерс\".Русия не потвърждава, не отрича и не коментира, дали е възобновила въздушните удари. \"Ние, както казахме многократно по-рано, действаме точно, селективно, като се опитваме да сведем до минимум възможните рискове за мирното население\", обясни Рябков.\"Ситуацията в Идлиб е въпрос, за който сме много загрижени и разбира се, е в дневния ред на всички контакти, които руската страна осъществява на всички нива със съответните партньори\", заяви руският президентски говорител Дмитрий Песков.Той се въздържа от коментар относно напредъка във военната операция и сегашната ситуация, като добави, че такива въпроси са от компетентността на руските служители на министерство на отбраната.Сирийската обсерватория за правата на човека съобщава, че правителствените сили са фокусирали обстрела си през нощта и рано в сряда в западната част на бунтовния анклав.Турция, която има малко военно присъствие и наблюдателни позиции по фронтовите линии между бунтовниците и правителствените сили, потвърди предупрежденията си срещу офанзива.Ердоган предупреди, че атаката срещу Идлиб ще бъде \"сериозно клане\" и се надява на положителен резултат от срещата на върха с руски и ирански лидери по въпроса в петък.Фракциите на бунтовниците в Идлиб са разделени с джихадистко обединение, което включва бившия официален сирийски филиал на Ал Кайда, който държи по-голямата част от района и Тахрир ал-Шам, определени от ООН за терористична организация.Русия описва Идлиб като \"гнездо на терористи\" и \"гноен абсцес\", който трябва да бъде решен. Специалният пратеник на Сирия на ООН Стефан де Мистура призова Русия и Турция да намерят решение и да предотвратят кръвопролитието.Няколко други фракции в Идлиб, включително и някои, които се бориха под знамето на свободната сирийска армия, тази година се събраха в нов съюз, подкрепен от Турция.Това обединение, известно като Фронт за национално освобождение, също има няколко важни области в и около Идлиб. Днес една от фракциите в него, ислямистката групировка \"Ахрар ал-Шам\", разруши мост в западната част на анклава, съобщава Обсерваторията. в очакване на правителствена офанзива, която според източник, близък до Дамаск, е готова и ще бъде извършена на етапи.", "date": "2018.09.05", "title": "Русия действа точно и селективно в Сирия"}
{"url": "https://news.bg/politics/prezidentat-na-indiya-na-parvo-poseshtenie-ot-15-g-v-balgariya.html", "text": "България и Индия могат да развиват сътрудничество в няколко сфери с висока добавена стойност. Това стана ясно по време на разговора между президентите на България Румен Радев и на Индия - Рам Натх Ковинд, съобщиха от администрацията на президента.Президентът на Република Индия Рам Натх Ковинд е на държавно посещение у нас заедно със съпругата си Савита Ковинд. Това е първото посещение на индийски президент в България за изминалите 15 години, което възстановява и политическия диалог на най-високо равнище между двете страни. Във водената от Рам Натх Ковинд делегация са включени представители на десетки индийски компании.Повод за гостуването на индийската делегация е откриването в София на паметник на легендарния водач на индийското движение за независимост Махатма Ганди, който ще бъде открит на 6 септември - Деня на Съединението на България.Като сфери от взаимен интерес за реализация на общи проекти бяха посочени информационните технологии, ядрените изследвания, проучването на космоса, отбраната, земеделието, туризма и фармацията.Очаква се делегация от Индия да проучи програмите, които предоставят българските военни училища - Военна академия \"Георги Раковски\", общовойсковото училище във Велико Търново, военноморското във Варна и военновъздушното в Долна Митрополия.Сътрудничеството в сферата на отбраната, съвместните изследвания и обмен на отбранителни технологии бяха сред споменатите теми за развитие.За последните 10 години Индия бележи устойчив ръст на БВП от 7-10%. Според Румен Радев свързването на България и Индия от пряка въздушна линия ще развие двустранните търговски отношения.\"Трябва значително да засилим икономическото си партньорство, за да може то да отразява дълбочината на политическите ни отношения\", подчерта от своя страна президентът на Индия Рам Натх Ковинд.България подкрепя позициите на Индия за заемане на съответстващо място в системата на ООН и Съвета за сигурност, при бъдеща реформа на Организацията, стана ясно от думите на българския държавен глава. Двамата президенти оцениха високо партньорството на България и Индия в международните организации и многостранната дипломация.\"Тероризмът представлява огромна заплаха за човечеството и е необходим солиден международен отговор, за справянето с тази заплаха\", заяви индийският президент, който благодари за заявената от страната ни подкрепа за кандидатурата на Индия да стане постоянен член в Съвета за сигурност на ООН.Радев и Ковинд са единодушни, че сътрудничеството в образованието, културата и науката развива приятелските връзки между двата народа. В България традиционно се обучават студенти по медицина от Индия, а в университети в Делхи се изучава активно български език.В присъствието на двамата президенти в Гербовата зала на \"Дондуков\" 2 бяха подписани няколко двустранни документи. Сред тях са:По-късно днес президентът Рам Натх Ковинд ще изнесе лекция в Аулата на СУ \"Св. Климент Охридски\" на тема \"Образованието като инструмент на промяна и общ просперитет\".Двамата президенти ще закрият Българо-индийския бизнес-форум, в който участват представители на над 300 компании от двете страни.По-рано днес съпругите на двамата държавни глави - Десислава Радева и Савита Ковинд посетиха Института за етнология и фолклористика с етнографски музей в София. Двете първи дами бяха и в Детските клиники на Университетска болница за активно лечение и спешна медицина \"Пирогов\", където г-жа Ковинд направи дарение.", "date": "2018.09.05", "title": "Президентът на Индия на първо посещение от 15 г. в България"}
{"url": "https://news.bg/regions/varshets-ostana-bez-tok.html", "text": " 1 110 домакинства във Вършец останаха без ток.При извършването на изкопни действия фирма за интернет и телевизия е скъсала кабел средно напрежение, собственост на ЧЕЗ Разпределение, информираха от електроразпределителното дружество.В резултат на това голяма част от града е останала без електрозахранване.Сред засегнатите има и стопански клиенти.Жителите на улиците \"Тодорини кукли\", \"Климент Охридски\", \"Банкя\", \"Цар Иван Асен\", \"Христо Смирненски\", \"\"Александър Стамболийски\", \"Иван Вазов\", \"Околовръстна\" и други са без електричество.Екипите на ЧЕЗ работят за отстраняване на нанесените щети и за възстановяване на електрозахранването в максимално кратки срокове.", "date": "2018.09.05", "title": "Вършец остана без ток "}
{"url": "https://news.bg/regions/ostavat-prevantivnite-merki-v-pleven-sreshtu-chumata-po-svinete.html", "text": "Извънредно заседание на областната епизоотична комисия в Плевен във връзка с мерките за реакция при възникване на африканска чума по свинете.В областта до момента няма регистриран случай на заразата, пише БНР.Директорът на Областната дирекция по безопасност на храните в града д-р Иван Йорданов е потвърдил, че превантивните мерки остават.Според Йорданов транспортирането на умрели животни или животински продукти е много рисково, особено без изрична документация.Особено внимание следва да се обърне на стопаните на животни, които отглеждат 1- 2 животни за лично ползване в двора си и необходимостта от регистриране на свинете.", "date": "2018.09.05", "title": "Остават превантивните мерки в Плевен срещу чумата по свинете"}
{"url": "https://news.bg/crime/zastrelyaha-zhena-i-dve-detsa-v-samokov.html", "text": "Застреляха жена и две деца в Самоков на ул. \"Люляк\". Сигналът по случая е подаден около 13.45 часа. Пристигналите на адреса екипи на полицията и Спешна помощ установили, че вследствие на стрелбата 33-годишната жена е загинала. На местопрестъплението е намерено мъртво и 15-годишно дете.Второто простреляно дете, на 12-годишна възраст, е било настанено в болница в Самоков в критично състояние. То също починало малко след това.По-късно най-вероятно стрелецът е извършил престъплението със законно притежавано оръжие. По непотвърдена информация става дума за пистолет \"Макаров\". Мъжът е бивш пожарникар. Той работи в градския транспорт.Множество свидетели се разпитват за убийството в Самоков, заяви комисар Николай Спасов, началник на Областна дирекция на МВР-София.От пресцентъра на МВР заявиха за news.bg, че по случая има яснота, а по-късно съобщиха и че стрелецът е идентифициран и се знае колата, с която е избягал от местопрестъплението.След започване на издирването му, стрелецът е бил открит в местността \"Щъркелово гнездо\" също мъртъв. След оглед на тялото полицията смята, че той се е самоубил. Мъжът е на 52 години.По първоначална информация, мъжът и жената са живеели заедно от няколко години, но във вторник са се скарали. Днес той е отишъл с оръжие в дома им и е застрелял и тримата, които са били там - 33-годишната жена, 12-годишния й син и 15-годишния й племенник.Образувано е досъдебно производство. Работата по случая продължава под наблюдението на Софийска окръжна прокуратураМеждувременно при сбиване между роднини в циганската махала в Дупница бе прободен с нож 30-годишен мъж, който почина на място.", "date": "2018.09.05", "title": "Застреляха жена и две деца в Самоков"}
{"url": "https://news.bg/society/karat-s-visoka-skorost-i-pri-znatsi-za-remont-oplakva-se-api.html", "text": "Шофьорите продължават да карат с висока скорост, въпреки сигналите за ремонтни дейности на пътя Русе-Бяла.На място са поставени необходимите пътни знаци, временна маркировка и скоростта на движение е ограничена до 50 км/ч. Тя обаче не се спазва от голяма част от шофьорите въпреки присъствието и на полицейски патрул.Ремонтът на пътя продължава в участъка от разклона за село Пиргово до отбивката за Две могили.В момента се полага последният асфалтов пласт. Предвижда се строителните работи да завършат до 30 септември.Агенция \"Пътна инфраструктура\" апелира шофьорите да спазват правилата за движение и въведената временна организация по време на извършващите се и в момента ремонтни дейности.", "date": "2018.09.05", "title": "Карат с висока скорост и при знаци за ремонт, оплаква се АПИ"}
{"url": "https://news.bg/politics/balgarskata-obshtnost-v-norvegiya-napomnya-za-detsata-si.html", "text": "Българската общност в Норвергия представи протестна декларация срещу незаконното отнемане на деца от семействата им от норвежката социална служба Барневарн. Това стана на втора пресконференция в БТА, след като преди месеци беше алармирано за такива случаи.В декларацията се посочва, че службата е отнела насилствено децата на 11 български семейства на територията на скандинавската държава.Администраторът на общността в Норвегия Валентин Желев припомни историята на Цветелина Оланд, която предизвика обществени дебати. Според декларацията Барневарн покрива дейността си зад фалшиви лозунги за загриженост и благосъстояние на децата, като ги отнема от биологичните им родители. Опасенията на родителите са, че децата често биват настанявани в приемни семейства, където са подложени на насилие и сексуален тормоз. \"Няма да спрем нашите дейности, докато Норвегия не освободи нашите деца\", заяви Желев.В протестната декларация се отбелязва, че Социалната служба Барневарн потъпква основни точки от Европейската конвенция за правата на човека (ЕКПЧ), а заедно с това и европейското законодателство.На пресконференцията присъства и председателят на \"Асоциация на бащите в България\" Николай Николов, който заяви, че казусите не засягат само българчета в Норвегия, а и деца от цяла Европа. По думите му подобни случаи има в страни като Чехия, Полша, Румъния, а най-многобройни са в Русия.\"Имаме помощта и закрилата на Европейската комисия и Европейския парламент\", допълни още той. Според Николов, норвежката агенция за закрила на детето цели да окаже натиск върху българските институции, като целенасочено задържа български деца. \"Не може да се използват децата. Те не са собственост на държавата\", заключи Николов.\"Познавам много майки, които са останали без децата си, защото Барневарн е преценила така\", каза Адриана Баева, също засегната от норвежката служба.Българската общност в Норвегия настоява за безусловното затваряне на всички казуси, в които са наблюдавани български семейства и те да получат правото да напуснат територията на Норвегия.Общността очаква от страна на Република България дипломатически натиск, отнемане на пълномощията на посланика на Норвегия у нас, както и рестрикции върху норвежки фирми и забрана за извършване на дейности на норвежки НПО.Протестната декларация ще бъде публикувана в социалните медии.Припомняме, проблемът стана общоизвестен, когато в началото на юни т.г. някои български родители, чиито деца са отнети от социалната служба в Норвегия сигнализираха.На 4 юни  обясни, че българските дипломати в Норвегия нямат по-широк достъп до информация в сравнение с медиите.На 7 юни имаше среща между външния министър Екатерина Захариева и Лиз Николин Клевен Гревстад,  за България. \"Децата са на първо място в нашата култура и народопсихология и тяхното място е в семейството. Разбираме, че всяка държава се опитва да защитава правата на децата според собствените си правила\", стана ясно от думите на Захариева.На  за изясняване на случаите на изведени от семействата си деца проведоха представители на институциите на двете страни. Обсъждането беше между експерти, които следят прилагането на действащите международните договори и националното законодателството, което урежда правата и закрилата на детето.", "date": "2018.09.05", "title": "Българската общност в Норвегия напомня за децата си"}
{"url": "https://news.bg/int-politics/izrael-ne-vizhda-po-dobra-alternativa-na-asad.html", "text": "Израелският министър на разузнаването Израел Кац коментира, че няма информация близкият им съюзник, президентът на САЩ Доналд Тръмп, някога да е нареждал убийството на президента на Сирия Башар Асад, съобщава \"Ройтерс\".\"Не знам за такива инструкции. Тръмп също отрича. Във всеки случай това, което може да се каже, е, че в рамките на координацията между САЩ и Израел... въпросът за сирийския режим със сигурност е част от дискусиите. Израел не взе решение да свали Асад\", обяснява Кац пред радиостанцията в Тел Авив 103 FM.Макар и официално неутрален в 7-годишната гражданска война в съседна Сирия, Израел извършва десетки въздушни удари срещу предполагаеми опити на съюзниците на Асад - ирански и ливанците от Хизбула, за създаване на постоянни постове или доставка на оръжия.При десетилетия на управление на семейството на Асад Сирия поддържа враждебност в стил \"Студена война\" с Израел. Кац коментира, че Израел не вижда по-добра алтернатива на Асад сред сирийските бунтовнически групи.\"Разбира се, неговите действия са ужасни, нещо, от което ние се отвращаваме и осъждаме. Онези, които му се противопоставят, ДАЕШ и други, не са страна, която според нас е по-добра. Ние се погрижихме да запазим интересите си\", допълва Кац.", "date": "2018.09.05", "title": "Израел не вижда по-добра алтернатива на Асад"}
{"url": "https://news.bg/crime/ubiha-30-godishen-mazh-pri-mele-v-romskata-mahala-na-dupnitsa.html", "text": "Убиха 30-годишен мъж при масово сбиване в ромския квартал \"Гиздова махала\" в Дупница, съобщи БНР, позовавайки се на директорът на полицията в Кюстендил Елиан Стамболийски.Боят е станал в сряда по обед. Две роднински семейства се скарали заради спречкване на деца. При сбиването един от участвалите в побоя е прободен с нож. Той е починал на място.По случая има трима арестувани, разпитани са над 10 души. Кварталът е под полицейско наблюдение и охрана.Малко по-рано при семеен скандал бяха застреляни жена и две деца в Самоков.", "date": "2018.09.05", "title": "Убиха 30-годишен мъж при меле в ромската махала на Дупница"}
{"url": "https://news.bg/politics/otkrivame-generalno-konsulstvo-v-jerusalim-obyavi-borisov-v-izrael.html", "text": "От януари ще заработи генерално почетно консулство на България в Йерусалим. То беше прието с решение на Министерския съвет през месец юни. Това заяви в Израел българският премиер Бойко Борисов, който е на двудневно официално посещение в Йерусалим.Всеки ден има минимум 5 самолета с туристи за България, мотивира Борисов необходимостта от разкриване на дипломатическа мисия в Йерусалим.По време на съвместен брифинг Бенямин Нетаняху обяви, че се надява разкриването на генерално почетно консулство на България в Йерусалим да е първата стъпка за установяване на българско посолство в Йерусалим.Борисов изрази готовност до края на годината да се проведе смесеното междуправителствено заседание и отправи покана към министър-председателя на Държавата Израел да посети България. От своя страна Бенямин Нетаняху изтъкна, че има много теми за обсъждане между двете приятелски страни Израел и България.Израелският премиер Бенямин Нетаняху заяви преди срещата си с Борисов, че заедно насърчават за едно проспериращо бъдеще, а не минало на насилие. \"Надявам се да се фокусираме върху темата как да се борим срещу злото\", обяви Нетаняху.По време на съвместно изявление с израелския си колега Бенямин Нетаняху Борисов каза, че религията е изключително значима за всеки един от нас, но най-важните неща са мирът, толерантността и разбирателството.Борисов заяви, че е успял да се види с много приятели в Израел и че: \"трябва да се положат много усилия, за да се преборим за мозъка на хората, за това, което мислят. Чрез интернет има много повече възможности, няма граници. Технологиите напреднаха, а в същото време виждате, че с едно хвърчило или дрон могат да се направят много и ужасни поразии\", каза той.По-късно през деня Борисов ще се срещне с близките на загиналите при атентата в Сарафово. \"Този удар беше насочен срещу израелски граждани, но загинаха и българи и ни беше нанесена голяма щета, но тогава видяхме много ясно, че нашите служби за сигурност и вашите работиха като една\", каза премиерът ни.По думите на Борисов доверието, което има с Бенямин Нетаняху, е от изключително значение, защото Израел играе ключова роля в развързване на сложния възел в Близкия Изток.", "date": "2018.09.05", "title": "Откриваме генерално консулство в Йерусалим, обяви Борисов в Израел"}
{"url": "https://news.bg/crime/spetsprokuraturata-nahlu-vav-vinprom-karnobat.html", "text": "Специализираната прокуратура започна разследване и нахлу в офиси на дружествата \"Винпром Карнобат\" ООД, \"Сис Индустрийс\" ООД и \"Топаз Мел\" ООД.Служителите на спецпрокуратурата извършват претърсвания и изземвания, обиски на лица и разпити на свидетели са в рамките на образувано досъдебно производство.Производството е за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.Данъчните престъпления са извършвани в периода 2009 - 2018 година, пишат от прокуратурата.Като реални търговски дружества изброените фирми са подправяли счетоводните си регистри. В тях са включвали фактури от дружества от типа \"липсващи търговци\" с цел функциониране на създадената схема на данъчна измама.Тези фактури са осчетоводявани под контрола на организираната престъпна група и по този начин се е избягвало плащането на данъчни задължения в големи размери по смисъла на Закона за ДДС.Към момента спецпрокуратурата вече има събрани доказателства и за пране на пари.В периода 2009 - 2018 г. са били извършвани финансови операции и е прикриван произход на имущество, придобито чрез тежко умишлено престъпление.Под ръководството на Специализираната прокуратура, на 18 юли 2018 г. е установена незаконната фабрика, ползвана от престъпната група за производство на цигари.Действията по разследването са възложени на следователи от Следствения отдел към Специализираната прокуратура и се извършват едновременно на територията на градовете София, Карнобат, село Венец и село Церковски, община Карнобат.", "date": "2018.09.05", "title": "Спецпрокуратурата нахлу във \"Винпром Карнобат\""}
{"url": "https://news.bg/crime/zhiteli-na-pazardzhik-protestirat-sreshtu-osvobozhdavaneto-na-nadziratelya-pregazil-dete.html", "text": "Близки и приятели на 16-годишното момче, убито на място от колата на пиян надзирател, изразяват своето недоволство пред съдебната палата в града, информира Нова.Tе настояват обвинения за трагедията 46-годишен мъж да остане за постоянно в ареста.Повод за протестите е решението на Окръжния съд в Пазарджик да освободи шофьора под парична гаранция от 10 000 лева.Малко по-късно от Окръжната прокуратура в Пазарджик съобщиха, че са внесли жалба срещу решението на съда. Припомняме, че на 30 август на пътя между селата Сарая и Ивайло, обвиняемият застигнал група деца, като по непредпазливост и причинил смъртта на 16-годишно момче, което управлявало велосипед.Полицията установила 1,58 промила алкохол в кръвта на шофьора.На 3 септември прокуратурата  Вместо това обаче Окръжният съд освободи мъжа под  с мотивите, че няма опасност същият да се укрие или да извърши друго престъпление. ", "date": "2018.09.05", "title": "Жители на Пазарджик протестират срещу освобождаването на надзирателя, прегазил дете"}
{"url": "https://news.bg/politics/karayancheva-nakaza-parlamentarnata-manekenka-ninova.html", "text": "Вежди Рашидов защити ГЕРБ от нападките на левицата.Той е ядосан от нелепите изцепки на Корнелия Нинова, както се изрази.Гневът му е заради думите, че герберите са шайка крадци. \"Това е недопустима клевета\", изтъкна той от трибуната.Червените слагали и хитлерова звезда върху герберите, както нацистите белязали кои са арийци и кои евреи.Вежди Рашидов посочи постиженията в сферата на културата. Той обаче не пропусна и да захапе соцводача, че дошла в зала само, за да си \"чукне надницата\" и напуснала пленарна зала.ГЕРБ увеличили средствата за читалищата, за кино, за сценичните изкуства.Вие ходите като парламентарна манекенка да си прави ПиАр с мъките на хората, обърна се Вежди Рашидов към завърналата се в зала червена водачка.\"Човек трябва да си мери думите\", посочи той. Чудя се с какво бихте се представили пред света, страхотно се чудя, заяви Рашидов.Колко струва една снимка с Горан Брегович, попита още Рашидов, визирайки посещението на Брегович на събора на левицата на Бузлуджа и фотоса на Нинова със звездата на балканската музика.Колкото и да шлифоваш едно нищо, то не става диамант, остава нищо, подчерта герберът. Лидерът на левицата отговори на нападките.Декларацията на ГЕРБ доказвала защо е изчерпан този парламент. Имаше омраза, лични нападки, недоволна е тя.Тя обясни, че казвайки им шайка, визираща книгата на гербера Антон Тодоров и книгата му \"Шайка\". Спрете с разделението и омразата, настоя лидерът на БСП. Вежди Рашидов не бил единственият творец в България.В зала настана суматоха. Герберите я освиркаха. Червените пък я аплодираха.Председателят на НС Цвета Караянчева санкционира лявата лидерка със забележка. Вие ли сте единствената дето милее за хората, отговори пък Рашидов.Социалистът Драгомир Стойнев се ядоса на Караянчева, че допуснала хаос в зала. Тя трябвало да напусне залата, защото не можела да води заседанието. Не му хареса и че Вежди Рашидов изтъквал постиженията си като министър на културата.\"Няма да напусна заседанието, ще продължа да водя\", не се даде председателят на парламента.", "date": "2018.09.05", "title": "Караянчева наказа \"парламентарната манекенка\" Нинова"}
{"url": "https://news.bg/int-politics/tramp-iskal-pokushenie-nad-asad-tvardi-zhurnalistat-uduard.html", "text": "Американският президент Доналд Тръмп искал да убие своя сирийски колега Башар Асад в резултат на химическа атака срещу цивилни граждани, твърди нова книга на Боб Удуърд, съобщават медиите по света.Министърът на отбраната Джеймс Матис казал на Тръмп, че ще се \"справи\", но вместо това планирал ограничен въздушен удар. Удуърд е легендарен журналист, чийто репортажи по скандала \"Уотъргейт\" поставят началото за оставката на президента Ричард Никсън. С новата си книга, той твърди, че представя администрацията на Тръмп чрез вътрешния му кръг.Според Белия дом, книгата има за цел да представи президента Тръмп в лоша светлина. \"Тази книга е нищо повече от измислени истории\", коментира Белият дом.Матис сравнявал разбирането на Тръмп за световната политика с шестокласник, след като президентът поставя под въпрос присъствието на войски на Корейския полуостровСпоред книгата, Тръмп казал на Матис за Асад: \"Да го убием, давай\", като Матис обещава, но предприема само ракетният удар.В друг случай, бившият главен икономически съветник Гари Кон вижда писмо на бюрото в Овалния кабинет и смятайки, че това е опасно за националната сигурност, ако Тръмп го подпише, той го взима. Става въпрос, САЩ да се оттеглят от критично търговско споразумение с Южна Корея. \"Той никога няма да види документа. Трябваше да защитя страната\", казал Кон на сътрудниците си..Джеф Сешън, главен прокурор на САЩ, който е сред първите, които подкрепят кандидатурата на Тръмп за президент, бил подиграван от президента заради акцента му и го нарекъл \"предател\" заради руското разследване. \"Този човек е умствено изостанал. Той е от тези тъп южняци\", казал Тръмп за Сешън.Чрез сметките на членовете на вътрешния кръг, Удуърд подчертава нефункциониращият Бял дом, хаосът и вътрешните борби. Джарерд Къшнър и Иванка Тръмп са критикувани от вътрешния кръг, а туитовете на Тръмп са друга тема, обхваната в цялата книга.Началникът на кабинета на Белия дом Джон Кели наричал Тръмп идиот и описвал Белия дом като \"Лудият град\", според Удуърд.В изявление на Белия дом Кели коментира, че \"идеята, някога да съм нарекъл президента идиот, не е вярна\".Самият Доналд Тръмп осъди книгата за Белия дом, а Кели я описва като \"жалка\" и \"фикция\". Тръмп обяснява, че цитатите, приписвани на Матис и Кели, са \"измами ... злоупотреби ... опит за разделение\".Президентът допълва, че книгата вече е \"дискредитирана\" с \"толкова лъжи и фалшиви източници\", като отхвърля твърдението, че е използвал думите \"умствено изостанал\" и \"тъп южняк\", за да опише главния прокурор Джеф Сешън.Матис описва книгата като \"продукт на богатото въображение на някого\" и добавя: \"Пренебрежителните думи за президента, които ми бяха приписани в книгата на Удуърд, никога не са били изречени от мен или в мое присъствие\".Говорителката на Белият дом Сара Сандърс коментира, че книгата е \"нищо повече от измислени истории, много от бивши недоволни служители\".В интервю Тръмп обясни, че \"това е просто още една лоша книга\", добавяйки, че Удуърд \"има много проблеми с правдоподобността\".", "date": "2018.09.05", "title": "Тръмп искал покушение над Асад, твърди журналистът Удуърд"}
{"url": "https://news.bg/politics/patriotite-mogat-da-zagubyat-fizionomiya-spored-siderov.html", "text": "Има опасност ние да загубим \"физиономия\", защото коалиция със силна голяма партия като ГЕРБ винаги носи този риск. Това заяви пред БНТ лидерът на \"Атака\" и председател на ПГ на \"Обединени патриоти\" Волен Сидеров.\"В момента хората са свидетели на нещо, което го наричат разправия или скандали вътре в патриотичната коалиция. Моите критични бележки бяха отправени към вицепремиера Симеонов - те бяха обосновани, аргументирани и във всички случаи бяха отговор на негови действия или изявления\", заяви Сидеров.Той умеел да се защитава и да брани достойнството си. Не нападал пръв.Сидеров призна, че в малката коалиция на \"Обединени патриоти\" има проблеми. По думите му проблемите са свързани с това, че патриотите се разконцентрират. Те можели да загубят доверието, което са спечелили, ставайки трета политическа сила. Трябвало да се концентрират върху важните неща.\"Този, който е в управлението - вицепремиерът Симеонов, вицепремиерът Каракачанов, министрите, които сме посочили и цялостно погледнато правителството да разбере, че не можем да лежим на лаври, не може да се занимаваме с дребнотемия\", допълни лидерът на \"Атака\".Той напоследък чувал доста критични бележки, че нещата се движат бавно, че се иска още и че не се прави достатъчно за народа. Страната обаче имала икономическа стабилност, растеж 4% и добър международен статус. България имала и дипломатически постижения, както и успешно европредседателство.Въпреки това управляващите не трябвало да се успокояват и отпускат, защото \"управлението е непрекъснато състезание\".Припомняме, отношенията вътре в \"малката коалиция\" на Обединените патриоти от месеци наред не са много стабилни след явните противоречия и взаимните нападки между Валери Симеонов и Волен Сидеров. През последната седмица напрежението в както в малката коалиция на ОП, така и в голямата коалиция ГЕРБ и ОП се повиши след  - Валентин Радев, Николай Нанков и Ивайло Московски във връзка с , която отне живота на 17 души. Оставките бяха .На оставката остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция стои лидерът на \"Атака\" Волен Сидеров, който няма претенции към премиера Борисов.НФСБ проведе Националния съвет на и се обяви категорично против подхода и . От ВМРО също не одобриха кадровия подход, но бяха по-умерени в изказванията си и .Реакцията обаче на Валери Симеонов предизвика острия тон на лидера на \"Атака\" и председател на ПГ на ОП  да се оттегли.", "date": "2018.09.05", "title": "Патриотите могат да загубят физиономия според Сидеров"}
{"url": "https://news.bg/politics/karakachanov-opitval-da-uspokoi-koalitsiyata.html", "text": "Вицепремиерът Красимир Каракачанов се стремял да внася спокойствие в коалицията. Това стана ясно от коментара му в кулоарите на парламента.Преди да излязат резултатите от разследването на инцидента край Своге, не трябва да се приемат , убеден е той.Не му била работата да тушира напрежението между Волен Сидеров и Валери Симеонов.Не се притеснявал, че може пак да сложи синята каска.Има ли диалог значи има и разбирателство, подчерта лидерът на ВМРО. Каракачанов защити работата на тримата министри.Ако тези оставки бъдат внесени и това е мнението на нашия коалиционен партньор, би следвало те да бъдат подкрепени, каза още той.Снимката на вицепремиера Каракачанов със синя каска на главата стана хит в социалните мрежи. Припомняме, той се появи с каската на , който се проведе в понеделник, 3 септември. Тогава той беше сниман от шефката на правителствената пресслужба Севделина Аранаудова.Ден преди това вицепремиерът се пошегува, че на следващия съвет на малката коалиция \"Обединени патриоти\" той ще се появи със синя каска на главата.\"В кабинета си имам синя каска, символ на умиротворителните сили. Ако се наложи ще я използвам, за да помиря Валери Симеонов и Волен Сидеров\", каза за \"24 часа\" военният министър. ", "date": "2018.09.05", "title": "Каракачанов опитвал да успокои коалицията"}
{"url": "https://news.bg/health/maykite-na-detsa-s-uvrezhdaniya-protestirat-pred-parlamenta.html", "text": "Протестиращи майки на деца с увреждания се събираха пред парламента.Те отново са облечени с черни тениски с надпис \"Системата ни убива\". Носят и черни знамена, пише БНТ.Майките настояват Народното събрание да приеме закона за личната помощ, и то не по-късно от 1 октомври.От днес и в Радомир, Разград и Видин майки се включват в протеста с палатки.Срокът е изключително важен за протестиращите. Те се съмняват, че ако не бъде спазен, новите плащания няма да влязат в бюджета за догодина и така ще им се наложи да чакат още цяла година, докато бъдат изпълнени исканията им.Една от потърпевшите жени заяви пред bTV, че ако разчита на пенсията си трябва да живее 10 минути.По думите ѝ, ако законът за личната помощ бъде приет, както го предлага омбудсманът Мая Манолова, няма да има ощетени.Според нея основата на проблема идва от ТЕЛК и новите действия, които са пагубни за хората с уреждания.Майка на дете с детска церебрална парализа заявява, че ако има адекватни помощни средства за хората с уреждания, всичко ще е много по-лесно.Припомняме, че на 28 август , бе публикуван в портала за обществени обсъждания на Министерския съвет.На 29 август, хора с увреждания внесоха в деловодството на Министерството на здравеопазването Те настояват за отмяна на промените в наредбата за ТЕЛК.Според жалбоподателите правилата ощетяват социалните им добавки. Процентът работоспособност зависи вече най-много от основната диагноза. Заместник-министърът на здравоопазването Светлана Йорданова заяви, че от новата наредба за медицинска експертиза.", "date": "2018.09.05", "title": "Майките на деца с увреждания протестират пред парламента"}
{"url": "https://news.bg/regions/ohranyavat-lozovite-masivi-v-pazardzhishko.html", "text": "Екипи на пазарджишката полиция и жандармерията започват да патрулират в зоните на лозовите масиви в региона, съобщи БНР.Целта е да се предотвратят опитите за кражби и умишлени палежи, които бяха практика в предишните години.Най-засилено е полицейското присъствие в градовете Септември, Белово и Ветрен и селата Бошуля, Виноградец, Карабунар, Миненкьово и Аканджиево.Ще се извършват засилени проверки на местата за изкупуване на готовата продукция, както и на превозните средства и техните товари.Целта е да се създадат условия за безпроблемно прибиране на реколтата. Охраната на лозовите масиви ще продължи до края на гроздобера.И тази година сортовете като памид, каберне, мавруд и шардоне запазват изкупна цена 80 ст за килограм.", "date": "2018.09.05", "title": "Охраняват лозовите масиви в Пазарджишко"}
{"url": "https://news.bg/int-politics/izraelski-vms-strelyat-po-ribari-v-gaza.html", "text": "Израелските военноморски сили откриха огън в сряда сутринта по палестински рибарски лодки край бреговете на южната част на ивицата Газа, съобщава палестинското издание \"Маан\".Няколко групи за правата на човека съобщават, че от началото на 2018 г. израелската флота е извършила над 230 атаки срещу палестински рибари в ивицата Газа.Групата \"Б'Телем\" коментира, че блокирането на Газа от Израел и \"тормозът над рибарите унищожават риболовния сектор в Газа\", като 95% от рибарите живеят под прага на бедността.Израел блокира преминаването през \"Ерез\" на границата между Израел и Газа, след протести и насилие в близост до границата, съобщава \"Аарец\".Говорителят на израелската армия коментира, че затварянето е заради отстраняването на щетите, причинени от демонстрациите, но ще позволят преминаването при хуманитарна необходимост.", "date": "2018.09.05", "title": "Израелски ВМС стрелят по рибари в Газа"}
{"url": "https://news.bg/politics/nankov-se-chudi-koy-shte-me-moli-da-ostana.html", "text": "Регионалният министър в оставка Николай Нанков бе лаконичен дали може все пак да остане на поста.Не допускам нищо на този етап, коментира той в кулоарите на парламента. Няма да оттегля оставката си, изтъкна Нанков.Попитан дали ще промени мнението си ако на коалиционен съвет го помолят да остане, министърът отговори: \"Ама моля ви се, какви молби. Кой ще ме моли мене\".Нанков захапа \"псевдоекспертите\" по пътна безопасност. Подготвят се редица изменения за пътната безопасност. Всичко с времето си, философства Нанков, който вярва, че предприеманите мерки сега, ще дават резултат в средносрочен план.Припомняме, от няколко дни напрежението в голямата коалиция отново се повиши, след  - Валентин Радев, Николай Нанков и Ивайло Московски - във връзка с , която отне живота на 17 души.На оставката остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция е стои лидерът на \"Атака\" Волен Сидеров, който няма претенции към премиера Борисов., с което поставиха ултиматум на правителството да започне същностни реформи. Симеонов предупреждава, че може да оттегли подкрепата си и да излезе от управлението.заради оставките още в петък, а Каракачанов през цялото време призоваваше към диалог.Във тази връзка вчера в МС се проведе , на който стана ясно, че НФСБ няма да се оттеглят от управлението на страната - стабилността на държавата надделя над емоциите на патриотите. Кабинетът \"Борисов 3\" продължава в изпълнение на управленската програма.", "date": "2018.09.05", "title": "Нанков се чуди: \"Кой ще ме моли да остана?\""}
{"url": "https://news.bg/crime/politseyski-inspektor-daden-na-sad-za-poboy-nad-zadarzhan.html", "text": "Полицейски служител е предаден на съда за нанасяне на побой над задържан в Оряхово.Случаят е от 21 юни 2017 г. когато обвиняемият е заемал длъжността \"полицейски инспектор\" в участък Мизия към РУ Оряхово.Служебните му задължения включвали работа по противодействие на престъпността, опазването на обществения ред и превенция. Служителят на реда е бил включен в екип за разкриване на извършители на кражби и издирване на инкриминирани вещи.Районна прокуратура Козлодуй е внесла в Районен съд Оряхово предложение за освобождаване от наказателна отговорност спрямо обвиняемия Ц.С. и да му бъде наложено административно наказание.", "date": "2018.09.05", "title": "Полицейски инспектор даден на съд за побой над задържан"}
{"url": "https://news.bg/education/krasimir-valchev-nay-golemiyat-nedostig-na-uchiteli-se-chaka-sled-10-godini.html", "text": "След 10 години ще е най-големият недостиг на учителите. Това стана ясно от думите на просветния министър Красимир Вълчев пред медиите в кулоарите на парламента.Имаме достатъчно ресурс, за да бъдат обезпечени всички учителски позиции през следващата учебна година, коментира той. Все пак през следващите десетилетия ще има недостиг във всички системи, във всички сектори и във всички професии.Младите хора, които ще влизат в пазара на труда, ще бъдат едва 2/3 от тези, които ще излизат, прогнозира Вълчев. Очакваме най-голям недостиг в системата на образованието след 10 години, поясни той.Недостигът ще се задълбочава през годините, но засега все още имаме резерв, увери министърът. За да се стимулират учителите и да се избегне недостигът се увеличават заплатите на преподавателите. Увеличаваме и финансирането в по-малките и отдалечени населени места, както и в училищата и в детските градини с концентрация на деца от уязвими групи, допълни Красимир Вълчев.", "date": "2018.09.05", "title": "Красимир Вълчев: Най-големият недостиг на учители се чака след 10 години"}
{"url": "https://news.bg/crime/dadoha-na-sad-zhena-ukrila-611-kutii-tsigari-bez-banderol-v-maze.html", "text": "Районна прокуратура Благоевград е внесла за разглеждане в съда обвинителен акт срещу С.С. за притежание и продажба на цигари без бандерол, съобщиха от прокуратурата.По-голямата част от държаната от обвиняемата незаконна стока - 611 кутии цигари, били укрити от нея в мазе към апартамент на ул. \"Стефан Стамболов\" в града.Общата стойност на продадените и държани цигари без бандерол възлиза на 4710 лева, а дължимият акциз е в размер на 2549,68 лева.Около 17:30 ч. на 23 август., в района на Градската градина в Благоевград, обвиняемата С. продавала акцизни стоки без бандерол - 10 кутии цигари марка \"Premium Quality\" на обща стойност 75 лева.Освен това в дамската чанта тя носела още 7 кутии цигари без бандерол с различни марки. ", "date": "2018.09.05", "title": "Дадоха на съд жена, укрила 611 кутии цигари без бандерол в мазе"}
{"url": "https://news.bg/crime/minyu-staykov-zadarzhan-pri-spetsaktsiyata-sreshtu-nelegalen-tseh-za-tsigari.html", "text": "ГДБОП и Специализираната наказателна прокуратура разбиха организирана престъпна група за укриване на данъци и пране на пари от фабрика за незаконно производство на цигари край Карнобат.Става въпрос за 1 000 мастер бокса цигари на един цикъл, което означава, че печалбата е от близо милион и половина лева на седмица на черно и 6 милиона на месец. Това обяви заместник-главния прокурор Иван Гешев на извънреден брифинг в специализираната прокуратура.Задържани са над десет лица и когато се съберат достатъчно доказателства, тогава ще се повдигнат обвинение. Работниците са доведени от Армения, не са излизали от фабриката, имало е всякакви удобства.Сградата е собственост на сина на кмета на град Карнобат, обясни прокурорът.На журналистически въпроси дали Миню Стайков, собственикът на \"Винпром Карнобат\", е задържан, Иван Гешев отговори: \"Най-вероятно.\"Специализирана прокуратура има сериозната задача да работи в борбата срещу организираната престъпност в сериозен сегмент и именно поради тази причина преди два месеца не е било повдигнато обвинение, припомни Гешев и посочи, че фабриката функционира от 2015 г.Все още се събира различна информация, доказателства и документи. Във фабриката се извършват проверки от НАП и Агенция \"Митници\".Ако някой укрива данъци и пере пари го правят физическите лица, а не конкретно \"Винпром Карнобат\", уточни Гешев.Относно издирването на семейство Арабаджиеви от Интерпол, Гешев посочи, че парите, които са укрити от тях са 10 милиона лева. Те могат да се използват като веществено доказателство и да се изземат напълно от съда, ако сметнат, че е необходимо, обясни прокурорът.Няма връзка между Ветко и Маринела Арабаджиеви и незаконната фабрика за цигари. Към момента обвиняеми няма, уточни заместник-главния прокурор.", "date": "2018.09.05", "title": "Миню Стайков задържан при спецакцията срещу нелегален цех за цигари"}
{"url": "https://news.bg/int-politics/manfred-veber-iska-myastoto-na-yunker-v-ek.html", "text": " Манфред Вебер, лидер на Европейската народна партия в Европейския парламент, официално обяви, че ще бъде водещият кандидат за дясноцентристките групи на европейските избори през следващата година, съобщава \"Политико\".\"Европа е в повратна точка. Днес трябва да се изправим за Европа и да защитаваме нашите ценности, защото сме атакувани отвън и отвътре. Става въпрос за оцеляването на нашия европейски начин на живот\", коментира Вебер.\"Не може да има повече от \"обичайното в ЕС\". Европа не е институция на бюрократите и елитите. Аз ще помогна да върнем Европа на хората. Необходимо е ново начало за ЕС, за да се постигне по-добра, по-обединена и по-демократична Европа\", допълва той.\"В качеството ми на основен претендент на Европейската народна партия, издигам своята кандидатура в изборите за Европейския парламент с цел да стане председател на Европейската комисия. Аз съобщих това днес на среща на фракцията на ЕНП\", добави той.Председателят на Европейската комисия се избира с петгодишен мандат, мандатът на състава на ЕК изтича през есента на 2019 г. В момента според системата за определяне на ръководителя на Европейската комисия, той е от партията, която получава най-голяма подкрепа в изборите за Европейски парламент. ЕНП в исторически план е водещата общоевропейска политическа партия, а техният кандидат има най-големи шансове да поеме поста на ръководител на ЕК.", "date": "2018.09.05", "title": "Манфред Вебер иска мястото на Юнкер в ЕК"}
{"url": "https://news.bg/crime/sadat-ostavi-v-aresta-34-godishen-mazh-ubil-priyatelkata-si.html", "text": "Апелативният съд потвърди мярката за неотклонение \"задържане под стража\" на 34-годишният Мюрсел А. за предумишленото убийство на 22-годишната си приятелка Ангелка С. Това съобщиха от прокуратурата. Мярката е взета още на 16 март миналата година. Убийството е разкрито едва на 6 март 2017 г., когато двама служители по поддръжката на железен път откриват на около 30 метра от жп гарата на село Руйно тялото на млада жена, захвърлено в дере.На следващия ден самоличността на убитата е установена. Младата жена е била обявена за издирване от майка си още на 27 януари.Жертвата работела в ресторант в Германия, където се запознала с подсъдимия Мюрсел. Двамата живеели заедно с 5-годишното дете на Ангелка. След побой над детето, което наложило животоспасяваща операция, прокуратурата в Хамбург образувала дело за опит за убийство срещу Мюрсел и Ангелка.Съдът отнел детето от майка му и го настанил в дом.Съдебномедицинската експертиза по делото е открила наличието на 1,5 промила алкохол и наркотици в кръвта на жертвата, което обяснява липсата на съпротива.Експертите от съдебномедицинска експертиза сочат като причина за настъпването на смъртта на 22-годишната жена черепно-мозъчна травма.Мотивът за добре планираното убийство е наказателното дело за опита за убийството на детето на Ангелка в Германия, както и фактът, че тя е знаела много за дейностите, с които Мюрсел се занимава в чужбина.Предстои делото срещу 34-годишния подсъдим да бъде насрочено за разглеждане в Силистренския окръжен съд.За деянието се предвижда наказание лишаване от свобода от 15 до 20 години, доживотен затвор или доживотен затвор без замяна.", "date": "2018.09.05", "title": "Съдът остави в ареста 34-годишен мъж, убил приятелката си"}
{"url": "https://news.bg/world/sasht-preduprediha-asad-da-ne-izpolzva-himicheski-orazhiya-v-idlib.html", "text": "Сирийският президент Башар Асад да не използва химически оръжия в бунтовническия анклав Идлиб. За това предупредиха американските власти. В противен случай Вашингтон ще отговори подобаващо на атаката. Това заяви говорителят на Белия дом Сара Сандърс. Изявлението идва на фона на слуховете за подготвяна офанзива на Дамаск, която ООН определи като заплаха за хуманитарна катастрофа в Идлиб.Кремъл отхвърли по-рано предупреждението на американския президент Доналд Тръмп, Сирия да не започва офанзива в бунтовническия анклав Идлиб и заяви, че районът е \"гнездо на тероризма\". да не \"атакуват безразсъдно\" северозападната сирийска провинция, заявявайки, че стотици хиляди хора могат да бъдат убити.\"Само да говориш с предупреждения, без да вземеш предвид много опасния, отрицателен потенциал на цялата ситуация в Сирия, вероятно не е пълен и всеобхватен подход\", коментира говорителят на Кремъл Дмитрий Песков.Властите в Сирия имат пълното право да преследват \"терористи\" в държаната от бунтовниците в Сирия провинция Идлиб, заяви в петък първият дипломат на Русия Сергей Лавров в отговор на призива на ООН Москва да омекоти Дамаск и да се отложи офанзивата срещу бунтовниците.Според Лавров  и да гонят и ликвидират всякаква терористична заплаха, намираща се на нейната територия.Лавров описа екстремистите в Идлиб в Сирия като \"гноен абсцес\", който трябва да бъде ликвидиран. След , Лавров коментира, че бойците използват цивилни като човешки щит.В интервю за \"Ройтерс\" по време на посещение в Израел, съветникът на Белия дом по национална сигурност Джон  на сирийските сили срещу бунтовниците в Идлиб. Той предупреди, че САЩ ще отговорят, ако бъдат използвани химически оръжия в Идлиб.", "date": "2018.09.05", "title": "САЩ предупредиха Асад да не използва химически оръжия в Идлиб "}
{"url": "https://news.bg/press/koleda-posred-lyato-zaradi-afrikanskata-chuma-po-svinete-levitsata-poiska-predsrochni-izbori.html", "text": "Mерки. \"Монитор\":Коледа посред лято заради африканската чума по свинете Коледа посред лято. Така нарекоха масово колене на прасета, стопани. От Българската агенция по безопасност на храните съветват да се заколят животните преди да е тръгнала заразата. Това е и една от превантивните мерки, за да не се стигне до масово разпространяване на болестта.Най-масирано колят и прибират месото във фризери стопаните от населените места в близост до границата с Румъния, тъй като там има над 600 огнища на болестта.Заболяването африканска чума по свинете вече достигна до съседния на Русе румънски окръг Гюргево. Затова властите в Русе призоваха стопаните да колят животните, които отглеждат, за да се пресекат възможностите чумата да премине през Дунав мост със заразено месо или фуражи.Сериозно влошена е епизоотичната обстановка в съседния на Русе окръг Гюргево, където е обявен червен код. Вече съществуват огнища на заболяването африканска чума по свинете.Пушене. \"Сега\":Забраната за пушене на закрито оставаПарламентът отхвърли предложенията за промени в закона за здравето, които предвиждаха смекчаване на забраната за пушене на закрити места. Идеята беше инициирана от вицепремиера Валери Симеонов.Предвиждаше се облекчаване на режима на пушене в заведения и туристически обекти, предаде Дарик. Според аргументите на вицепремиера по този начин ще се защитят непушачите, но предложенията не срещнаха подкрепа и бяха отхвърлени още на първо четене.Искания. \"Дума\":Левицата поиска предсрочни избори\"БСП за България\" поиска оставката на правителството, разпускане на парламента и предсрочни избори. Това заяви Корнелия Нинова вчера в началото на новия политически сезон. \"Двайсет депутати от БСП остават в пленарната зала, но когато се гласуват важни решения, ще присъстваме всички. Останалите отиваме при българите и протягаме ръка за нов модел\", обяви тя. \"Този парламент и това мнозинство са изчерпали своята функция и не могат да решат проблемите на хората. Имаме нужда от националната ви енергия, от грижата ви за семейство, за род и отечество\", обърна се към хората Нинова. В ГЕРБ има проблем, защото Борисов иска оставки, а Цветанов не ги дава, коментира Драгомир Стойнев, но не изключи премиерът да се откаже от намеренията си.Предложение.\"24 часа\":4 национални кризисни болници за големи аварииТова иска софийската колегия на Българския лекарския съюз.Болниците ще поддържат и резерв от 20% свободни легла4 национални кризисни болници, които да приемат пострадалите от тежки аварии, катастрофи и природни бедствия, предлага столичната колегия на Българския лекарски съюз. Управителният му съвет предлага това да са университетските болници \"Пирогов\", ВМА, \"Света Анна\" и \"Царица Йоанна - ИСУЛ\".Те да работят без лимити, да имат резерв от 20% легла за екстремни ситуации и да се осигури съвременно доокомплектоване и логистика за спасяването на много пострадали наведнъж, предлага БЛС.", "date": "2018.09.05", "title": "Коледа посред лято заради африканската чума по свинете; Левицата поиска предсрочни избори"}
{"url": "https://news.bg/world/ubiti-i-raneni-pri-protesti-v-basra.html", "text": "Най-малко петима загинаха, а около 40 други бяха ранени при протестите в южния иракски град Басра. Това е втора поредна протестна вечер. Сред ранените има както протестиращи, така и полицаи. Стотици се събраха при правителствените сгради, за да протестират срещу корупцията, проблемите с електричеството и замърсяването, пратило много хора в болницата.Те са се опитали да блокират сградите. Стигнало се е до сблъсъци и вандалски акции. Протестиращите са хвърляли камъни и запалими бомби. Полицията е използвала сълзотворен газ и изстрели, за да разпръсне събралите се. ", "date": "2018.09.05", "title": "Убити и ранени при протести в Басра "}
{"url": "https://news.bg/bulgaria/zaginal-i-raneni-pri-katastrofa-na-patya-ruse-silistra.html", "text": "Един човек е загинал, а други двама са били ранени вчера вечерта на пътя Русе-Силистра, предаде БНР.Катастрофата е станала около 20, 40 часа, в участъка между село Сандрово и град Сливо поле. Сблъскали са се два леки автомобила, единият от които се е запалил.Ранените са откарани в русенската болница. Пътят временно е бил затворен. Полицейски екипи насочват движението по алтернативен маршрут. ", "date": "2018.09.05", "title": "Загинал и ранени при катастрофа  на пътя Русе-Силистра"}
{"url": "https://news.bg/world/lagard-progres-v-pregovorite-za-arzhentina.html", "text": "Постигнат е напредък по заема, който Международният валутен фонд ще предостави на Аржентина. Това обяви директорът му Кристин Лагард, цитирана от РИА \"Новости\".Тя се срещна с министъра на икономиката на Аржентина Никола Духовни и зам. директора на Централната банка. Духовни коментира със задоволство проведената среща. През юни стана ясно, че МВФ ще предостави на Аржентина заем от 50 милиарда долара.Средствата се отпускат за период от три години.Министърът на икономиката на Аржентина Никола Духовни заяви, че условията на заема предвиждат, че през 2019 г. инфлацията в страната ще бъде 17%, през 2020 г. тя ще бъде 13%, а през 2021 г. - 9%. Той също така изрази увереност, че икономиката на страната ще продължи да расте.", "date": "2018.09.05", "title": "Лагард: Прогрес в преговорите за Аржентина "}
{"url": "https://news.bg/weather/oblachno-i-dazhdovno-4.html", "text": "Днес ни очаква предимно облачно време. Ще вали дъжд, на места придружен с гръмотевици. Максималните температури ще са между 23 и 28 градуса.Ще духа до умерен вятър и захлаждането ще продължи. Атмосферното налягане ще се задържи по-ниско от средното за месеца. ", "date": "2018.09.05", "title": "Облачно и дъждовно "}
{"url": "https://news.bg/world/malar-priema-pismenite-otgovori-na-tramp-po-ruskata-namesa.html", "text": "Спецпрокурорът Робърт Мълър, който разследва имало ли е руска намеса в последните президентски избори в САЩ, ще приеме писмените отговори на президента Доналд Тръмп, предадоха световните информационни агенции. Това е съобщил анонимен източник, близък до Мълър. До екипа на Тръмп е било изпратено писмо, част от преговорите между двете страни за изслушването на Тръмп. Все още няма отговор, не е известно и при какви условия ще се проведе диалогът. Тръмп вече се усъмни в прозрачността на воденото от спецпрокурора разследване. През август Мълър поиска до 6 месеца затвор за Джордж Пападопулос, бивш съветник на президента Доналд Тръмп по време на предизборната кампания, става ясно от внесени в съда документи. Пападопулос се призна за виновен, че е дал лъжливи показания пред агенти на ФБР във връзка с \"мръсотия\", която му е била предложена за Хилари Клинтън от неофициален представител (жена) на Русия в началото на 2016 г., която му била представена като роднина на руския президент Владимир Путин.Пападопулос, който е от Чикаго, е международен адвокат в областта на енергетиката и беше част от екипа съветници на Тръмп по време на предизборната кампания.Очаква се през септември да бъде произнесена присъдата.", "date": "2018.09.05", "title": "Мълър приема писмените отговори на Тръмп по руската намеса "}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-9.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, съобщиха от АПИ. Ограниченията са включително за състав с ремаркета и полуремаркета, селскостопанска и земеделска техника, трактори и специализирана строителна техника, както следва:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:Област София:До 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 в посока Бургас. Движението. В празничните и почивни дни се въвежда реверсивно движение:АМ \"Хемус\":Област София:До 20.09.2018 г. движението в участъка от км 6+790 до км 11+850 се осъществява двупосочно в платното посока Варна. поради ремонтни дейности по виадукт при км 9+360 в платното за София.До 20.12.2018 г. движението в участъка от км 29+860 до км 35+150 се осъществява двупосочно в платното за Варна поради ремонтни дейности на виадукт при км 33+600 и тунел \"Витиня\" в посока София.До 15.12.2018 г. движението в участъка от км 34+010 до км 40+510 се извършва двупосочно в платното посока Варна е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920 в платното за София.Движението на МПС над 12 тона е ограничено в двете посоки от км 30+260 до км 47+060 /от п.в. \"Витинска река\" до п.в. Ботевград/ поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград до 20.12.2018 г.АМ \"Струма\": няма ограничения.АМ \"Марица\": няма ограничения. АМ\"Черно море\": няма ограничения.АМ \"Люлин\":Област София:До 30.09.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС - целогодишно;- \"Златишки\" - затворен за всички МПС - целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т - целогодишно;- \"Вратник\" - забранен за МПС над 10 т - целогодишно;- \"Дюлински\" - забранен за МПС над 3,5 т - целогодишно;- \"Петрохан\" - целогодишно е забранено движението на МПС над 12 т, както и тегленето на ремаркета и полуремаркета;- \"Твърдишки\" - забранен за МПС над 10 т - целогодишно;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.", "date": "2018.09.05", "title": "Забрани за движение на ТИР-ове по пътищата и днес"}
{"url": "https://news.bg/world/ispaniya-sasht-gubyat-posrednicheskata-si-rolya-v-konflikta-izrael-palestina.html", "text": "САЩ губят посредническата си роля в конфликта между Израел и Палестина. Това заяви испанският външен министър Жозеп Борел. Той предупреди за тази вероятност с тревога, тъй като ролята на Вашингтон е традиционна. В момента обаче Америка не може да бъде посредник, тъй като ясно взима страната на Израел. Според Борел, това я прави пристрастна, едностранчива, не се вслушва и в другата позиция. , през тяхната гледна точка, каза той. Той е убеден в това, въпреки декларираното желание да се работи за постигането на трайно решение. ", "date": "2018.09.05", "title": "Испания: САЩ губят посредническата си роля в конфликта Израел-Палестина"}
{"url": "https://news.bg/world/800-000-bezhantsi-tragvat-kam-turtsiya-sled-udarite-v-idlib.html", "text": "След новите удари на Русия по сирийската провинция Идлиб, около 800 000 сирийци могат да тръгнат Турция. Това заяви пред БНТ арабистът проф. Владимир Чуков.По думите на Чуков най-неприятното от новите удари в Идлиб е, че има реална опасност за сигурността на цивилните. Това трябвало да се предотврати, защото в противен случай има вероятност да възникне нова хуманитарна катастрофа и вълна от мигранти.Припомняме, руската авиация поднови въздушните си удари по сирийската провинция Идлиб. Вчера изтребители на Русия извършиха 30 нападения срещу 16 зони в западната част на провинцията.Нападенията заплашват живота на 2 900 000 цивилни в Идлиб.\"Около 3-4 месеца Сирия по-скоро отсъстваше от дневния ред на световните медии, получи се затишие и сега сякаш има потенциал отново да стане тема номер едно. В петък ще бъде свикан Съветът за сигурност на ООН по искане на САЩ, което може би поставя сирийската тема на един нов пиедестал\", коментира Чуков.Според него пред най-сериозно изпитание е изправена Турция, защото се очаква мигрантите да влязат там.", "date": "2018.09.05", "title": "800 000 бежанци тръгват към Турция след ударите в Идлиб?"}
{"url": "https://news.bg/politics/zarkov-vidya-kalen-i-zapushen-ot-kalni-bitki-parlament.html", "text": "Управлението на ГЕРБ изглежда безинтересно и изчерпано, но и дори и да се приемат оставките на тримата министри (Нанков, Мовковски и Радев), се съмнявам да се промени нещо. Това заяви пред Нова социалистът Крум Зарков.Той обясни, че политическата обстановка в момента не е много за усмивки, защото според него целият водедил с оставките започнал да става безинстересен.Властта играе ролята на спасителен механизъм, за да могат да спасят ролята на действащите лица и те нямат потенциал да намерят решенията в парламента, заяде се Зарков.Той уточни, че  е, че не могат да се вземат конкретни решения в парламента, защото той е кален и е запушен от кални битки.Герберът Toма Биков коментира, че със сигурност има различни спекулации относно оставките на тримата министри, така че в понеделник се очаква те да бъдат обсъдени. Ще се обсъждат още цялостните приоритети на управлението, както и цялостно пренареждане на посоката.Вече влизаме във фаза, в която трябва да се посочат нови приоритети и оставките да станат повод за преформулиране на приоритети. Не говорим колко оставки ще бъдат и какви промени ще се направят, защото подобни разговори ще се водят на коалиционния съвет.Право на премиера и на коалиционния съвет е да вземат решението за оставката на тримата министри.Биков изтъкна, че не приема критиките на опозицията. Те не се справяли чак толкова добре като управляващите.БСП е изчерпана и има една алтернатива на тяхното управление - хаосът, захапа опозицията Биков.Велизара Кръстева от ДПС припомни, че от сформирането на кабинета на \"Борисов 3\" той се движи в праволинейна посока.Политическата криза е перманентното състояние, в което се намира властта. Най-голямата партия, която носи отговорност говори за мантри и наказания, а лявата опозиция за популистко-левичарски натиск и как всички ние отиваме при хората, за да им помогнем, обясни Кръстева.Днес трябва да се мисли за промяна на формулата на управление на властта и как да бъде спасена демокрацията. Няма работещи системи на институциите, те са в колапс, отбеляза депутатът от ДПС.Кръстева оцени управлението на ГЕРБ като \"един ежедневен скандал\".Пламен Христов от \"Воля\" посочи, че подадените оставки са едно достойно поведение на една политическа отговорност на тримата министри. Подаването на оставките не е единственото, което трябва да се случи, а тепърва да се търси отговорността за фаталния пътен инцидент край Своге, обясни той.", "date": "2018.09.05", "title": "Зарков видя кален и запушен от кални битки парламент"}
{"url": "https://news.bg/int-politics/kitay-s-desetki-opiti-pred-sasht-s-hiperzvukovi-orazheyni-testove.html", "text": "Китай е пред Съединените щати с няколко десетки успешни хиперзвукови изпитания на ракети, които Вашингтон не може да пренебрегне, заяви командващият противоракетната отбрана на САЩ генерал Самюел Грийвс.\"Сега китайците са с няколко десетки успешни хиперзвукови (ракетни) тестове ... просто не можем да пренебрегваме това\", коментира Грийвс на среща на Алианса за противоракетна отбрана.Секретаря на отбраната за мениджмънт и инженеринг Майкъл Грифин е съгласен, че Китай е извършил десетки успешни тестове и отбеляза, че Русия успешно развива и хиперзвукови системи.\"Хиперзвуковите ракети се развиват както от Китай, така и от Русия. Ние сме загрижени и за двете ... Когато са направени десетки тестове, които ние не сме направили, това е за притеснение\", допълва той.Грифин отбеляза също така, че Русия и Китай са напреднали с оперативното изследване на хиперзвукови оръжейни системи.", "date": "2018.09.05", "title": "Китай с десетки опити пред САЩ с хиперзвукови оръжейни тестове "}
{"url": "https://news.bg/politics/api-pravi-odit-na-tseliya-pat-prez-iskarskoto-defile.html", "text": "Пътищата в България се строят с асфалтови смеси, с одобрени рецептури и проби, направени от научни лаборатории, които гарантират за тяхното качество и стойност. Това каза председателят на УС на Агенция \"Пътна инфраструктура\" инж. Светослав Глосов в ефира на Нова.Оказа се, че в един сравнително малък участък в района на прохода \"Шипка\" има проблем, обясни Глосов и посочи, че не иска да коментира цената на материала, защото понякога по-евтината цена излиза по-скъпа.Трябва да се взимат проби от всички пътища в страната, призова шефът на АПИ и добави, че всяка една акредитирана лаборатория има еднакви правомощия като всички останали.Скоростта на движението, където има ограничителна табела от 40 км/ч масово се превишава с над 30 км/ч и от автомобилите, и от автобусите, ядоса се Глосов.Знае се кой е сложил недостатъчно стабилната мантинелата край Своге, отсече инженерът и добави, че отговорността за нея трябва да се търси от съответната община, явно визирайки Община Своге.По разпореждане на регионалния министър в оставка Николай Нанков се прави одит на всички републикански пътища на страната, които да бъдат обобщени и да се направи анализ на конкретната пътна обстановка.Стана ясно и че АПИ започва одит по пътна безопасност на целия над 80-километров път II-16 Мездра - Своге - Нови Искър.Проверката ще се прави от лицензирани одитори по пътна безопасност.Относно обществената поръчка, с която от Агенция \"Пътна инфраструктура\" са купили скъпи автомобили, инж. Глосов даде да се разбере, че автомобилите, които са поръчани са за областните управления на пътната инфраструктура.Когато има проблеми със закъсали автомобили или проблеми с пътищата, все пак трябва да се стигне до конфликтните места, отбеляза шефът на АПИ.Той призова шофьорите, които имат действащи винетки до 1 януари 2019 г. да се регистрират в пунктовете за винетни стикери, за да не се затрудни масовото им електронно закупуване от следващата година.", "date": "2018.09.05", "title": "АПИ прави одит на целия път през Искърското дефиле"}
{"url": "https://news.bg/int-politics/erdogan-e-pritesnen-che-raketna-ataka-v-idlib-shte-e-klane.html", "text": "Атака срещу Идлиб в Сирия ще бъде клане и предстоящата среща на върха в Техеран, на която ще присъстват Иран, Русия и Турция, ще доведе до положителни резултати, каза турският президент Ердоган, цитиран от \"Хюриет\".\"Ситуацията в Идлиб е от решаващо значение за Турция. Безмилостен процес продължава там ... пази Боже, ако тази област се засипе с ракети, ще има сериозно клане\", коментира Ердоган.Турция, която подкрепя някои бунтовници срещу Асад, се надява на положителен резултат от срещата на върха в Техеран, която ще се проведе по-късно през седмицата.\"Ще отнесем този въпрос до положително решение със срещата на върха в Техеран, която е продължение на Астана. Надявам се, че ще успеем да предотвратим екстремизма на сирийското правителство в този регион\", каза Ердоган, според Хюриет.По време на официалното посещение в Киргизстан, Ердоган заяви, че пътната карта за северния сирийски град Манбиж, договорена между Анкара и Вашингтон през юни, няма да продължи по същия път.Според договореното от двамата съюзници на НАТО, турските и американските сили извършват съвместни патрули там, за да изчистят района от кюрдски бойци.\"Ние не сме в идеалния момент за Манбиж. За съжаление постигнатото споразумение не върви в същата посока като първоначалните дискусии\", обясни Ердоган.На среща вчера турският министър на отбраната Хулуси Акар и специалният представител на САЩ в Сирия Джеймс Джефри обсъдиха развитието на ситуацията в Сирия.", "date": "2018.09.05", "title": "Ердоган е притеснен, че ракетна атака в Идлиб ще е клане"}
{"url": "https://news.bg/int-politics/niki-heyli-obsazhda-idlib-v-saveta-za-sigurnost-na-oon.html", "text": "Съветът за сигурност на ООН ще проведе заседание в петък относно положението в провинция Идлиб в Сирия, заяви посланикът на САЩ в ООН Ники Хейли, като предупреди правителството на Сирия да не използва химическо оръжие преди очакваната военна офанзива там, съобщава \"Ройтерс\".Руски и сирийски самолети удариха вчера в западния край на Идлиб, последната голяма бунтовническа крепост. Сирийски министър също коментира, че обсадата на Идлиб вероятно ще бъде решена със сила.\"Това е трагична ситуация и ако искат да продължат да превземат Сирия, могат да направят това\", коментира Хейли на пресконференция във връзка с Башар Асад и неговите съюзници Русия и Иран.\"Могат, но не могат да го направят с химическо оръжие. Те не могат да нападнат народа си и ние няма да се хванем на това\", обясни тя.Световната организация за наблюдение на химическите оръжия е документирала системното използване на забранени боеприпаси в гражданската война в Сирия, но Организацията за забрана на химическото оръжие, не е поверила и не може да посочи виновник за атаките.\"Ако има химическо оръжие, което се използва, ние знаем точно кой ще го използва\", каза Хейли.", "date": "2018.09.05", "title": "Ники Хейли обсъжда Идлиб в Съвета за сигурност на ООН "}
{"url": "https://news.bg/politics/vavezhdat-obshti-pravila-za-onlayn-registratsiya-v-es.html", "text": "Въвеждат общи правила за онлайн регистрация на дружествата в целия Европейски съюз. Това съобщиха от пресофиса на евродепутата от ЕНП/ГЕРБ Емил Радев.На заседание на Комисията по правни въпроси на Европейския парламент обсъдиха пакета за дружественото право. В него има две законодателни предложения.Едната идея е за презграничните преобразувания, сливания и разделяния. Другият проект е за въвеждането на общи правилa за използването на цифрови инструменти и процеси в областта на дружественото право.\"Въвеждането на такава система за целия Европейски съюз и въвеждането на максималния срок от 5 работни дни за регистрация на дружества ще бъде от голяма полза за малките и средни предприятия и ще подобри тяхната мобилност и конкурентноспособност\", заяви Емил Радев по време на дискусията.В момента само в 17 държави-членки на ЕС е налице изцяло онлайн процедура за регистрация на дружества.Съгласно новите правила дружествата ще могат да се регистрират, да създават нови клонове или да подават документи в търговския регистър по интернет във всички държави членки.Oнлайн регистрацията отнема средно половината от времето и може да бъде до 3 пъти по-евтина. Това ще спести между 42 и 84 милиона евро годишно на дружествата в Европейския съюз, прогнозират вносителите.Емил Радев подчерта, че използването на цифрови решения в дружественото право, следва да предвижда високи стандарти за защита от измами или злоупотреби. Трябва да има повече прозрачност относно собствеността на фирмите и третите лица (инвеститори, граждани, други дружества) трябва да имат достъп до информацията за дружествата, съдържаща се в регистрите, като този достъп бъде безплатен.В тази връзка, предложението за Директива съдържа възможност за задължителен контрол по отношение на идентификацията. В нея има правила за лишаване на директорите на дружеството от права; участие на органи по удостоверяване - нотариуси, длъжностни лица по вписване или други публични и контролни органи.Предстои Комисията по правни въпроси да изработи предложения за изменения, с които да се подобри направеното законодателно предложение.Припомняме, че  във вторник, 10 август 2018 г. Агенцията по вписванията обявиха, че причините са технически, а регистърът трябваше да бъде пуснат още на същия ден. Това обаче не се случи.На 16 август бившият вече директор на Агенцията по вписванията Зорница Даскалова заяви че няма засега намерение да подава оставка, а като определение за кризата каза: \"\"На следващия ден - 17 август, се състоя . Срещата не бе оповестена предварително, като и до този момент няма яснота по темите на разговора.Премиерът  на Агенцията по вписванията заради продължаващия от 10 август срив на Търговския регистър. Борисов обаче заяви, че смяна на ръководството и уволнения няма да има, докато кризата не се овладее.Въпреки изказаните опасения и критики и до този момент няма ясна информация на какво се дължи срива в най-важния за функционирането на икономиката регистър. , като това включва и вина по неизпълнение на задължения и отговорности.От \"Правосъдие за всеки\" настояха  за ситуацията.", "date": "2018.09.05", "title": "Въвеждат общи правила за онлайн регистрация в ЕС"}
{"url": "https://news.bg/int-politics/korumpirani-pravitelstva-vie-glasuvate-za-tyah-obyasnyava-kitay.html", "text": "След като китайският президентът Си Дзинпин събра заедно лидерите от почти всички африкански страни за срещата на високо равнище в Пекин през последните дни, някои бивши китайски официални представители и държавни медии са заети да защитават на ролята на Китай на континента, съобщава \"Ройтерс\".Китай е изправен пред обвинения, най-вече от западните страни, че се интересува единствено от суровините в Африка и че подходът към заеми и помощ не стимулира и води до неудържимо висок дълг.На няколко пресконференции по време на срещата на високо равнище, африкански репортери питат китайски представители за корупция, екологични проблеми и загриженост за липсата на наети африканци в някои от китайските проекти.Чен Тао, бивш ръководител на министерство на външните работи на Китай за Африка и по-рано посланик на Китай в Мали и Мароко, коментира, че е несправедливо да се обвинява Китай, че подкрепя правителства, обвинени в корупция.\"Африкански приятел ми каза, че неговото правителство е изключително корумпирано. Защо все още се занимавате с тях? Нашето правителство поиска от китайското правителство да построи мост и болница, но китайското правителство не трябваше да им помага\", коментира Тао, без да назове страната.\"Казах му - вие гласувахте за това правителство. Това е единственото правителство, с което можем да преговаряме. Мостът и болницата не са построени за президента или служителите, а са за обикновените хора. Така че аз мисля, че това е другата гледна точка, която може да се има предвид при разглеждането на този въпрос\", допълва Тао.От 10-те страни в миналогодишния индекс за най-висока корупция на \"Трансперънси интернешънъл\" четири изпратиха своите президенти на срещата на върха - Екваториална Гвинея, Сомалия, Судан и Южен Судан.Лиу Гуиджин, бивши специален пратеник на Китай в Африка коментира, че Китай със сигурност не иска инвестициите им да се изпарят чрез корупция.\"Ангажиментът на Китай в Африка е съсредоточен върху хората и ние не даваме така парите си на корумпирани правителства или длъжностни лица\", обяснява Гуиджин, който преди това е ангажиран в усилията за прекратяване на гражданската война в Судан и все още съветва китайското правителство.Всъщност, декларация, приета след срещата на върха заявява, че Китай и Африка ще продължат с подхода на \"нулева толерантност\" към корупцията.Либан Солеман, генерален координатор на Бюрото за координация и планиране за нововъзникващият регион Габон, обяснява пред \"Ройтерс\", че на фона на срещата на върха идеята, че Китай подкопава африканските страни с дълг, който не могат да изплатят, е \"несправедлива\".\"Мисля, че това, което китайската система предложи на Африка, е нещо, което е ... може би най-гъвкавото, особено със системата между гратисните периоди и много ниските лихвени проценти\", каза той.\"Мисля, че основният елемент, който хората погрешно разбират, е конкурентоспособността на цените на инфраструктурата, които китайските компании предоставят на африканските страни\", допълва Солеман.До края на тази година Китай би могъл да осигури техническо обучение за повече от 200 000 африканци, обясни китайският министър на търговията Жон Шан.Дзян Ценуей, председател на правителствения Китайски съвет за насърчаване на международната търговия коментира, че африканците стават все по-технологични и ще има по-малко нужда от китайски работници. \"Това е, което трябва да направим или не можем да поддържаме дългосрочно сътрудничество\", добави той.Африканските държави твърдят, че Китай предлага по-добри условия и е по-склонен да осигурява пари от САЩ или Европа.", "date": "2018.09.05", "title": "Корумпирани правителства - вие гласувате за тях, обяснява Китай"}
{"url": "https://news.bg/society/vazstanovyavat-smetishteto-v-kyustendilskoto-selo-radlovtsi.html", "text": "С проект за 2 милиона и половина лева община Кюстендил ще рекултивира градското сметище при с.Радловци, съобщи БНР.То е закрито от 1 януари тази година. Средствата по проекта за рекултивация са по \"Пудоос\".Самата рекултивация трябва да започне до три години. В противен случай има реален риск изхвърляните в миналото там отпадъци да предизвикват пожари, а почвата да бъде трайно замърсена.След затварянето на депото при Радловци, община Кюстендил, която отделя по 60-70 тона отпадъци на ден, трябвало да кара боклука си на депото в Перник по разпореждане на Екоминистерството.Проблем с боклука има и малката община Невестино, която генерира по около 8 000 тона боклук годишно.Общината трябва да транспортира отпадъка си до Самоков. Засега обаче планинската община още не е дала съгласие да приеме определените по квотата на Екоминистерството обеми.Общината вече разполага с необходимата транспортна техника, която да започне транспортирането на сметта.Разстоянието от Невестино до Самоково е около 80 километра в едната посока.Друг проблем е изключително лошото състояние на пътя Дупница-Самоков след село Клисура.", "date": "2018.09.05", "title": "Възстановяват сметището в кюстендилското село Радловци"}
{"url": "https://news.bg/crime/vav-varna-arestuvaha-mazh-izdirvan-ot-turtsiya.html", "text": "Полицията задържа социален работник от германския град Бон. Мъжът е арестуван във Варна по искане на Турция, съобщи БНР, позовавайки се на германски медии.Мъжът е задържан на летището във Варна и е отведен в предварителен арест. 44-годишният Мехмет Ю. е пристигнал в България за почивка със семейството си в неделя и е задържан още на летището.Според заповедта, която е издадена от Турция, мъжът се издирва в продължение на 9 години за подкрепа на кюрдски терористи.Съпругата на арестувания - Гюлчан Ю., е категорична, че те никога не са чували за издадена заповед за ареста на съпруга ѝ. Те многократно пътували из страни от ЕС и никога не е имало проблем с влизането и излизането от тях.Българската полиция обаче е показала червен бюлетин на Интерпол, с който мъжът се издирва.Турция иска същият да екстрадиран и е твърде вероятно България да изпълни желанието, пише \"Зюддойче цайтунг\".Мехмет Ю. е германски гражданин от 2009 година. Турция обаче не го е освободила от турското му гражданство, така че той има двата паспорта.Посолството на Германия е в контакт със задържания и се грижи за него.Пред немски медии съпругата на арестувания е обявила, че в студентските си години задържаният бил политически активен в Турция. Той обаче никога не подкрепял и нямал връзка с терористични организации.През 1999 година Мехмет Ю. е осъден от съд в Турция в негово отсъствие на 12 и половина години затвор. През 2001 г. бяга в Германия и получава убежище. През 2009 г. мъжът взима и немски паспорт.Задържаният е работил за благотворителната организация \"Каритас\" в Бон и се е грижел за малолетни бежанци.", "date": "2018.09.05", "title": "Във Варна арестуваха мъж, издирван от Турция "}
{"url": "https://news.bg/crime/osadiha-semeystvo-irakchani-opitali-za-poreden-pat-da-izlyazat-nezakonno-ot-stranata.html", "text": "21 мигранти-иракчани се опитали да преминат в Сърбия от наша територия, съобщиха от прокуратурата. Те са заловени около 00:15 часа на 31 август 2018 г., в землището на село Долна Невля, община Драгоман.От Районна прокуратура - Сливница са сключили споразумения със защитниците на подсъдимите чужди граждани, които съдът е одобрил. Петнадесет от тях са с условни наказания \"лишаване от свобода\" с тригодишен изпитателен срок. За съпрузи, извършили престъплението повторно, наказанието е ефективно. Одобрените от съда споразумения имат характера на влязла в сила присъда.В групата били 5 жени, 11 мъже, 3 малолетни деца и едно непълнолетно. Незаконното преминаване на границата останало недовършено заради залавянето им от граничари от Калотина на около 50 метра от 308А гранична пирамида. От прокуратурата са образувани общо 17 наказателни производства срещу иракчаните. С постановление на наблюдаващия прокурор обвиняемите са били задържани за срок до 72 часа. Малолетните деца са били настанени в социален дом в София.От Районна прокуратура - Сливница са приключили 17-те наказателни производства за два работни дни.", "date": "2018.09.05", "title": "Осъдиха семейство иракчани, опитали за пореден път да излязат незаконно от страната"}
{"url": "https://news.bg/crime/mvr-izdirva-15-godishno-momiche-ot-varna.html", "text": "ОДМВР-Варна издирва 15-годишната Даяна Светославова.Тя е избягала от близките си в района на Автогара Варна на 2 септември и от тогава е в неизвестност.Момичето е високо е 170 см, със слабо телосложение.Лицето й е продълговато, косата - черна и дълга, с кафяви очи и мургава кожа.При изчезването си Даяна е била облечена с панталон тип шалвари с черни и бели цветове, фланелка с къс ръкав - бяла на цвят и дънково яке.Носила е черна кожена раница със закачено от страни кафяво мече.Гражданите, които имат информация за местонахождението на момичето могат да позвънят на телефон 112 или да подадат сигнал в най-близкото поделение на МВР.", "date": "2018.09.05", "title": "МВР издирва 15-годишно момиче от Варна"}
{"url": "https://news.bg/crime/uslovna-prisada-za-mazh-iznudval-vav-feysbuk-i-s-esemesi-chovek-za-pari.html", "text": "Условна присъда от десет месеца \"лишаване от свобода\" с тригодишен изпитателен срок получи мъж, изнудвал за пари с есемеси и съобщения във фейсбук, съобщиха от прокуратурата.И.Ц. е бил привлечен към наказателна отговорност за това, че в рамките на два дни през януари 2018 г. принуждавал друг човек да се разпореди с парична сума в размер на 2999 лева. Той заплашвал пострадалия с разгласяване на позорящи обстоятелства.Подсъдимият се е признал за виновен е се е съгласил да му бъде наложено наказание за изнудване.", "date": "2018.09.05", "title": "Условна присъда за мъж, изнудвал във фейсбук и с есемеси човек за пари"}
{"url": "https://news.bg/int-politics/savarsheno-yasno-e-che-rusiya-stoi-zad-otravyaneto-na-skripal-obyavi-tereza-mey.html", "text": "Британският премиер Тереза Мей беше категорична, че руската държава стои зад отравянето на бившия двоен агент Сергей Скрипал и дъщеря му Юлия по-рано тази година в английския град Солсбъри, като заяви, че се надява международната общност \"сега ясно да види отговорността, която лежи на плещите на Русия и ще действа по съответния начин\", съобщават британските медии.Говорейки в британския парламент малко след разкритието, че двамата заподозрени, обвинени в заговор за убийството на Скрипал, са служители на руското военно разузнаване, Тереза Мей каза пред депутатите, че иска Москва да действа като \"отговорен член на международната общност\" и да отговаря за действията на руското военно разузнаване (ГРУ).По-рано днес британски прокурори повдигнаха обвинения на двама руснаци за заговор за убийството на Скрипал със смъртоносното нервнопаралитично вещество новичок.Тереза Мей допълни, че Обединеното кралство няма да изпраща на Москва официално искане за арестуването и екстрадицията на двамата обвинени руснаци Александър Петров и Руслан Боширов, тъй като това не е обичайна практика със страните, чиято конституция забранява да екстрадират свои граждани.Британският премиер отбелязала обаче, че са били издадени европейска заповед за арест и Червена бюлетина от Интерпол за двамата руснаци, които според британските власти са офицери от ГРУ. В случай, че напуснат Русия, те ще бъдат арестувани, добави тя.Бившият външен министър Борис Джонсън коментира в парламента, че \"отвратителното\" поведение на Русия трябва да бъде осъдено от международната общност, а от Шотландската национална партия допълниха, че нападението срещу Скрипал е \"незаконно използване на сила\" на британска територия от страна на руската държава.", "date": "2018.09.05", "title": "Съвършено ясно е, че Русия стои зад отравянето на Скрипал, обяви Тереза Мей"}
{"url": "https://news.bg/crime/patnata-politsiya-na-krak-zaradi-ochakvaniya-trafik.html", "text": "За първите десет дни на септември 2017 г. са станали 207 тежки катастрофи, с 22-ма загинали и 252 ранени. Най-много хора са загинали на територията на Сливен, Пловдив, Бургас и Варна.Само по време на миналогодишните официални празници тежките катастрофи са били 15, за щастие без загинали, но ранените са 21 души.Данните припомни главен инспектор Мария Ботева от ГД \"Национална полиция\" на брифинг, посветен на очаквания трафик и мерките, които ще вземат органите на реда с оглед предстоящите почивни дни.Ботева обясни, че в началото на септември повечето хора предпочитат да си увеличат отпуските си с още няколко дни и да ги слеят с официалните празници, а това предполага по-голям пътникопоток.Големият туристически поток се очаква да бъде в посока ГКПП \"Кулата\", както и в посока ГКПП \"Капитан Андреево\".В следващите дни се очаква голямо натоварване по българо-гръцката граница, уточни Ботева и препоръча на гражданите, които са се насочили натам, да планират предварително кога да тръгнат, защото по границите се струпват много автомобили както на входа, така и на изхода.По трасето от Дуранкулак до Малко Търново също се очаква голямо движение на туристическия поток.Ботева припомни на всички, които се движат по магистралите, да спазват правила, особено в лентите за аварийно спиране, защото при всяка една катастрофа тя се използва.Трафикът по магистралите също се очаква да бъде голям заради транзитно преминаващите граждани.Ботева заяви, че за всички нас е важно да стигнем живи и здрави до крайното място, до което сме тръгнали.Тя призова шофьорите да бъдат особено внимателни и отговорни както към децата, така и към пешеходците.Областните управления на \"Пътна полиция\" ще изведат полицейските си екипи по пътните артерии на големите градове, магистралите, второкласните и третокласните пътища, за да следят и подпомагат безпрепятственото излизане на автомобилите към главните пътища.От полицията апелираха всички граждани, които решат да излязат извън страната за почивните дни, на първо място да проверят изрядността на автомобила и документите, както и да спазват всички пътни знаци.Инспектор Аксиния Дейкова от Гранична полиция увери, че ще има достатъчно полицейски екипи както на изходите на градовете в страната, така и на всички пропускателни пунктове.От полицията констатираха, че основната цел на полицейските проверки е да не се допуска нарушаване на движението, което само по себе си е предпоставка за катастрофа. Целта на проверката не е да бъдат глобявани шофьорите, но ако бъде установено нарушение, полицаите няма да останат безразлични.", "date": "2018.09.05", "title": "Пътната полиция на крак заради очаквания трафик"}
{"url": "https://news.bg/int-politics/velikobritaniya-privika-sharzhe-d-afer-na-rusiya.html", "text": "Британското външно министерство е привикало шарже д'афер на Русия, за да му връчи протестна нота, след като по-рано днес британската прокуратура повдигна обвинения срещу двама руснаци, служители на руското военно разузнаване (ГРУ), за отравянето на бившия руски агент Сергей Скрипал и дъщеря му Юлия. Това съобщиха от руското посолство в Лондон.По-рано днес от британската прокуратура съобщиха, че разполагат с достатъчно доказателства, за да повдигнат обвинения срещу руснаците Александър Петров и Руслан Боширов за отравянето на Скрипал с нервнопаралитичното вещество новичок в английския град Солсбъри.\"Шарже д'афер беше извикан в британското външно министерство, където му беше връчена протестна нота във връзка с нови данни по разследването на инцидента в Солсбъри\", посочиха от руското посолство в Лондон.След публикуването на снимки от лондонската полиция, показващи двамата заподозрени извършители на нападението срещу Скрипал, руското външно министерство обяви, че разследването трябва да извърши подробен анализ на данните и да се осъществи тясно сътрудничество между руските и британските правоприлагащи институции.От руската главна прокуратура изразиха готовност за сътрудничество с британските правоохранителни органи по случая.Британската полиция предполага, че нервнопаралитичното вещество за отравянето на семейство Скрипал е вкарано в Обединеното кралство във флакон от парфюм \"Нина Ричи\" и приложено на входната врата на дома им в Солсбъри. ", "date": "2018.09.05", "title": "Великобритания привика шарже д'афер на Русия"}
{"url": "https://news.bg/world/nay-malko-20-zaginali-i-desetki-raneni-pri-dve-teroristichni-ataki-v-kabul.html", "text": "Най-малко 20 души са загинали и още 70 души са били ранени при две отделни нападения в афганистанската столица Кабул, съобщиха от вътрешното министерство на страната, цитирани от световните информационни агенции.Според говорителя на ведомството в първата атака атентатор самоубиец се е самовзривил в тренировъчен център по борба в шиитски квартал, докато втория инцидент е станал, след като кола бомба е избухнала в същия район.Засега никоя групировка не е поела отговорност за нападенията.", "date": "2018.09.05", "title": "Най-малко 20 загинали и десетки ранени при две терористични атаки в Кабул"}
{"url": "https://news.bg/int-politics/tramp-otricha-da-e-obsazhdal-ubiystvoto-na-asad.html", "text": "Президентът на САЩ Доналд Тръмп обяви, че не е обсъждал покушението на сирийския президент Башар Асад, с което оспорва разказ, поместен в книгата на известния американски журналист Боб Удуърд \"Страх: Тръмп в Белия дом\", която предстои да излезе, съобщава \"Ройтерс\".Тръмп, говорейки пред журналисти по време посещение в Белия дом на силния човек в Кувейт Шейх Сабах ал Ахмад ал Джабер ал Сабах, увери, че евентуално убийство на Асад \"никога дори не е било обсъждано\".\"Това никога дори не е било обмисляно, нито ще бъде обмисляно\", посочи Тръмп, наричайки книгата на Удуърд \"фантастика\".Според книгата Тръмп е искал Асад да бъде убит през миналата година, но американският военен министър Джеймс Матис пренебрегнал искането му. Откъси от книгата бяха публикувани от в. \"Вашингтон пост\" вчера.Тръмп също така заявил, че ако има клане в сирийската провинция Идлиб, САЩ ще бъдат много разгневени. Сирийската армия обстреля днес Идлиб, който е последната крепост на активен бунт срещу режима на Асад, като от Сирийския център за наблюдение на човешките права уточниха, че бунтовниците са взривили мост в очакване на настъплението на сирийските правителствени сили, подкрепяни от Русия.\"Това не може да бъде клане\", подчерта Тръмп за Идлиб и добави: \"Ако е клане, светът ще се ядоса много, а САЩ също ще се ядосат много.\"", "date": "2018.09.05", "title": "Тръмп отрича да е обсъждал убийството на Асад"}
{"url": "https://news.bg/disasters/4-zaginali-pri-katastrofa-na-helikopter-v-chehiya.html", "text": "Хеликоптер се е разбил в западния чешки град Пилзен, като при катастрофата са загинали всички четирима души на борда, съобщиха чешките власти, цитирани от \"Асошиейтед прес\".Говорителят на местната спасителна служба Мартин Брейча уточни, че инцидентът е станал в индустриалната зона на Пилзен, който се намира на около 100 км югозападно от Прага, като жертвите все още не са идентифицирани.Говорителят на местната пожарна Петр Понкар допълни, че машината се е разбила в покрива на празно хале на фабрика този следобед. Катастрофата не е предизвикала пожар и никой друг не е бил ранен.Уточнява се, че става въпрос за малък хеликоптер \"Робинсон\".", "date": "2018.09.05", "title": "4 загинали при катастрофа на хеликоптер в Чехия"}
{"url": "https://news.bg/int-politics/tramp-tarsel-zamestnik-na-shefa-na-pentagona-govorel-loshi-raboti-zad-garba-mu.html", "text": "Белият дом активно търси заместник на министъра на отбраната Джеймс Матис, съобщава в. \"Вашингтон пост\", позовавайки се на неназован служител на Белия дом.\"Спекулацията за това кой ще замести Матис сега е по-истинска от всякога\", твърди източникът.Според него президентът на САЩ Доналд Тръмп има \"всички основания да се чуди какво говори Матис зад гърба му\", след като в новата книга на известния американски журналист Боб Удуърд той твърди, че министърът на отбраната е казал, че Тръмп \"има разбиранията на петокласник или шестокласник\".По-рано днес Джеймс Матис излезе с изявление, в което подчерта, че никога не бил казвал думите, цитирани в книгата на Удуърд и разкритикува автора за намека му, че би \"показал презрение\" към президента.\"Пренебрежителните думи за президента, които са ми приписани в книгата на Удуърд, никога не са били изричани от мен или в мое присъствие\", настоява Матис.Междувременно Тръмп подчерта, че министърът на отбраната и други служители в неговата администрация са били \"обидени\" от книгата на Удуърд, чийто жанр бил \"фантастика\".По-късно Тръмп отрече информацията, че иска да смени военния министър. Тръмп настоя, че Матис е \"високоуважаван\" член на неговата администрация и няма да напуска поста.  По думите на американския държавен глава, Матис на своя глава е решил да излезе с изявление по темата, без да бъде притискан от когото и да било. Според Тръмп изявленията на Матис, както и на други членове на администрацията, са \"дискредитирали\" книгата на Удуърд. Той допълни, че неговите предшественици Барак Обама и Джордж У. Буш също са се оплаквали от \"липсата на точност\" в книгите на Удуърд за тях. ", "date": "2018.09.05", "title": "Тръмп търсел заместник на шефа на Пентагона, говорел лоши работи зад гърба му"}
