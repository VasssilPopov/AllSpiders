{"url": "https://news.bg/world/tramp-smartna-prisada-za-ubiystvo-na-politsay.html", "text": "Убийството на полицай трябва да бъде наказано със смъртно наказание. Това обяви американският президент Доналд Тръмп. Той говори в Националната академия на ФБР в Куантико, Вирджиния.Президентът дори подчерта, че \"ние ще защитим онези, които ни защитават\". \"Ние вярваме, че престъпниците, убиващи полицаи, трябва да бъдат осъдени на смърт\", добави Тръмп.\"Тревожно е, че увеличаването на броя на атаките срещу нашата полиция - каза той. - Миналата година полицията в Америка са били нападнати на всеки 10 минути През 2016 г. повече от 140 полицаи са били убити по време на изпълнение на задълженията си.\".Според доклад, публикуван през септември от Министерството на правосъдието, броят на убийствата в страната се е увеличил с 7,9% през 2016 г. в сравнение с предходната година. В Съединените щати са извършени 1,25 милиона насилствени престъпления, включително 1 750 убийства.Сега смъртното наказание се счита за приемлива мярка за наказание в 31 от 50-те американски щати. Основният начин  е смъртоносна инжекция.", "date": "2017.12.15", "title": "Тръмп: Смъртна присъда за убийство на полицай"}
{"url": "https://news.bg/world/za-parvi-pat-spacex-izstrelya-retsiklirana-raketa-i-korab-kam-mks.html", "text": "Американската компания SpaceX за първи път изстреля напълно рециклирана ракета и кораб от космодрума \"Кейп Канаверал\" в американския щат Флорида, съобщава Скай нюз.За първи път компанията изстреля ракета Falcon 9 и космически кораб Dragon, които са използвани и преди.От НАСА заявиха, че рециклираната ракета не носи допълнителен риск, въпреки че има някаква опасност. Но от агенцията поясниха, че ракетата е преминала през инспекция, направена от експерти на НАСА.Това е тринадесетата от общо 20 мисии до Международната космическа станция, договорени между компанията и НАСА.Корабът на този етап доставя само товари, въпреки че SpaceX разработва вариант за транспортиране на екипаж. SpaceX доставя над 2 100 килограма товар и материал за научни изследвания на станцията.", "date": "2017.12.15", "title": "За първи път SpaceX изстреля рециклирана ракета и кораб към МКС"}
{"url": "https://news.bg/finance/otvoriha-ofertite-ot-obshtestvenata-porachka-za-nadzor-na-remonta-na-65-5-km-patishta.html", "text": "Агенция \"Пътна инфраструктура\" (АПИ) отвори офертите в обществената поръчка за изпълнител на строителния надзор при рехабилитацията на 65.5 км третокласни пътища в Южна България.Със средства от Оперативна програма \"Региони в растеж\" 2014-2020 г. ще се ремонтират 27 км от път III-866 Смолян - Стойките - Широка лъка, 26 км от път III-507 Кърджали - Мост - Манастир и над 12 км от път IІІ-109 за Мелник.Обществената поръчка е в 3 обособени позиции.Позиция 1: Лот 24 Път III-866 Смолян - Стойките - Широка лъка, от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян. Постъпилите оферти за обособена позиция 1 са от:Позиция 2: Лот 25 Път IІІ-109 І-1 - Мелник, от км 0+528 до км 12+815, с обща дължина 12.287 км, област Благоевград. Постъпилите оферти за обособена позиция 2 са от:Позиция 3: Лот 26 Път III-507 Кърджали - Мост - Манастир от км 0+055 до км 26+109, с обща дължина 26,054 км, област Кърджали. Индикативна стойност: 300 000 лв. без ДДС. Постъпилите оферти за обособена позиция 3 са от:", "date": "2017.12.15", "title": "Отвориха офертите от обществената поръчка за надзор на ремонта на 65.5 км пътища"}
{"url": "https://news.bg/economics/izgrazhdat-sistema-za-avtomatichna-identifikatsiya-na-katastrofi-v-tunel-na-am-trakiya.html", "text": "Агенция \"Пътна инфраструктура\" стартира обществена поръчка за разработване и внедряване на интелигентна транспортна система на АМ \"Тракия\". Става въпрос за система за автоматична идентификация на пътните инциденти. Целта е да се повиши безопасността на движение по автомагистралата, спазвайки последните директиви на Европейския съюз в тази област.В тунел \"Траянови врата\" на магистралата ще бъде изградена уникална за България интелигентна система за автоматична идентификация на инциденти (Automatic Incident Detection - AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата.В съоръжението също така ще бъде монтирано ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др.На АМ \"Тракия\" ще бъдат монтирани и 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, актуалната пътната обстановка, въведените ограничение и алтернативните маршрути.С изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ \"Тракия\". Целта е повишаване безопасността на движение и спазване на ограниченията на скоростта.АПИ планира и друга новост по АМ \"Тракия\". Ще бъдат монтирани сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.Индикативната стойност на поръчката е 7 261 500 лв. без ДДС. Предвижда се периодът за изграждане на системата и въвеждането й в експлоатация да бъде до 24 месеца от сключването на договор с избрания изпълнител.Проектът се съфинансира от Оперативна програма \"Транспорт и транспортна инфраструктура\" 2014 - 2020 г. чрез Европейския фонд за регионално развитие.", "date": "2017.12.15", "title": "Изграждат система за автоматична идентификация на катастрофи в тунел на АМ „Тракия“"}
{"url": "https://news.bg/world/trima-ubiti-i-blizo-200-raneni-pri-sblasatsi-v-gaza-jerusalim-i-na-zapadniya-bryag.html", "text": "Израелски войници застреляха трима палестинци и раниха други 150 по време на демонстрации, придружени от сблъсъци.Информацията съобщиха от палестинското здравно министерство, цитирано от Ройтерс, АФП и други медии.В мюсюлманския свят втора седмица се провеждат протести, след като президентът на САЩ Доналд Тръмп призна Йерусалим за столица на Израел. Повечето от жертвите са на границата с Ивицата Газа, където хиляди палестинци се събраха и замеряха с камъни израелски войници от другата страна на оградата. Двама протестиращи са убити, включително един на инвалидна количка. 145 души са ранени. Според израелската армия около 3 500 палестинци са протестирали на границата. В окупирания Западен бряг един демонстрант е убит, а други петима са ранени при стрелба на израелската армия.Около 2 500 палестинци протестираха на Западния бряг.Израелските власти съобщиха, че са застреляли единия човек, след като е ранил с нож израелски войник. Свидетели заявиха пред Ройтерс, че палестинецът е имал нож и е носил нещо като колан с експлозиви. Палестински лекар заяви, че убитият не е носил бомба. Според израелския вестник \"Аарец\" при протестите на Западния бряг, в Източен Йерусалим и Газа са пострадали 190 души. ", "date": "2017.12.15", "title": "Трима убити и близо 200 ранени при сблъсъци в Газа, Йерусалим и на Западния бряг"}
{"url": "https://news.bg/regions/kola-pregazi-peshehodets-kray-letishte-burgas.html", "text": "Автомобил е прегазил пешеходец по пътя Бургас - Сарафово, в района на Летище \"Бургас\", съобщи \"\".Инцидентът е станал около 18.30 часа. Мъжът е загинал на място.Към момента самоличността на жертвата не е ясна. По първоначални данни става въпрос за мъж на около 60-годишна възраст. Той се е движил по пътното платно.Движението в района е затруднено. Екипите на \"Пътна полиция\" регулират преминаването на колите в участъка на катастрофата. Няма информация за воадча на автомобила.", "date": "2017.12.15", "title": "Кола прегази пешеходец край Летище \"Бургас\""}
{"url": "https://news.bg/world/frantsiya-bashar-asad-ne-iska-mir.html", "text": "Франция обвини Сирия, че нищо не прави за постигане на мирно споразумение след почти седем години война и алармира, че арабската страна е \"извършила масови престъпления\" в Източна Гута, където 400 000 души са обсадени от правителствените сили, съобщава Ройтерс.Вчера в Женева приключи поредният кръг инициирани от ООН преговори за Сирия. Специалният посланик на ООН за Сирия Стефан де Мистура предимно обвини за провала сирийското правителство. \"\", написа в \"Туитър\" посланикът на Франция в САЩ Жерар Аро и добави: \"Те не търсят политически компромис, а унищожаване на враговете си\".Въпреки че е сред водещите държави, които подкрепят сирийската опозиция, откакто Еманюел Макрон спечели президентските избори по-рано тази година Франция е с по-прагматичен подход. Сега според Париж оттеглянето на Башар Асад от властта не е предварително условие за разговори.Говорител на външното министерство на Франция заяви, че сирийският режим е отговорен за липсата на напредък на преговорите. Представителят добави, че \"\".", "date": "2017.12.15", "title": "Франция: Башар Асад не иска мир"}
{"url": "https://news.bg/health/vloshava-se-sastoyanieto-na-prostrelyaniya-v-yambol-taksimetrov-shofyor.html", "text": "Състоянието на  в Ямбол се влошава.Първоначално мъжът беше настанен за лечение в многопрофилната болница \"Св. Пантелеймон\". Неговото състояние обаче се е влошило и днес той е бил транспортиран в болницата в Стара Загора. Там лекарите трябва да оперират мъжа - трябва да извадят попадналите в белия му дроб сачми.Припомняме, таксиметровият шофьор беше прострелян привечер на 11 декември. Тогава двама ученици от спортното училище в Ямбол опитват да ограбят мъжа. След като той оказва съпротива, момчетата заплашват и прострелват жертвата в областта на гърба с преправена в огнестрелно оръжие въздушна пушка.Момчетата бяха заловени в рамките на няколко часа след инцидента. По-рано днес Окръжният съд в Ямбол уважи иска на прокуратурата двамата задържани да останат в ареста за постоянно.", "date": "2017.12.15", "title": "Влошава се състоянието на простреляния в Ямбол таксиметров шофьор"}
{"url": "https://news.bg/politics/vtoriyat-lift-na-bansko-nyama-da-razklati-koalitsiyata-kategorichen-neno-dimov.html", "text": "Министърът на околната среда и водите Нено Димов категорично отхвърли вероятността въпросът за изграждането на втори лифт в Банско да разклати управляващата коалиция между ГЕРБ и ОП, съобщи БНТ.Запитан дали съществува такава опасност, Димов отговори: \"О, не, не мисля, че има такава опасност. Нещо повече - вторият лифт на Банско виждам, че има много съществен консенсус.\"Припомняме, съмненията за напрежение в управляващата коалиция възникнаха след остро изказване на вицепремиера Валери Симеонов, че премиерът Бойко Борисов умишлено саботира усилията му за изграждането на втори лифт в Банско. Гневът на Симеонов беше предизвикан от решението да бъде изтеглена точката за втория лифт на Банско от дневния ред на правителственото заседание преди дни.Припомняме и че по-рано днес председателят на ПГ на ГЕРБ Цветан Цветанов потвърди, че съществува известно напрежение в коалицията. По думите му във всяка една коалиция има едно определено напрежение. След разговор със Симеонов обаче Цветанов увери, че правителството е стабилно, мнозинството също е стабилно и сплотено. Той даже се пошегува, че някои колеги от други парламентарни групи определят коалицията като \"малко италианско семейство\".Нено Димов обясни и защо точката за втория лифт на Банско е била изтеглена от дневния ред. По думите му на 22 декември изтича срокът за обществено обсъждане на плана за управление на национален парк \"Пирин\", а планът и концесионият договор ще бъдат внесени заедно за обсъждане от правителството, след като бъдат обработени препоръките от общественото обсъждане.Вицепремиерът Томислав Дончев също коментира ситуацията. По думите му Симеонов е приел въпроса за втория лифт в Банско с ентусиазъм. Той подчерта, че стриктно трябва да се спазва точката и запетайката на закона.Според Дончев напрежение няма, но понякога има търкания и разногласия. \"Това е напълно нормално, даже би било подозрително да не е така. Как очаквате винаги всички хора, всички политически формации винаги да мислят едно и също. Ако би било така, аз бих бил притеснен\", добави Дончев.", "date": "2017.12.15", "title": "Вторият лифт на Банско няма да разклати коалицията, категоричен Нено Димов"}
{"url": "https://news.bg/crime/razsledvat-bivsh-zamestnik-kmet-na-haskovo-za-krazhba-na-tok.html", "text": "Бивш областен управител и бивш заместник-кмет на Хасково е разследван за кражба на ток. Тя е засечена преди два дни от техници на енергото при смяна на електромера на бизнес сграда на Минко Ангелов, разказва Би Ти Ви.\"Става дума за неправомерно присъединен кабел към електроразпределителната мрежа на дружеството\", обясни Крум Косев от ЕВН.Кабелът черпел ток преди електромера и е захранвал 10 офиса и един магазин, чиито наематели всеки месец плащали на Ангелов.До енергото обаче пари за ток от този електромер не са стигали. През годините са заплащани единствено мрежови цени, допълни Крум Косев.За кражбата на ток Ангелов отрича.\"Ако има някакви нередности и технически пропуски, не са при нас, а са в ЕВН\", каза Митко Ангелов.За ситуацията бившият областен управител обвинява инкасаторите, които не са реагирали по- рано, а самият той не разбрал, че не плаща за този ток.\"Ние имаме 10 партиди може би. Никой не ги е гледал, просто идва фактура от ЕВН, която се плаща по банка, идва обща, обясни Митко Ангелов.Той каза, че сметката му за ток през последния месец може би е 2000 лв.По случая е образувано досъдебно производство за незаконно присъединяване към мрежата, за което законът предвижда до 5 години затвор и глоба до 15 хиляди лева.", "date": "2017.12.15", "title": "Разследват бивш заместник-кмет на Хасково за кражба на ток"}
{"url": "https://news.bg/health/davki-ot-yuzhna-koreya-sa-natrovili-uchenitsite-ot-bankya.html", "text": "Най-вероятната причина за натравянето на учениците от Банкя са дъвки с изтекъл срок за годност.Припомняме, 6 деца бяха приети в токсикологията на УМБАЛСМ \"Пирогов\" със съмнения за хранително натравяне с дъвки.Стана ясно, че съученик на натровените деца се е сдобил с дъвки с произход Южна Корея. Дъвките са били с изтекъл срок за годност. Детето раздало дъвките на съучениците си, които били любопитни. Някои от децата взели голямо количество дъвки, някои също така преглъщали дъвките.Пострадалите деца са 6 - 4 момчета и 2 момичета. Децата са на 12 години и всички са ученици от 78-о училище \"Христо Смирненски\" в Банкя.Началникът на отделението по токсикология в \"Пирогов\" доц. Маргарита Гешева заяви пред БНР, че децата са със силно изявени болки в стомашната и коремна област, с главоболие и гадене. Момичетата били по-тежко засегнати. Едно от момиченцата е повърнало двукратно.\"Яли са южнокорейски дъвки. Подсладителят в дъвката е сорбитол - едно средство, което е с висока плътност и се използва, понякога, и като слабително. Това е първият инцидент с дъвка, който получаваме. Може би сорбитолът е предполагаемо, може да предизвика някакви коремни оплаквания\", обясни Гешева и допълни, че децата ще останат под лекарско наблюдение в рамките на следващите два дни.Поради съмнение, че е възможно дъвките да са съдържали и други вещества, добавени след производството им, са направени и допълнителни изследвания - децата са били тествани за наркотици. Резултатите били отрицателни.", "date": "2017.12.15", "title": "Дъвки от Южна Корея са натровили учениците от Банкя?"}
{"url": "https://news.bg/world/erdogan-ako-zagubim-erusalim-gubim-meka.html", "text": "Ако загубим Ерусалим, губим Мека, предупреди турският президент Реджеп Ердоган.Той говори на раздаването на литературните награди в Конгресния център \"Лутфи Кидар\".\"Ако ние загубим Ерусалим, то ние няма да можем да защитим Медина. Ако загубим Медина, то ние ще загубим Мека и Кааба\", предупреди Ердоган.Той дори отбеляза, че Турция е нападана непрекъснато, защото в момента се ражда силна Турция.Ердоган обеща Анкара да предприеме инициатива за обезсилването на решението на Доналд Тръмп да признае Ерусалим за столица на Израел.", "date": "2017.12.15", "title": "Ердоган: Ако загубим Ерусалим, губим Мека"}
{"url": "https://news.bg/world/silen-trus-udari-dzhakarta.html", "text": "Най-малко двама души са загинали, а други седем бяха ранени при силното земетресение в Индонезия вчера. По-рано бе съобщено за една жертва и шестима пострадали.Силно земетресение с магнитуд 6,5 разтърси индонезийската столица Джакарта, съобщава АП.Агенцията съобщава за жертви, чийто брой не е уточнен, и за рухнали сгради. Властите издадоха предупреждение за цунами за части от бреговата ивица.Силният трус е усетен и в други градове на най-гъстонаселения остров Ява. Земетресението е продължило около 20 секунди.То е принудило хиляди хора да излязат панически от сградите на улиците. Жителите на крайбрежните райони бягат към вътрешността на остров Ява.", "date": "2017.12.15", "title": "Силен трус удари Джакарта"}
{"url": "https://news.bg/world/avioliniya-otkazala-da-kachi-patnik-s-hiv.html", "text": "Авиокомпания е отказала да качи пътник с ХИВ, разкрива в. \"Индипендънт\".Инцидентът е станал на 5 ноември. 38-годишният Питър Финли е трябвало да лети от Единбърг до египетския курорт Хургада.При чекирането си той декларирал, че носи лекарства за своето заболяване. Той с учудване чул, че служителят от \"Търкиш еърлайнс\" поискал от него документ, че не е заплаха за останалите пътници в самолета.През последните години бяха затегнати правилата за авиационна сигурност. От турската авиокомпания заявиха, че изискването на документ от лекар е задължително и изключения не се правят.", "date": "2017.12.15", "title": "Авиолиния отказала да качи пътник с ХИВ"}
{"url": "https://news.bg/world/populisti-i-konservatori-dogovoriha-kabinet-v-avstriya.html", "text": "Австрия избегна политическата криза. Популисти и консерватори договориха правителство, съобщи Ройтерс.Агенцията отбеляза, че Австрия ще стане единствената западноевропейска страна, в чието правителство участва крайнодясна партия.31-годишният Себастиан Курц от Австрийската народна партия ще стане най-младият премиер.Лидерът на Австрийската партия на свободата Хайнц-Кристиан Щрахе да стане вицеканцлер. Все пак двамата лидери преговаряха в продължение на около 7 седмици, преди да постигнат споразумение.Целта им беше да намалят данъка върху доходите, да свият бюрокрацията, да засилят пряката демокрация и да ограничат допълнително имиграцията.", "date": "2017.12.15", "title": "Популисти и консерватори договориха кабинет в Австрия"}
{"url": "https://news.bg/society/emil-koshlukov-vliza-kato-programen-direktor-v-bnt1.html", "text": "От 18 декември Емил Кошлуков оглавява дирекция \"Програма БНТ1\" на обществената медия. Като програмен директор, той ще отговоря за стратегическото планиране на основния канал на БНТ.Дирекцията включва два от ключовите продуцентски центрове, които развиват както вътрешния потенциал на телевизията, така и привличането на независими външни продуценти.\"Емил Кошлуков доказа, че има модерна визия за обществената телевизия, при това го направи открито и публично. Не е задължително конкурентите да са и съперници. Присъединяването на силни личности с професионални качества е приоритет за БНТ\", заяви генералният директор Константин Каменаров.", "date": "2017.12.15", "title": "Емил Кошлуков влиза като програмен директор в БНТ1"}
{"url": "https://news.bg/regions/patishtata-v-stranata-sa-predimno-suhi-v-planinite-chastichno-zaledeni-i-obraboteni.html", "text": "Информация за състоянието на републиканските пътища към 17:30 ч. на 15.12.2017 г.Температурите са в интервала от 0° до 20°. Времето над по-голямата част от страната е ясно. Слаб вятър духа в областите Видин, Враца Добрич, Кърджали, Пазарджик, Перник, Смолян и София.Пътните настилки в страната са предимно сухи, по усойните райони - мокри, а в планинските - частично заледени и обработени.Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.  до 18.12.2017 г. в участъка от км 324 до км 359 в Карнобат - Ветрен се извършват ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено движението на МПС над 15 т.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: до 25.12.2017 г. движението в посока Перник е само в активната лента от км 78+500 до км 79+500, поради аварийни дейности.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 до 30.09.2018 г. е ограничено движението за всички МПС, поради намален габарит на пътното тяло. Поставена е необходимата сигнализация, указваща забраната. от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 до 31.12.2017 г. е ограничено движението на МПС над 10 т. Обходен маршрут: Кичево-Оброчище.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т поради стесняване на пътното платно до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г.;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 18.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-402: Движението по път III-402 кръстовище с път I-4 (София - Варна) - Старо село от км 2+600 до км 6+300 е ограничено от 08:00 до 17:00 часа поради ремонт на асфалтовата настилка до 16.12.2017 г. По път I-4 - от кръстовището с път III-402-Сопот-Микре-пътен възел Абланица; По път II-35 от пътен възел Абланица-Лешница-гара Добродан (кръстовище с път III-402.)Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: за посока София: гр. Баня - с. Марино поле - гр. Карлово и път I-6 Карлово - София; за посока Бургас: гр. Баня - с. Васил Левски и път I-6 Карлово - Бургас. Срок до 22.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.15", "title": "Пътищата в страната са предимно сухи, в планините частично заледени и обработени"}
{"url": "https://news.bg/tourism/angelkova-zove-za-obedinen-bransh-na-sreshta-s-bhra.html", "text": "Министърът на туризма Николина Ангелкова проведе работна среща с ръководството на Българската хотелиерска и ресторантьорска асоциация - БХРА, за да начертаят съвместни инициативи, които да подпомогнат бранша и работата с кадрите в туризма.Ръководството на хотелиерската и ресторантьорска асоциация заяви желанието си за съвместна работа с Министерството на туризма с креативни идеи в полза на българския туризъм.\"Призовавам за обединение на туристическия бранш и ще подкрепим всякакви инициативи, които ще подпомогнат работата му\", заяви министър Ангелкова. Тя припомни, че Министерството на туризма създава обществен съвет, в който ще се включат широк кръг експерти от туристическия сектор. МинистърАнгелкова представи и наситената международна програма в туризма за 2018 г., както и срещите на високо ниво в туризма, планирани в рамките на българското председателство на Съвета на Европейския съюз. Прогнозите на световните туроператори дават сериозни основания за увеличаване на чуждестранните туристи. В тази връзка Министерството на туризма е подготвило комуникационна кампания, която да представи страната ни по най-добрия начин пред туристите от генериращите за България туристически пазари, каза министърът.Тя и ръководството на БХРА обсъдиха възможността да действат в работен порядък за съвместна организация на задълбочен дебат за кадрите в туризма, на който да очертаят мерки за критерии, с които обективно да се оценяват работещите в туризма и от тази оценка да зависи и тяхното заплащане.Постигна се съгласие и че са нужни механизми за мотивиране на кадрите в туризма към усъвършенстване, за да се гарантира качеството на българския туристически продукт.", "date": "2017.12.15", "title": "Ангелкова зове за обединен бранш на среща с БХРА "}
{"url": "https://news.bg/euronews/balgarskite-i-rumanskite-evrodeputati-iskat-nezabavno-reshenie-za-shengen.html", "text": "Българските и румънски евродепутати от всички политически групи призовават за незабавно вземане на решение за приемането на двете страни в Шенген на базата на установените и вече изпълнени критерии.Евродепутатите са изпратили писмо със своя обща позиция по инициативата на Петър Курумбашев. Писмото е адресирано до председателя на Европейския съвет Доналд Туск, както и до държавните глави на страните, блокиращи финализирането на процеса повече от 6 години.В общата позиция българските и румънски представители в ЕП припомнят, че Европейският съвет, Съветът на министрите, и  са констатирали нееднократно, че двете държави са изпълнили всички критериите. Евродепутатите посочва и че ако продължи спирането на страните да влязат в Шенгенското пространство, това ще доведе до икономическите последици.Евродепутатите са категорични, че въвеждането на нови критерии за държави, които вече са започнали процеса по присъединяване, е неприемливо.Според инициатора на общата позиция Петър Курумбашев България е изпълнила от шест години насам критериите за членство в Шенген и спъването на страната ни е незаслужено и по политически причини. \"Надявам се, че подкрепата на ЕП за присъединяването на България и Румъния към Шенген ще има основна тежест при предстоящото решение на Съвета на ЕС\", посочва европейският депутат.Според евродепутата Асим Адемов е жизненоважно да се демонстрира сплотеност и солидарност в Европа, особено сега, във време на нарастващо разделение и разочарование на стария континент. \"ЕС трябва да демонстрира способността си да отговаря на нуждите на всички свои граждани. Настоящата ситуация само засилва популистките гласове и засилва чувството на второстепенност и маловажност\", допълни той.Според евродепутата Емил Радев \"общата декларация на българските и румънските евродепутати от всички политически групи в Европейския парламент е доказателство, че желанието ни да гарантираме на нашите съграждани същите права и привилегии като на другите европейски граждани седи над политически или национални различия\".Евродепутата Филиз Хюсменова призова Съвета на ЕС да вземе решение, което да бъде както в полза на Съюза, така и в полза на държавите членки, \"а именно - да отвори вратите на Шенгенското пространство.\"Според Ангел Джамбазки е време в Европа да се сложи край на .Общата позиция на българските и румънските евродепутати е била приета в понеделник в Страсбург по време на съвместно заседание. На заседанието присъствали министърът за българското председателство на Съвета на ЕС Лиляна Павлова и министърът по Европейските въпроси на Румъния Виктор Негреску.", "date": "2017.12.15", "title": "Българските и румънските евродепутати искат незабавно решение за Шенген"}
{"url": "https://news.bg/world/strelba-na-letishteto-v-amsterdam-po-mazh-razmahval-nozh.html", "text": "Холандската полиция съобщи, че са простреляли мъж, размахвал нож на летище \"Схипхол\" в Амстердам, информират АФП и Ройтерс.Това е принудило властите да евакуират сградата.В \"Туитър\" военната полиция написа, че \"ситуацията е безопасна\" и заподозряният е задържан.Няма пострадали хора. Припомняме, вчера беше извършена атака в южния град Маастрихт, при която загинаха двама души.", "date": "2017.12.15", "title": "Стрелба на летището в Амстердам по мъж, размахвал нож"}
{"url": "https://news.bg/regions/pozhar-v-zhilishten-blok-v-blagoevgrad.html", "text": "Пожар е възникнал в жилищен блок на улица \"Дойран\" в Благоевград, съобщи Фокус.На мястото на инцидента веднага е бил изпратен екип на пожарната в областния град. Заради близкото разположение на сградата на пожарната, екипът се отзовава незабавно на сигнала и успява да изгаси огъня за минути.Няма данни за пострадали хора. Към момента се изясняват причините, довели до пожара.", "date": "2017.12.15", "title": "Пожар в жилищен блок в Благоевград"}
{"url": "https://news.bg/crime/zadarzhaha-4-mnimi-politsai-v-svilengrad.html", "text": "Четирима мъже, представящи се за полицаи, са арестувани в Свиленград.Мъжете са задържани след подаден сигнал. Сигналът е бил подаден от турски гражданин малко след полунощ днес. В сигнала се посочвало, че мъже в зелени полицейски униформи са спрели управлявания от турския гражданин товарен автомобил в района на разклона за АМ \"Марица\", край град Любимец.След като спрели водача, мъжете поискали от него пари. Той им дал 5 евро и си тръгнал.Към мястото веднага са били изпратени екипи на полицията. Междувременно друг турски шофьор подава втори сигнал за същата случка. Шофьорът обаче уточнява, че подава сигнала от ГКПП - \"Капитан Андреево\" и че не е спрял на подадения стоп сигнал, защото \"полицаите\" не били със служебен автомобил.Полицаите задържат своите мними колеги веднага след като пристигат на мястото. Оказва се, че извършителите са на възраст между 19 и 24 години.Задържаните веднага признали вината си. Те са задържани за срок до 24 часа. По случая е образувано досъдебно производство.", "date": "2017.12.15", "title": "Задържаха 4 мними полицаи в Свиленград"}
{"url": "https://news.bg/politics/borisov-ot-bryuksel-prerazglezhda-moratoriuma-i-toy-prodal-nyakoga-vsichko-za-ampuli.html", "text": "Премиерът Бойко Борисов коментира от Брюксел, че е готов да преразгледа, ако трябва и след среща с Радев, мораториума с лекарствата.\"Майка ми, Бог да я прости, умря от рак. Ние със сестра ми си продадохме, каквото имахме\", спомни си Борисов и обясни, че това е станало за да купуват молекула, струваща 8 000 за борба с рака. Майката обаче починала скоро след това.\"Готов съм да предложа преразглеждане на мораториума за лекарствата. Ако в 1/3 от 28-те страни в ЕС има дадено лекарство, което се употребява, ще го платим веднага, за да го пуснем на пазара. Не считам, че другите държави са лобисти или такива, каквито искат да ни изкарат нас. Ние сме прогнозируемо правителство, не искам да си играят със страховете на хората\", обясни Борисов.Припомняме, по-рано днес президентът Румен Радев определи отхвърлянето на  в Народното събрание като цинично и брутално действие. Малко след това премиерът, който се намира в Брюксел, също коментира казуса, който соицалистите се заканиха да отнесат към Конституционния съд.По думите му това, което прави действията на правителството и депутатите, гласували за отхвърлянето на ветото, цинични и брутални е, че само ден преди отхвърлянето на ветото Министерският съвет е \"извадил\" около  в рамките на около 1 час от заседанието си. \"Хвърлиха се и изчезнаха по критерии и механизми, които са неясни\", посочи още Румен Радев.\"Въобще . Имаше избори със служебно правителство от президента Радев. На всеки 6 месеца, като на някой нещо не му харесва, да правим избори ли? И то точно по време на председателството ни, когато полагаме толкова усилия\", коментира Борисов предстоящият вот на недоверие.\"В речта си Юнкер ни даде за пример за финансовото ни състояние. Шефът на ЕЦБ каза, че сме постигнали \"впечатляващ\" успех, това беше точната дума\", поясни още премиерът.\"Вчера лично говорих с немските офицери в България, ясно е, че БСП и ДПС искат провал на председателството. Надявам се Доган да говори с хората от партията си. Те искат държавата ни да се провали сега. Ние сами се дърпаме да сме си в казана с катрана. Само вижте как са подбрали датата на вота на недоверие. Това ли е градивната опозиция. Те умират да се сринем и в руините те да се опитват отново да крадат. Ще се съпротивляваме този път много\", възмущава се Борисов.\"Аз знам какво говорят Юнкер, Меркел, Макрон, Ципрас. Всички са категорични, че трябва да запазим моста с Турция, защото иначе всички тези бежанци, които са там, ще дойдат в Европа през България и Гърция\", коментира премиерът.\"Естония се справи добре, особено в сферите за киберсигурността.  , за да може да не се прекъсне процеса и нещата да се продължат\", обясни Борисов.\"Темата за Брекзит е много сложна, аз тайно се надявам, че един ден Великобритания ще се върне в ЕС след всичките мъки, които ще преживеем и те, и ние\", допълни той.\"Призовавам колегите от БСП и ДПС да проявят за тези 6 месеца и малко разум. Имаме редки шансове, след това можем да си покажем българския характер. Разбирам, че завистта е голяма, но в тези 6 месеца да се опитат и те да са малко българи\", коментира Бойко Борисов.", "date": "2017.12.15", "title": "Борисов от Брюксел преразглежда мораториума - и той продал някога всичко за ампули"}
{"url": "https://news.bg/world/amerikantsite-smyatat-che-tramp-e-napravil-neshto-nezakonno.html", "text": "Повечето американци смятат, че президентът на САЩ Доналд Тръмп е направил нещо незаконно или най-малко неетично относно връзките между президентската му кампания и Русия. Те също така са на мнение, че той се опитва да възпрепятства разследването за възможни връзки на кампанията му с Русия, съобщава АП.Но новото социологическо проучване на Associated Press-NORC показва, че дълбоко разделената страна е повече разтревожена за здравеопазването и икономиката, отколкото за някакви връзки на Тръмп с Кремъл.Изследването също разкрива, че американците не са щастливи от начина, по който Тръмп действа по отношение воденото от Конгреса и специалния прокурор Робърт Мълър разследване. Четирима на 10 американци вярват, че президентът е направил нещо незаконно що се отнася до Русия, докато трима на десетима американци казват, че той най-малко е направил нещо в разрез с етиката. 68% пък не одобряват действията му за разследването.Има и значително партийно разделение. Демократите са далеч по-разтревожени от действията на Тръмп в сравнение с републиканците. 62 на сто от демократите заявяват, че Тръмп е направил нещо незаконно, докато 5% от републиканците споделят това мнение. Сред републиканците 33 на сто са на мнение, че той е направил нещо неетично, докато 60% - Тръмп не е направил нищо грешно.63% от анкетираните американци смятат, че Тръмп се е опитал да възпрепятства разследването дали предизборният му щаб е имал контакти с Русия.Четирима на 10 американци отговарят, че разследването за намеса на Русия е много или изключително важно за тях. В проучването, проведено от 7 до 11 декември, са участвали 1 020 души.", "date": "2017.12.15", "title": "Американците смятат, че Тръмп е направил нещо незаконно"}
{"url": "https://news.bg/crime/direktsiya-mitnitsi-se-sdobi-s-2-spetsavtomobila-za-nelegalni-migranti.html", "text": " Министерството на правосъдието подари 2 специализирани автомобила на Дирекция \"Митници\".Специализираните автомобили са предназначени за транспорт на нелегално пребиваващи в България и подлежащи на връщане чуждестранни граждани. Автомобилите ще подпомогнат Дирекция \"Миграция\" в обезпечаването и изпълнението на техните задачи.Колите бяха дарени на кратка церемония на територията на Специален дом за временно настаняване на чужденци - София.Директорът на дирекция \"Миграция\" към МВР комисар Николай Николов прие ключовете от двата специализирани автомобила \" Volkswagen\" от Ерик де Борст, генерален директор в Агенция \"Институции за лишаване от свобода\". Той бе придружен от Марко ван Гендерен и г-н Судеш Сукраж - представители на дирекция \"Международни въпроси\" към Министерството на правосъдието и сигурността на Кралство Нидерландия.", "date": "2017.12.15", "title": "Дирекция \"Митници\" се сдоби с 2 спецавтомобила за нелегални мигранти"}
{"url": "https://news.bg/education/mon-svarzva-biznes-i-obrazovanie-s-onlayn-platforma-v-stolitsata.html", "text": "Министърът на образованието и науката Красимир Вълчев и главният изпълнителен директор на Столичната общинска агенция за приватизация и инвестиции Владимир Николов подписаха днес Меморандум за сътрудничество, чиято цел е да свърже бизнеса и образованието.Професионалното образование и като цяло реализацията на учениците е приоритет не само на МОН, но и на правителството, посочи министър Красимир Вълчев. Идеята е да свържем директно бизнеса и образованието, посочи Владимир Николов. В интернет базирана платформа, до която ще има безплатен и неограничен достъп, фирмите ще могат да обявяват стажове и обучения, както и свободни работни места. Бъдещата \"Дигитална карта на образователната система в Столичната община за подготовка на кадри\" ще дава актуална информация в кое училище колко ученици и по какви специалности се подготвят. Очаква се платформата да стартира през март.Амбицията е този проект от регионален да стане национален. ", "date": "2017.12.15", "title": "МОН свързва бизнес и образование с онлайн платформа в столицата"}
{"url": "https://news.bg/world/predstoyat-tezhki-pregovori-predupredi-es-london.html", "text": "Основните лидери на ЕС обявиха, че втората фаза от преговорите за Брекзит ще бъде още по-тежка, пишат британските вестници \"Гардиън\" и \"Индипендънт\".По-рано днес евролидерите дадоха зелена светлина за започване на втора фаза от преговорите за Брекзит.Германският канцлер Ангела Меркел заяви след края на последната среща на върха на ЕС за тази година, че втората фаза от преговорите ще бъде \"дори по-тежка\". Тя приветства \"единството\" на 27-те страни членки, както и френският президент Еманюел Макрон, който също бе на пресконференцията с канцлера.Макрон поясни, че са успели да запазят целостта на единния пазар и съгласуваност с \"нашите правила\".Според двамата политици решението за пристъпване към втората фаза представлява значителен напредък.Председателят на Европейския съвет Доналд Туск и председателят на Европейската комисия Жан-Клод Юнкер също дадоха съвместна пресконференция.Туск разкри, че съюзът започва \"проучвателни контакти\" с Великобритания за отношенията след Брекзит. Преговорите, по думите му, ще започнат през следващата година., каза Туск.Според него целта на Мей да се сключи окончателно споразумение до март 2019 г. е \"реалистична\", но преговорите ще бъдат \"драматично различни\" от първата фаза.Той призова за запазване на единството и \"повече яснота за тяхната (Великобритания) визия\".Юнкер изрази увереност споразумението за Брекзит да бъде одобрено от Европейския парламент и Лондон. Той обеща да работят с \"нашите британски приятели\". Юнкер е \"убеден\", че споразумението може да бъде ратифицирано до октомври 2018 г.Истинските преговори по втората фаза ще започнат от март 2018 г. Не мога да кажа кога ще приключат, добави той.", "date": "2017.12.15", "title": "Предстоят тежки преговори, предупреди ЕС Лондон"}
{"url": "https://news.bg/crime/tsatsarov-za-edinen-registar-za-srs.html", "text": "\"В медиите г-н Рашков хвърли много тежки обвинения. Тези тежки обвинения трябва да получат отговор. Мисля, че отговорите на тези тежки обвинения трябва да бъдат дадени в стила на г-н Рашков.\". Така главният прокурор Сотир Цацаров мотивира искането си за изслушване на председателя на Националното бюро за контрол на СРС Бойко Рашков и цялата служба в Комисията за контрол на службите и Комисията по вътрешна сигурност в парламента.По думите на Цацаров всичко, което Рашков твърди, трябва да получи отговор в парламентарните комисии. Според него трябва да се чуе становището на цялото бюро за контрол на СРС.Нямам никакво намерение да влизам в личен диспут с Рашков, увери Цацаров и поясни, че каквото и да говори председателят на Бюрото, трябва да бъде с документи, а \"това мисля, че не е силната му страна\".По думите на главния прокурор през 2015 г Рашков е заявил, че Бюрото разполага с методика за извършване на проверка. Той е поискал тази методика с две писма до Бюрото и с писма до всеки от членовете, но не я е получил. \"Аз твърдя, че те тази методика я нямат\", категоричен беше Цацаров.Тогава е получил писмо от Рашков да изпрати указание до прокуратурите, с което да съдействат на членовете на Бюрото. Такова указание има, но според Рашков то пречи на Бюрото да си вършат работата. Цацаров поясни, че това указание е от 2015 г и две години то не му е пречило да си върши работата.Цацаров коментира дали членовете на Бюрото за контрол на СРС имат достъп до записите на Специалните разузнавателни средства. По думите му, Бюрото контролира даване на разрешението за СРС, законно ли е, спазен ли е срока, правилно ли е дадено от съда.Главният прокурор попита защо при тези правомощия на Бюрото те трябва да четат материалите, до които имат достъп разследващите. Данните относно съдържанието на СРС-тата по закон нямат право да се четат от Бюрото за контрол на СРС. Има забрана по НПК, уточни главния прокурор.Трябва да има единен регистър на СРС, категоричен беше Цацаров. Това трябва да стане с изменение в закона за СРС. Според него няма пречка този регистър да бъде в Бюрото.", "date": "2017.12.15", "title": "Цацаров „за“ единен регистър за СРС "}
{"url": "https://news.bg/crime/ostavat-v-aresta-momchetata-prostrelyali-taksimetrov-shofyor-v-yambol.html", "text": "Остават в ареста в Ямбол. Те са обвинени в извършването на грабеж и опит за убийство на таксиметров шофьор, съобщиха от Окръжна прокуратура в Ямбол.Симеон Д. е на 18 години, а Костадин С. е непълнолетен. И двамата са от Ямбол. Около 20.30 часа на 11 декември двамата в съучастие са направили опит да отнемат чужди движими вещи от владението на 31 - годишен таксиметров шофьор. Двамата младежи се опитали да задигнат лек автомобил \"Форд\" и парите от оборота на таксиметровия шофьор. За целта двамата употребили сила и заплашване - възпроизвели изстрели с газов пистолет и въздушна пушка в областта на гърба на водача, което според прокуратурата е опит за убийство.Мотивите на държавното обвинение за постоянното задържане на младежите са, че те могат да извършат друго престъпление или да се укрият. Прокуратурата имала и обосновано предположение, че именно двамата са извършители на деянието.Определението на Окръжния съд в Ямбол подлежи на обжалване пред Апелативен съд - Бургас.", "date": "2017.12.15", "title": "Остават в ареста момчетата, простреляли таксиметров шофьор в Ямбол"}
{"url": "https://news.bg/energy/darzhavnite-energiyni-druzhestva-davat-toka-si-na-energiynata-borsa.html", "text": "Държавните енергийни дружества стриктно изпълняват своите задължения за осигуряване на електроенергия на свободния пазар. Тези компании са АЕЦ \"Козлодуй\", \"Национална електрическа компания\" ЕАД и ТЕЦ \"Марица Изток\" 2. По информация на НЕК, от енергията, която тя предлага на борсата, ежедневно остават непродадени между 50 и 300 МВт. Тези данни бяха изнесени по време на среща на министъра на енергетиката Теменужка Петкова с представители на големите индустриални предприятия по повод твърдения за недостиг на електроенергия на свободния пазар и повишаване на цените, съобщиха от Министерството на енергетиката.Припомняме, по-рано през деня в пленарна зала депутатът и бивш енергиен министър Делян Добрев обяви, че: \"търговци на електрическа енергия рекетират, дерибействат бизнеса в България\".Усилията на министерството са насочени към създаване на условия за по-добра конкурентоспособност на бизнеса, което е от полза за цялото общество, подчерта Петкова.Тя припомни, че за година на индустрията са изплатени 300 млн. лв. от Фонд \"Сигурност на Електроенергийната система\". Това е държавна помощ по реда на Наредбата за намаляване тежестта, свързана с разходите за енергия от възобновяеми източници.Министър Петкова поясни, че Министерството на енергетиката не може да регулира цените, които се определят на свободния пазар, като резултат от търсенето и предлагането.Енергийният министър изрази готовност нейното ведомство да домакинства на среща между представители на КЕВР, както и на търговците на електроенергия. Целта е, ако има проблем, да се идентифицират и всички заедно да положат усилия за разрешаването му, каза Теменужка Петкова. Обсъждането се планира за идната седмица.", "date": "2017.12.15", "title": "Държавните енергийни дружества дават тока си на енергийната борса"}
{"url": "https://news.bg/world/nova-nadezhda-za-izlizane-ot-politicheskata-kriza-v-germaniya.html", "text": "Социалдемократическата партия на Германия се съгласи да започне проучвателни преговори за формиране на правителство с консерваторите на канцлера Ангела Меркел. Това заяви източник от партията, цитиран от Ройтерс.Осведомителната агенция отбелязва, че новината увеличава надеждите за прекратяване на изключително необичайната политическа криза в най-голямата икономика в Европа.По-рано днес съобщихме, че лидерът на Германската социалдемократическа партия (ГСДП) Мартин Шулц е препоръчал партията му да започне проучвателни преговори с консерваторите.Лидерът на социалдемократите Мартин Шулц се срещна с ръководството на партията и им препоръча да оттеглят обещанието си партията да остане в опозиция след тежката загуба на изборите през септември, каза източникът пред Ройтерс.Те приеха препоръката му, добави представителят.Партийните членове все още трябва да одобрят всеки ход, за да се върнат в правителството, което означава, че в близкия месец няма да започнат преговори с консерваторите.Източникът добави, че те ще гласуват на специален конгрес на 14 януари. Междувременно социологическо проучване на телевизия ARD показва, че 61% от анкетираните подкрепят подновяване на Голяма коалиция между консерваторите и социалдемократите.", "date": "2017.12.15", "title": "Нова надежда за излизане от политическата криза в Германия"}
{"url": "https://news.bg/int-politics/novi-sblasatsi-mezhdu-palestintsi-i-izraeltsi-zaradi-jerusalim.html", "text": "Протестиращи палестинци влязоха в сблъсъци с израелски сили за сигурност, докато конфронтацията продължава заради решението на американския президент Доналд Тръмп да признае Йерусалим за столица на Израел през миналата седмица, съобщава \"Асошиейтед прес\".След петъчните мюсюлмански молитви, палестинците са хвърляли камъни по израелски войници, които са отговорили със сълзотворен газ в Западния бряг и по границата между Израел и Ивицата Газа.Израелската полиция заяви, че палестинец е бил прострелян, след като той нападнал полицай с нож близо до град Рамала в Западния бряг. Полицаят бил ранен леко в рамото. Нападателят е бил откаран от мястото на събитията от медицинската служба на Червения кръст. Състоянието му остава неясно.Говорителят на здравното министерство на Газа от своя страна заяви, че петима палестинци са били ранени при сблъсъци на две места по границата на Газа с Израел. Той уточни, че те са били ранени от жив огън и състоянието им не е тежко.Палестинците започнаха сблъсъци с израелски войници в Западния бряг и по границата на Газа, веднага след като Тръмп призна Йерусалим за столица на Израел. Ислямистката екстремистка палестинска групировка ХАМАС, която контролира Ивицата Газа, призова за нова интифада срещу Израел в отговор на решението на Тръмп.Решението на Тръмп се отклони от водената от десетилетия политика на САЩ, която се изразяваше в това, че съдбата на Йерусалим трябва да бъде решена чрез преговори между израелци и палестинци. Протести в отговор на решението на Тръмп бяха организирани и в други арабски и мюсюлмански страни в Близкия изток и по света.", "date": "2017.12.15", "title": "Нови сблъсъци между палестинци и израелци заради Йерусалим"}
{"url": "https://news.bg/world/fsb-arestuvaha-sedmina-podgotvyali-teroristichni-aktove-v-sankt-peterburg.html", "text": "От Федералната служба за сигурност в Санкт Петербург арестуваха седмина, подготвяли терористичен акт в руския град. Това съобщиха от Федералната служба за сигурност (ФСБ), цитирани от ТАСС.\"Федералната служба за сигурност след проведени оперативно разяснителни мероприятия в Санкт Петербург пресече незаконна дейност на конспиративна клетка поддръжници на международната терористична организация \"Ислямска държава\", се казва в съобщението от силите за сигурност.В документа се отбелязва, че терористичната клетка е ръководена от чужбина чрез Telegram.Те са планирали на 16 декември да извършат терористични атове на камикадзета в едно от култовите учреждения, а така също и да убият граждани чрез самоделни взривни устройства в местата, където има много хора.В съобщението се казва, че е иззето значително количество взривни вещества, компоненти на самоделни взривни устройства, автоматично оръжие, боеприпаси, екстремистка литература.Съобщава се и за унищожена лаборатория за подготовка на взривни устройства.По информация на РИА Новости по-рано директорът на ФСБ Александър Бортников заяви, че през 2017 са предотвратени 18 мащабни терористични акта. Спецслужбите са разбили терористична клетка, в която са влизали родени в Централна Азия. Те са възнамерявали да извършат нападение по време на новогодишните празници в Москва.", "date": "2017.12.15", "title": "ФСБ арестуваха седмина, подготвяли терористични актове в Санкт Петербург"}
{"url": "https://news.bg/economics/300-mlrd-evro-sa-godishni-zagubi-ot-kiber-prestapleniya-v-es.html", "text": " За баланс между правата на гражданите и интересите на обществото в кибер сигурността и фокус на усилията за постигане на консенсус с участието на всички заинтересовани страни, се обявиха участниците в кръгла маса на тема \"Сътрудничество в областта на кибер сигурността и политиките за интернет - диалог България-ICANN, в светлината на Българското председателство на Съвета на ЕС 2018\".Кибер заплахите и политиките за интернет, моделът на Интернет корпорацията за присвоени имена и адреси (ICANN) за участие на всички заинтересовани страни в управлението на интернет, както и диалогът между българските институции и организацията ICANN в контекста на Българското председателство на Съвета на ЕС 2018 г. бяха акцентите на дискусиите на форума, със специалното участие на президента на ICANN Йоран Марби.Качеството ни на живот и кибер сигурността са взаимосвързани, а цифровите технологии влияят пряко върху 75% от европейската икономика. В среда, в която \"интернет на нещата\" се превръща в наша реалност, кибер заплахите придобиват водеща роля, подчерта председателят на Държавната агенция \"Електронно управление\" (ДАЕУ) Росен Желязков.През 2016 г. в Европа дневно са регистрирани над 4 000 атаки със злонамерен софтуер. 80% от европейските компании са били атакувани поне веднъж за последната година, а европейската икономика търпи близо 300 млрд. евро годишни загуби от кибер престъпления, посочи Желязков.\"Кибер сигурността не е в противоречие с Петата свобода - свободното движение на данните. Те трябва да съществуват в хармония. Затова взаимодействието с всички заинтересовани страни е ключов модел във всички формати, които ще търсят отговори на предизвикателствата в областта\", коментира Росен Желязков.По време на Българско председателство на Съвета на ЕС предстоят преговори по редица цифрови досиета - Регламента за защита на личните данни (GDPR), Директива за мрежова и информационна сигурност, ePrivacy, Европейския кодекс за електронни съобщения (Communications Code), Акт за кибер сигурност.На 25 май 2018 г. Регламентът за защита на личните данни (GDPR) ще бъде приложим в ЕС. При разследвания на кибер престъпления в много случаи се иска информация за регистрираното под конкретен домейн лице, а тази информация се предоставя от ICANN. За да бъде в съответствие с разпоредбите на Регламента обаче, може да е необходимо ICANN да преразгледа т.нар. политика \"Кой е\" (WHOIS policy), а това на свой ред би могло да доведе до затруднения в разследването на кибер престъплението, отбеляза Желязков.\"Тези законодателни актове и досиета обвързват всички \"играчи\" в сектора и чрез диалог като този се гради реална и приложима платформа за чуваемост на проблемите. Трябва да се намери онзи балансиран подход между свободата и сигурността, между правата, регламентирани в Европейската харта за правата на човека, и интереса на обществото за защита от кибер атаки и кибер престъпления\", подчерта председателят на Агенцията за е-управление.В началото на 2018 г. и под патронажа на европейския комисар по цифрова икономика и цифрово общество Мария Габриел Държавната агенция \"Електронно управление\" ще стартира национална 6-месечна информационно-образователна кампания за кибер хигиена под надслов \"Няма да ме хакнат\", обяви Росен Желязков.\"Ще се обърнем към всички ползватели на интернет от всички възрастови групи, за да ги информираме и да ги научим на базисни навици при използването на интернет. 80 на сто от кибер атаките могат да бъдат предотвратени с елементарна кибер хигиена. Над 40 милиона пароли са със слаба защита, а най-популярната парола е \"123456\".Този подход на информираност и за изграждането на \"кибер хигиенни\" навици ще допринесе за една по-чиста интернет среда\", коментира Росен Желязков.", "date": "2017.12.15", "title": "300 млрд. евро са годишни загуби от кибер престъпления в ЕС"}
{"url": "https://news.bg/crime/3500-kameri-sledyat-za-sigurnostta-na-evropredsedatelstvoto.html", "text": "На финала сме на изграждането на обединена интегрирана система за видеонаблюдение в София. Частта, която изпълнява Столична община, е монтирането на нови 244 камери , по \"Цариградско шосе\", около НДК, и по  до резиденция \"Бояна\" във връзка с предстоящото Европредседателство. Ще бъдат монтирани и нови 48 камери в метрото. Втората част от проекта е свързване на всички центрове, които съществуват с центровете на СДВР. Това стана ясно от думите на столичния кмет Йорданка Фандъкова по време на представянето на интегрираната система за видеонаблюдение в София.Тази система за видеонаблюдение остава и след Европредседателството.Проектът е финансиран от държавата с 2 млн. лв., а 1,1 млн.лв са общински средства. За Коледа системата ще е напълно завършена.Столичната община до момента разполага с над 3000 камери за видеонаблюдение. С новите камери общо около 3500 камери ще се грижат за сигурността на гостите и гражданите по време на председателството ни и след това.Вътрешният министър Валентин Радев добави, че около 6 км оптични кабели са прокарани между НДК и центъра за наблюдение на Столична община.\"Наблюдението е първата стъпка към превенцията\", категорично заяви Радев и добави, че това е начинът, по който се сваля престъпността.Същото каквото е в Европа като сигурност да се види и усети и тук, иска вътрешният министър.Радев напомни и че по време на Европредседателството ще бъдат предприети мерки, които могат да затруднят придвижването на гражданите в центъра на столицата, но за това те ще бъдат предварително уведомявани.", "date": "2017.12.15", "title": "﻿3500 камери следят за сигурността на Европредседателството"}
{"url": "https://news.bg/world/napuskame-es-na-29-mart-2019-g-obyavi-mey-dokato-es-govori-za-2021-g.html", "text": "Ние ще напуснем ЕС на 29 март 2019 г. Това обяви премиерът на Великобритания Тереза Мей, цитирана от британски медии.Докато насоките на ЕС за предстоящите преговори ясно показват, че Обединеното кралство ще остане пълноправен член на съюза и през преходния период до 2021 г., включително ще спазва законодателството на Общността и четирите свободи, Мей заяви: \"Ние ще напуснем ЕС на 29 март 2019 г.\".Министър-председателят каза пред журналисти, че втората фаза от преговорите за Брекзит ще започне веднага, въпреки че председателят на Европейската комисия Жан-Клод Юнкер изрично подчерта, че преговорите ще стартират през март 2018 г.\"\", каза тя.Мей поясни, че все още има много работа, но обещава Брекзит да направи Великобритания по-силна, по-безопасна и по-просперираща. ", "date": "2017.12.15", "title": "Напускаме ЕС на 29 март 2019 г., обяви Мей, докато ЕС говори за 2021 г. "}
{"url": "https://news.bg/crime/zadarzhaha-politseyski-inspektor-v-blagoevrgrad-za-izmama-i-zloupotreba-s-polozhenie.html", "text": "Около 11 и 30 часа, при съвместна операция на Районна прокуратура - Благоевград и отдел \"Вътрешна сигурност\" към МВР - София, е бил задържан полицейски инспектор П. Китанов. Това е станало в кабинета на Началника на 02 РПУ - Благоевград. Поводът за задържането му са действия, извършени от него в качеството на длъжностно лице.На 16 май в Благоевград, в кръга на службата си, Китанов съставил докладна записка по преписка на ОД МВР - Благоевград, в който удостоверил фалшиви обстоятелства. В нея било посочено, че лицето М. К. не се намира на територията на България, а живее и работи в Гърция. Целта била този документ да бъде използван като доказателство за тези обстоятелства пред органа по приходите.Няколко дни по-рано на 9 май, в областната дирекция на МВР е постъпило искане от органа по приходите за оказване на съдействие за извършване на ревизия на данъчно-задължено лице \"Д.П.И-Е.\" ООД, представлявано от М.К. Със съставянето на въпросния документ с невярно съдържание се целяло прекратяването на преписката и проверката, поискана съгласно Данъчно-осигурителния процесуален кодекс.На 7 ноември в Благоевград, П. Китанов, отново в качеството му на длъжностно лице, спомогнал лицето А.Г. да остане ненаказано. С действията си, за които не се споразумял с А.Г., полицейският инспектор целял да бъде осуетено наказателно преследване срещу него. Същият бил извършил няколко престъпления - противозаконно унищожаване на чужда вещ, причиняване на телесна повреда, закана с убийство, непристойни действия.Към настоящия момент се провеждат разпити на всички полицейски служители, които са работили по различни случаи съвместно с П. Китанов.Предстоят разпити на граждани, засегнати от работата на задържания полицейски инспектор. В рамките на 24 часа предстои той да бъде привлечен в качеството му на обвиняем и да му бъдат повдигнати обвинения за извършени престъпления.", "date": "2017.12.15", "title": "Задържаха полицейски инспектор в Благоеврград за измама и злоупотреба с положение"}
{"url": "https://news.bg/crime/potvardiha-160-hil-lv-globa-na-tehem-sarvisis-za-zloupotreba-s-polozhenie.html", "text": "Върховният административен съд потвърди санкция в размер от 160 026 лв. (сто и шестдесет хиляди двадесет и шест лева) за извършено нарушение от \"Техем Сървисис\" ЕООД.Нарушението се изразява в злоупотреба с господстващо положение на пазара на реализация на индивидуални разпределители на топлинна енергия, във връзка с услугата — дялово разпределение за територията на страната.Проучването на КЗК установи, че \"Техем Сървисис\" ЕООД е прилагало цени по отношение на уредите за дялово разпределение — Techem data III и Techem vario S III - дистанционен отчет за периода от 01.02.2013 г. до 10.02.2014 г., за градовете София, Плевен и Русе в размер на 39 лв., а за Пловдив цена 43 лв.КЗК установи още, че \"Техем Сървисис\" ЕООД е злоупотребило с господстващото си положение и като е ограничило избора на потребителите като е предоставило възможност на потребителите си в Пловдив, а в последствие и в Русе, да изберат дали да закупят или да наемат уредите за дялово разпределение, а на потребителите си в останалите градове не е предложил такава възможност.В своето решение Върховният административен съд изцяло споделя констатациите на Комисията за извършено нарушение.", "date": "2017.12.15", "title": "Потвърдиха 160 хил. лв. глоба на \"Техем Сървисис\" за злоупотреба с положение"}
{"url": "https://news.bg/finance/vas-potvardi-globata-ot-chetvart-milion-spryamo-nasha-marka-mayoneza.html", "text": "Върховният административен съд потвърди санкцията спрямо фирмата за производство на майонеза \"Олинеза\" ЕООД. Санкцията е в размер от 253 960 лв. спрямо и за заблуждаваща реклама.Припомняме, санкцията спрямо \"Олинеза\" беше наложена от Комисията за защита на конкуренцията (КЗК) през месец декември 2015 година. Днес нарушението на фирмата беше потвърдено и от ВАС, с което \"Олинеза\" ще трябва да заплати 253 960 лева.Санкцията е наложена заради проучването на КЗК, което е установило, че рекламното послание \"-15 %\", свързано с продукта \"Олинеза трапезна майонеза\", създава заблуждаваща визуална и смислова представа за намаление на продажната цена на дребно на една опаковка \"трапезна майонеза Олинеза\" 200 гр., като се промотира нейното намаление с 15%. Оказва се, че в действителност това намаление се отнася за цената, на която продуктът се доставя до търговската мрежа.В своето решение Върховният административен съд изцяло споделя констатациите на Комисията за извършено нарушение на забраната за заблуждаваща реклама.", "date": "2017.12.15", "title": "ВАС потвърди глобата от четвърт милион спрямо наша марка майонеза"}
{"url": "https://news.bg/world/opozitsiyata-v-polsha-obvini-upravlyavashtite-che-se-opitvat-da-prokarat-sataninski-zakon.html", "text": "Парламентът на Полша прокара законопроект, който дава на правителството, а не на комисия от топ съдии, контрол върху това кой да организира провеждането на избори, съобщава Ройтерс.Този ход е определян от опозицията като \"сатанински\".Вчера вечерта, минути преди полунощ, депутатите от управляващата дясна партия \"Право и справедливост\" и съюзниците им одобриха законодателно предложение, което позволява на вътрешния министър да номинира всички кандидати за председател на Националното избирателно бюро.Според управляващата партия предложението ще направи гласуването по-прозрачно, но критиците твърдят, че истинската цел е да се увеличат избирателните перспективи на управляващата партия, която отхвърля обвиненията на Европейската комисия в подкопаване на демократичните стандарти.Ръководителят на Държавната избирателна комисия заяви, че законопроектът ще подкопае изборния процес. \"Де факто министърът ще взема решения, а не ние\", каза председателят на комисията Войчех Хермелински.Полша е пред риск да бъде санкционирана от ЕС заради съдебните реформи на управляващите. Вчера премиерът на страната Матеуш Моравецки заяви, че очаква Европейската комисия да започне безпрецедентна процедура за наказване на Варшава през следващата седмица.Хермелински поясни, че Германия има функционираща система, където представители на правителството организират изборите, но полското правителство не трябва да оставя независимата Държавна избирателна комисия на място като \"камуфлаж\" без реална власт.Според проектопредложението, ако нито един от кандидатите на министъра не получи одобрението на съдиите, без пречки министърът може да назначи председател на Националното избирателно бюро.От опозиционната \"Гражданска платформа\" заявиха, че законопроектът е \"сатанинска идея\", която дава контролен дял от демокрацията на една политическа партия.Хермелински отбеляза, че ще разговаря със законодателите в доминираната от \"Право и справедливост\" горна камара и с президента Анджей Дуда, за да ги убеди да предотвратят мерките да се превърнат в закон. В промените е заложено Държавната избирателна комисия да назначава около 100 служители от списък с кандидати, представен от вътрешния министър. Няма да е задължително кандидатите да са съдии, както и ръководителят на комисията. Но ако Държавната избирателна комисия отхвърли всички предложени кандидати, силовият министър ще има право да наложи избора си. ", "date": "2017.12.15", "title": "Опозицията в Полша обвини управляващите, че се опитват да прокарат „сатанински” закон"}
{"url": "https://news.bg/crime/zadarzhaha-mazh-schupil-staklo-v-bolnitsata-v-grad-levski.html", "text": "Полицаите в град Левски, област Плевен, задържаха мъж, който е счупил стъкло на вътрешното отделение в болницата в града.Полицаите се отзовали на сигнал, подаден от медицинска сестра, работеща в болничното заведение. В сигнала сестрата съобщила, че около 6 часа сутринта мъж е счупил стъкло на входна врата на отделението.На мястото веднага е бил изпратен полицейски екип, който установява нарушителя - 27-годишен местен гражданин. Той бил задържан с полицейска мярка до 24 часа.При извършения личен обиск на мъжа полицаите откриват съмнителна цигара в джоба на якето му. Мъжът признава, че съдържанието на цигарата е марихуана.По случая са образувани две досъдебни производство под наблюдението на прокурор от Районната прокуратура в Левски. Първото производство е за унищожаване на чуждо имущество, а второто - за притежание на дрога. Назначени са и експертизи.Работата по случая продължава.", "date": "2017.12.15", "title": "Задържаха мъж, счупил стъкло в болницата в град Левски"}
{"url": "https://news.bg/world/sasht-napadnaha-kitay-i-rusiya-za-kndr.html", "text": "Президентът на САЩ Доналд Тръмп заяви, че Вашингтон се надява да получи повече помощ от руския държавник Владимир Путин в усилията да се убеди Северна Корея да изостави ракетната си и ядрена програма, съобщава Ройтерс.\"\", каза Тръмп пред журналисти.Вчера американският лидер проведе телефонен разговор с Путин. Те обсъдиха ситуацията на Корейския полуостров. Разговорът бе иницииран от Вашингтон.Междувременно руското външно министерство обяви, цитирано от местни медии, че Русия и Китай са потвърдили намерението си тясно да координират действията си за предотвратяване на допълнително ескалиране на ситуацията на Корейския полуостров.В същото време държавният секретар на САЩ Рекс Тилърсън разкритикува Китай, че доставя петрол на Северна Корея и Русия, че използва севернокорейски работници. Пред Съвета за сигурност на ООН Тилърсън допълни, цитиран от АП, че двете световни сили с най-близки икономически отношения с Пхенян трябва да увеличат натиска. Според него, ако севернокорейските работници продължават да печелят пари \"при условия като робство\", използвани за финансиране на ядрената програма на КНДР, това \"поставя под въпрос отдадеността на Русия като партньор за мир\".Докато продължават доставките на петрол за Северна Корея, продължи топ дипломатът на САЩ, Вашингтон също поставя под въпрос ангажиментите на Китай за \"разрешаване на казуса, който има сериозно отражение върху безопасността на китайските граждани\".Генералният секретар на ООН Антониу Гутериш заяви пък пред Съвета за сигурност на ООН, информира Ройтерс, че незабавно трябва да се възстановят каналите за комуникация със Северна Корея, включително военните канали и тези между Южна Корея и КНДР, за да се намали рискът от грешка, която да ескалира в конфликт.Тилърсън увери, че САЩ ще оставят отворени каналите за комуникация с КНДР.", "date": "2017.12.15", "title": "САЩ нападнаха Китай и Русия за КНДР"}
{"url": "https://news.bg/world/v-es-ni-vzemat-za-balami-skochi-farazh.html", "text": "Британският евроскептичен политик Найджъл Фараж отново изрази гнева си във връзка с развоя на преговорите за Брекзит. Вестник \"Гардиън\" пише, че Фараж предвидимо отново е бесен., написа Фараж в \"Туитър\".През миналия петък Мей посети Брюксел, където с председателя на Европейската комисия Жан-Клод Юнкер обявиха, че е постигнато споразумение по първата фаза от преговорите за Брекзит.Вчера британският премиер беше аплодиран след речта си пред евролидерите. Тя ги призова да дадат зелена светлина за втората фаза от преговорите.", "date": "2017.12.15", "title": "В ЕС ни вземат за балами, скочи Фараж"}
{"url": "https://news.bg/world/norvegiya-dekriminalizira-narkotitsite.html", "text": "Норвегия става първата скандинавска държава, която декриминализира наркотиците, пише \"Индипендънт\".Мнозинството депутати в норвежкия парламент подкрепят историческата промяна, включително консерваторите, либералите и две леви партии.Те възлагат задача на правителството да промени политиката към наркотиците.Но се подчертава, че марихуаната и други наркотици не се легализират, а се декриминализират.Доклад за наркотиците от 2017 г. на страната показва, че през 2014 г. 266 души са загинали от наркотици. Опиатите са най-често използваните наркотици.Норвегия може да се присъедини към държави като Португалия, Холандия, Уругвай и някои американски щати като Калифорния и Колорадо, които имат либерални закони за наркотиците.", "date": "2017.12.15", "title": "Норвегия декриминализира наркотиците"}
{"url": "https://news.bg/crime/po-strogo-nakazanie-za-osaden-zakanil-se-s-ubiystvo-na-sadiyata.html", "text": "Варненската районна прокуратура иска по-тежко наказание за затворник, заканил се с убийство на съдия и отправял в съдебна зала обиди и заплахи към прокурор и съдия, съобщиха от държавното обвинение.В съдебната зала на Варненския окръжен съд на 10 ноември 2016 г. е произнесена 7-годишна ефективна присъда на 43-годишния Костов. Той е признат за виновен за разпространение на наркотици и за принуда. Съдът определил и мярка за ареста му.В момента, в който служителите на съдебната охрана поставяли белезниците на ръцете му, осъденият започнал да псува съдията и да се заканва, че ще го намери и убие. На излизане от съдебната зала Костов забелязал прокурора по делото и на висок глас започнал да го обижда и псува.При тези закани има образуваното дело, по което варненските съдии са си подали отвод. Делото е разпределено да се гледа в Районния съд в Балчик.За заканата с убийство и за хулиганството в съдебната зала съдът му наложил общо наказание 2 години лишаване от свобода при строг режим. След групиране на наказанията съдебният състав му определил 7 години лишаване от свобода при строг режим.Янко Костов е осъждан многократно. Три от предишните му осъждания също са за хулиганство. Имал е и присъда за закана с убийство.Делото по протеста на Районната прокуратура във Варна ще бъде насрочено за разглеждане в Добричкия окръжен съд.", "date": "2017.12.15", "title": "По-строго наказание за осъден, заканил се с убийство на съдията"}
{"url": "https://news.bg/world/es-dade-start-na-vtoriya-krag-pregovori-za-brekzit.html", "text": "Лидерите на Европейския съюз дадоха зелена светлина за започване на втория кръг преговори за Брекзит, съобщават световни агенции.Евролидерите се съгласиха да се пристъпи към втората фаза от преговорите за Брекзит. Поздравления за премиера на Великобритания Тереза Мей, написа председателят на Европейския съвет Доналд Туск в \"Туитър\".От своя страна Мей използва социалната мрежа, за да поздрави Туск и председателя на Европейската комисия Жан-Клод Юнкер за \"\".ЕС по време на втората фаза, в които същественото е, че пълноправното членство ще е до края на преходния период, включително продължаване участието на Великобритания в единния пазар и митническия съюз.Съюзът отбелязва, че законодателството на ЕС на Острова ще се прилага до края на преходния период, който се предполага, че ще завърши през 2021 г. Великобритания ще трябва да спазва четирите свободи, което означава, че миграцията от ЕС към Острова ще продължи пет години след референдума.Брюксел потвърди, че ръководните принципи за работната рамка за търговските преговори няма да бъдат публикувани до март. До тогава преговорите ще бъдат за преходния период. ЕС ще поиска повече информация от Лондон относно какви да са търговските отношения между Острова и ЕС.По време на първата фаза Европейската комисия и Лондон договориха ключови въпроси като правата на гражданите на ЕС и на Великобритания след Брекзит, границата между Северна Ирландия и Ирландия и сметката за \"развод\", която Обединеното кралство трябва да изплати на Брюксел.Сега преговорите ще се насочат към бъдещите търговски отношения между съюза и Обединеното кралство.Британският премиер Тереза Мей, която се прибира на Острова след участието си на първия ден от срещата на върха на ЕС в четвъртък, беше аплодирана от евролидерите, след като говори на вечерята за желанието си да се пристъпи към следващата фаза.Председателят на Европейската комисия Жан-Клод Юнкер заяви, че аплодисментите са били заради това, че \"някои от нас смятаха, включително и аз, че тя положи големи усилия и това трябва да бъде признато\".Но Мей в същото време се примири с искането на ЕС задълбочените преговори за търговията да бъдат отложени до март, тъй като Брюксел се опасява, че Великобритания все още не е подготвена за тях.\"Даунинг стрийт\" обяви, че преди Коледа кабинетът ще обсъди какво търговско споразумение Великобритания ще търси.Очаквайте подробности!", "date": "2017.12.15", "title": "ЕС даде старт на втория кръг преговори за Брекзит"}
{"url": "https://news.bg/crime/huligani-obstrelyaha-vlak-s-kamani-raniha-mlado-momiche.html", "text": "Младо момиче е пострадало при хулиганска проява срещу пътническия влак от София за Мездра. Влакът е бил атакуван около 22 часа вчера, 14 декември. Тогава неизвестни лица започнали да хвърлят камъни по влака в района на спирка Кумарица.Предполага се, че в един от вагоните на влаковата композиция е пътувала група футболни фенове, които провокирали вандалската проява. В резултат на обстрела с камъни обаче е пострадало младо момиче.Вследствие на атаката вагонът, в който е било и момичето, е със счупени едно панорамно стъкло и две стъкла на страничните врати.Това е 81-ят случай, при който влакове на \"БДЖ - Пътнически превози\" ЕООД са замеряни с камъни от началото на 2017 година, което очертава притеснителна тенденция - тези случаи са 6 пъти повече през настоящата година в сравнение с предходната 2016 година.БДЖ осъжда остро подобни хулигански прояви, които освен нанесените материалните щети, застрашават сериозно живота и здравето на клиентите и служителите на железницата. Хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек, посочват от дружеството.", "date": "2017.12.15", "title": "Хулигани обстреляха влак с камъни, раниха младо момиче"}
{"url": "https://news.bg/int-politics/polsha-obvini-putin-za-katastrofata-na-polskiya-prezidentski-samolet-v-smolensk.html", "text": "Полският министър на отбраната обвини руския президент Владимир Путин, че е замесен в самолетната катастрофа през 2010 г., при която загина тогавашният полски президент Лех Качински, като го прикани да \"поеме отговорност\".Антони Мачеревич твърди, че фаталната катастрофа, при която загинаха Качински, съпругата му и 94-ма други представители на полския политически и военен елит през 2010 г. в западния руски град Смоленск, е била предшествана от две експлозии на борда.В интервю за местно радио Мачеревич допълни, че руският държавен глава \"трябва да има смелостта да поеме отговорност за случилото се\".\"Президентът Путин трябва най-накрая да се изправи срещу истината: две експлозии, които в края на краищата разрушиха Ту-154, бяха безспорно идентифицирани от официалната експертиза\", подчерта полският военен министър.Неговите коментари последват отричането от страна на Путин на всякакви експлозии на борда, като той призова Полша да спре разследването на каквато и да е потенциална руска роля в катастрофата.Отговаряйки на въпрос на полски журналист на годишната пресконференция вчера, Путин коментира, че било време Полша да спре да се вторачва в самолетната катастрофа, да обърне нова страница и да \"порасне\".Путин изтъкна, че бил уморен от твърденията, че самолетната катастрофа е била резултат от руски заговор, предизвиквайки остра критика от страна на Варшава.Полски и руски авиационни експерти заключиха, че катастрофата е била инцидент и авария.Ала Мачеревич оглавява комисия, отново разследваща катастрофата и твърди, че е била предшествана от две експлозии, което по думите му предполагало, че Русия има пръст в катастрофата.Предишното полско правителство заключи, че пилотска грешка е причина за катастрофата, но управляващата партия \"Право и справедливост\" нареди ново разследване, което стигна до заключение по-рано тази година, че самолетът е свален от експлозии на борда.Разследването повтори твърденията, че руските авиодиспечери умишлено са насочили самолета на погрешен път за кацане.От полската прокуратура след това обявиха, че ще повдигнат обвинения срещу двама диспечери. Москва отхвърли твърденията.Братът близнак на загиналия президент Лех Качински - Ярослав, понастоящем е лидер на \"Право и справедливост\", която е на власт от 2015 г.", "date": "2017.12.15", "title": "Полша обвини Путин за катастрофата на полския президентски самолет в Смоленск"}
{"url": "https://news.bg/politics/tsvetanov-neseriozno-e-da-se-govori-za-veto-a-zakonat-da-ne-e-priet.html", "text": "Заместник-председателят на ГЕРБ Цветан Цветанов остро разкритикува намерението на президента Румен Радев да наложи вето и на антикорупционния закон.Още преди дни .Абсолютно несериозно е президентът да се изказва, че ще наложи вето на антикорупционния закон, който още не е приет, атакува намерението на държавния глава в кулоарите на парламента Цветанов. Нека да бъдем сериозни, настоя той.Уважение към президента и президентската институция, но да се изказваш, че ще наложиш вето по нещо, което още не е прието, смятам, че е абсолютно несериозно, допълни Цветанов.Той иска да знае с какви мотиви Радев ще наложи вето. Уважаваме президента и президентската институция, след като бъде обнародван законът, ще чуем неговите мотиви и ще имаме дебат в пленарна зала, подчерта Цветан Цветанов.Припомняме, споровете около новия антикорупционен закон вървят от месеци наред, като имаше и два законопроекта -  и на този на БСП. Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също .В момента парламентът обсъжда на първо четене антикорупционния закон, като . Президентът Румен Радев даде вече заявка, че ще наложи вето на приетите текстове и така управляващите няма да могат да осъществят заявените от  - антикорупционният закон да започне борба с корупцията от новата година. ", "date": "2017.12.15", "title": "Цветанов: Несериозно е да се говори за вето, а законът да не е приет "}
{"url": "https://news.bg/int-politics/martin-shults-preporacha-pregovori-za-sformirane-na-koalitsiya-s-merkel.html", "text": "Лидерът на Германската социалдемократическа партия (ГСДП) Мартин Шулц препоръча партията му да започне проучвателни преговори с консерваторите на канцлера Ангела Меркел за сформиране на управляваща коалиция. Това обяви източник от ГСДП, цитиран от \"Ройтерс\".Ръководството на ГСДП се е срещнало тази сутрин, за да обсъди покана от консерваторите на Меркел да влязат в коалиционни преговори, като Шулц се очаква да даде отговор в ранния следобед германско време.ГСДП, която претърпя най-лошия си изборен резултат в следвоенната епоха на изборите за Бундестаг през септември, първоначално планираше да остане в опозиция, но беше подложена на натиск да преосмисли позицията си, след като Меркел не успя да сформира трипартийна коалиция със Зелената партия и Свободната демократическа партия.Междувременно заместник-председателят на ГСДП Олав Шолц, който е кмет на Хамбург, подчерта, че Германия се нуждае от стабилно правителство, способно да играе водеща роля в Европейския съюз.По думите на Шолц, Германия имала отговорност към Европа да сформира стабилно правителство и призова колегите си да не препъват преговорите с ненужни червени линии.\"Германия се нуждае от стабилно правителство, защото е най-голямата страна в Европейския съюз\", допълни Шолц.", "date": "2017.12.15", "title": "Мартин Шулц препоръча преговори за сформиране на коалиция с Меркел"}
{"url": "https://news.bg/politics/prezidentat-svikva-ksns-za-evroangazhimentite-ni.html", "text": "Следващото заседание на КСНС на 9 януари 2018 г. ще бъде посветено на ангажиментите ни в рамките на Българското председателство на Съвета на Европейския съюз. Това заяви държавният глава пред журналисти.На това заседание ще се обсъжда и въпроса за новите изтребители. Радев, който до скоро оглавяваше военната ни авиация, обясни, че в секторите \"Сигурност\" и \"Отбрана\" парите се харчат \"на парче\" и няма ясно фокусирана визия как да се изграждат способности и съвместимост с нашите партньори поне за 10-15 години напред.\"За мен тенденцията на абсолютна разпиляност все повече набира скорост\", заяви президентът в отговор на въпрос.Припомняме, по време на тазседмичното заседание на Министерския съвет премиерът Бойко Борисов отправи критика, че в последните години много средства са били насочени към Военновъздушните сили за сметка на другите два вида въоръжени сили.Няма дефицит на функции на военно-транспортната ни авиация, има дефицит на стратегическо мислене по отношение на секторите \"Сигурност\" и \"Отбрана\". Това заяви президентът Румен Радев в отговор на журналистически въпрос.\"С интерес чух, че се търсят функции на военно-транспортната ни авиация. Може би си спомняте какви функции изпълняваше тя и мога да помогна да си спомните, че в периода 2009-2012 г. имаше около 70 полета с много интересни функции\", добави президентът.Президентът призова за разум при отделените средства за поддръжката на изтребителите МиГ-29. По думите на държавния глава те са наложителни, но може да се коментира много по отношение на параметрите.\"Водещото трябва да бъде новата техника, там да бъде приоритетът. А за МиГ-29 трябва да се съобразяват разходите с това, което ще постигнем в бъдеще. Това важи и за бронираната бойна машина на пехотата, и за многофункционалните модулни и патрулни кораби. Аз също съм задал своите въпроси към министъра на отбраната. Очаквам отговор\", добави президентът.Радев очаква отговор на въпроса дали процедурата за новите кораби за Военноморските ни сили отговаря напълно на всички принципи за прозрачност, обективност и конкурентност.Припомняме, конкурсът бе спечелен от българска фирма, която предложи най-ниска оферта, но корабите ще са с базово оборудване.\"Никой не се обезпокоява от факта, че от всички наши партньори в Европейския съюз и в НАТО, които бяха поканени, никой не отговори. Също така, надявам се, управляващите много ясно да изчистят въпроса дали има пълно съответствие между параметрите, заложени в проекта за инвестиционен разход, и тези параметри, които ще бъдат в договора. Наистина тук трябва да имаме пълна убеденост, че нещата са така и във финансово, и в оперативно изражение\", допълни Румен Радев.", "date": "2017.12.15", "title": "Президентът свиква КСНС за евроангажиментите ни"}
{"url": "https://news.bg/politics/upravlyavashtite-sa-na-pat-da-zagubyat-choveshkiya-si-oblik-skeptichen-radev.html", "text": "Президентът Румен Радев определи отхвърлянето на  в Народното събрание като цинично и брутално действие.\"Надявам се управляващите и българският парламент да си дават ясна сметка какво се случи през последните дни. Те са на път да загубят своя човешки облик, защото българите някак си свикнахме през последните години да ни се отнемат всички неща, засягащи нашето достойно съществуване - и заплати, и пенсии, и социални права, но вчера се посегна на последното - на надеждата\", тълкува Радев.По думите му това, което прави действията на правителството и депутатите, гласували за отхвърлянето на ветото, цинични и брутални е, че само ден преди отхвърлянето на ветото Министерският съвет е \"извадил\" около в рамките на около 1 час от заседанието си. \"Хвърлиха се и изчезнаха по критерии и механизми, които са неясни\", посочи още Румен Радев.Държавният глава заяви и че това наистина са обществено значими проекти, основно пътища, \"но едни фирми ще стават все по-богати, а други хора все по-бедни и по-болни\".Радев беше категоричен и че депутатите трябва да помислят за това колко хора могат да бъдат спасени и обнадеждени, ако  бяха съизмерими и тези 25 млн. лв. отиваха за народа.", "date": "2017.12.15", "title": "Управляващите са на път да загубят човешкия си облик, скептичен Радев"}
{"url": "https://news.bg/politics/zaev-optimist-za-ratifikatsiya-tazi-godina-na-dogovora-za-dobrosasedstvo.html", "text": "Илияна Йотова призова на среща със Зоран Заев час по-скоро Договорът за добросъседство да бъде ратифициран от парламентите на България и Република Македония\"Искрено Ви поздравявам за постигнатото. Спечелихте си много приятели в България. Оттук нататък обаче Ви предстои много работа\", се обърна вицепрезидентът Йотова към македонския премиер Зоран Заев, с когото проведе работна среща в Скопие.\"Договорът за добросъседство не е поредният формален документ, а е изстрадан и чакан от двата народа дълги години. Той ще създаде гаранции за хората от двете страни да развиват своите връзки и отношения\", изтъкна Йотова. По думите й договорът ще отвори много възможности в сферата на инвестициите, бизнеса, културата и образованието.Вицепрезидентът сподели впечатленията си от думите на момиче, присъствало на проведената по-рано среща в българското посолство с представители на българските дружества в Република Македония. \"Тя сподели, че иска да живее и работи тук, но изрази силното си желание за съвместни инициативи с връстниците си от България\", заяви Йотова. \"Аз бих желала да гледаме заедно с младите хора към бъдещето, а не към миналото\", изтъкна вицепрезидентът.\"Важно е час по-скоро Договорът да бъде ратифициран от парламентите на Република България и Република Македония\", убедена е Йотова. \"2017 година е знакова и ще влезе и във вашите, и в нашите учебници\", отбеляза тя.Според вицепрезидента предстоящото Българско председателство на Съвета на Европейския съюз е огромна възможност Европа да опознае по-добре балканските народи, да намали резервите си и да изтрие идеологемите, които не отговарят на истината.Република Македония да получи дата за начало на преговорите за присъединяване към Европейския съюз - това пожелание за Новата година отправи Илияна Йотова към Зоран Заев.От своя страна, македонският премиер благодари за българската подкрепа за членството на Република Македония в Европейския съюз и . \"Договорът за добросъседство \", отбеляза Зоран Заев.Македонският премиер представи пред българския вицепрезидент реформите, върху които се е съсредоточило македонското правителство, най-важните от които са в правосъдната система. Зоран Заев специално благодари на българския посланик в Скопие Иван Петков за подкрепата и доброто сътрудничество, особено по време на политическата криза в Република Македония.\"Договорът за добросъседство е истински пример как нещо добро може да се случва на Балканите\", отбеляза от своя страна Роберт Поповски, министър без портфейл, отговарящ за комуникациите, отчетността и прозрачността.По-рано вицепрезидентът разговаря с председателя на македонския премиер Талат Джафери, който обясни, че ратифицирането на Договора за добросъседство ще се забави заради бойкота на пленарните заседания от страна на опозицията. \"Добре е ратифицирането да бъде извършено от максимален брой депутати\", добави председателят на македонския парламент. \"Най-късно до края на януари догодина това ще се случи\", увери Джафери.Премиерът Зоран Заев обаче изрази по-оптимистична прогноза - ратификацията да се случи до края на тази година.", "date": "2017.12.15", "title": "Заев оптимист за ратификация тази година на Договора за добросъседство"}
{"url": "https://news.bg/world/sled-dvugodishno-prekasvane-rusiya-vazobnovyava-poletite-do-egipet-prez-fevruari-2018-g.html", "text": "Транспортният министър на Русия заяви, че полетите между Москва и египетската столица Кайро ще бъдат възобновени през февруари 2018 г. след двугодишно прекъсване, съобщава АП.Москва спря полетите до Египет, след като ДАЕШ (\"Ислямска държава\") свали руски пътнически самолет със заложена в него бомба над Синай през октомври 2015 г. При атентата загинаха всички 224 души на борда. Нападението сериозно засегна важния за Египет туристически отрасъл.Максим Соколов направи коментара пред руската държавна телевизия.По думите му двете държави все още не са подписали протокол за безопасност, но въпреки това директните полети между Москва и Кайро трябва да бъдат възобновени най-рано през февруари. В понеделник руският лидер Владимир Путин посети Кайро, където обяви, че споразумение за възобновяване на полетите може да бъде подписано \"в най-близко време\". Соколов каза още, че Русия все още не е разговаряла за възобновяване на чартърните полети до египетските курорти.По-късно стана ясно, че Русия и Египет са подписали документи за възобновяване на полетите от 1 февруари 2018 г. Двете страни ще обсъдят възобновяване на чартърните полети през април същата година.", "date": "2017.12.15", "title": "След двугодишно прекъсване Русия възобновява полетите до Египет през февруари 2018 г. "}
{"url": "https://news.bg/int-politics/turtsiya-predpriema-deystviya-za-otmyana-na-reshenieto-na-tramp-za-jerusalim.html", "text": "Турция стартира инициативи в ООН за отмяна на решението на американския президент Доналд Тръмп да признае Йерусалим за столица на Израел. Това обяви турският президент Реджеп Тайип Ердоган, цитиран от \"Ройтерс\".Говорейки пред тълпа, събрала се в централния анадолски град Коня посредством видеоконферентна връзка, Ердоган подчертал, че Турция най-напред ще поиска отмяна на решението в Съвета за сигурност, а ако това не се осъществи, страната ще се опита да намери решение на казуса в Общото събрание на ООН.В сряда лидерите на мюсюлманските страни се събраха на извънредна среща в Истанбул и осъдиха действията на Тръмп по отношение на Йерусалим, като призоваха света да реагира, като признае Източен Йерусалим за столица на Палестина.", "date": "2017.12.15", "title": "Турция предприема действия за отмяна на решението на Тръмп за Йерусалим"}
{"url": "https://news.bg/int-politics/borbata-za-migrantite-beshe-ozhestochena-razkri-viktor-orban.html", "text": "След като  се противопоставиха срещу това да приемат повече бежанци, министър-председателят на Унгария Виктор Орбан днес разясни каква е скалата на разделението по въпросите, свързани с миграция в ЕС.Орбан направи това с видео в социалната мрежа Фейсбук. В клипа премиерът на Унгария колоритно обяснява вчерашната вечерна среща на върха в Брюксел, съобщи АП.\"Часът е 12.40 след полунощ. До сега се борихме един с друг. Борбата беше ожесточена, вид политически близък бой\", пише в съобщението на Орбан. Той казва и че поляците, унгарците, чехите и словаците \"са се справили добре в битката\" срещу онези, които са се надявали, че Вишеградските държави ще поемат повече бежанци от тези, които живеят в лагери в Италия и Гърция.\"Ние задържахме нашите позиции, но не успяхме да убедим противниците си\".", "date": "2017.12.15", "title": "Борбата за мигрантите беше ожесточена, разкри Виктор Орбан"}
{"url": "https://news.bg/health/prieha-4-detsa-v-toksikologiyata-na-pirogov.html", "text": "4 деца от 78-о училище \"Христо Смирненски\" в Банкя са поместени в токсикологията на УМБАЛСМ \"Пирогов\" заради натравяне.Съмненията са, че децата са се натровили с дъвки.Децата получили дъвките от свой съученик. Дъвките били с изтекъл срок за годност.От пресцентъра на \"Пирогов\" потвърдиха за news.bg информацията. От там посочиха още, че към момента на децата се извършват контролни прегледи. Те са контактни и подвижни. Все още обаче не е ясна причината за натравянето, допълниха от здравното заведение.Едното от децата е започнало да повръща още в училището. Другите деца са се оплакали от болки в стомаха. От училището веднага са повикали на мястото екип на \"Спешна помощ\". ", "date": "2017.12.15", "title": "Приеха 4 деца в токсикологията на \"Пирогов\""}
{"url": "https://news.bg/politics/radev-podgotvya-veto-i-za-antikoruptsionniya-zakon.html", "text": "Президентът Румен Радев се готви да наложи вето и върху антикорупционния закон, чието . Това стана ясно от коментара на Радев, който присъства на тринадесетия Национален иновационен форум, провел се под негов патронаж в София.Въпросът с новия антикорупционен орган не се ограничава само до назначаване на неговото ръководство. Това отговори президентът Румен Радев на журналистически въпрос дали ще наложи вето на  те да контролират и назначават ръководството на новото антикорупционно звено.\"Някак си медийно това се преекспонира и излиза, че целият дебат около този закон е около назначаването. Изобщо не е в назначаването. Тук дебатът трябва да бъде за същността на този закон, за неговия дух. Мисля, че те не съответстват на очакванията на българските граждани и на здравия разум\", заяви държавният глава.Президентът подчерта, че с приетия закон не се работи за разкриването на корупционните схеми и модели, справедливостта в обществото ще се възстановява само чрез отнемане на незаконно придобито имущество, без акцентиране върху наказателното преследване.\"Инструментите, с които ще борим корупцията по този закон, са неефективни. Той не удря и по корумпиращите, те пак ще захранват корупцията и в същото време може да бъде използван и като бухалка за разправа с неудобните\", посочи Румен Радев.Държавният глава коментира, че няма за самоцел да назначава ръководството на антикорупционния орган, но е настоявал и продължава да настоява за баланс на властите. \"Как се назначават големите трима в правосъдната система, как се назначават ръководителите на други важни държавни органи? Има баланс на властите, много ясно разписан при тяхното назначаване. А тук няма никакъв баланс\", подчерта още президентът.Радев спомена, че вижда с каква ревност управляващите държат изрично те и само те да имат дума при назначаването. \"Може да си отговорите сами на въпроса дали ще наложа вето\", допълни президентът.Припомняме, споровете около новия антикорупционен закон вървят от месеци наред, като имаше и два законопроекта -  и на този на БСП. Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също .Налагането на вето от страна на президента означава обаче, че  няма да може да се осъществи.", "date": "2017.12.15", "title": "Радев подготвя вето и за антикорупционния закон"}
{"url": "https://news.bg/world/kakvo-sledva-v-pregovorite-za-brekzit.html", "text": "Британската новинарска агенция Прес асошиейшън съобщи какъв ще е графикът до излизането на Великобритания от ЕС, пише вестник \"Индипендънт\".На  британският кабинет ще дискутира какви да бъдат дългосрочните отношения с ЕС, след като Обединеното кралство напусне съюза. дебат в парламента на Великобритания за вписването на датата за Брекзит в законодателството.През  ще започнат преговори за преходния период и бъдещите отношения между ЕС и Великобритания, както и проучвателни преговори за споразумение за свободна търговия.На  ще се проведе среща на върха на ЕС в Брюксел. Това е възможност да се оцени какво търговско споразумение може да се очаква.През  ще се проведат местни избори в Англия, които ще са и първият тест за премиера Тереза Мей от катастрофалните предсрочни парламентарни избори на 8 юни 2017 г.През  трябва да бъде подготвено окончателното споразумение за напускане и за преходния период, за да има достатъчно време за ратифицирането му преди крайния двугодишен срок според Член 50 от евродоговорите.По-рано главният преговарящ от страна на ЕС Мишел Барние заяви, че в този период ще започнат и реалните преговори за търговия.През зимата и пролетта на 2019 г. 38 национални и регионални парламента трябва да ратифицират окончателното споразумение, като всеки от тях има право на вето.Британският министър за Брекзит Дейвид Дейвис обеща парламентът на страната да има последната дума по споразумението.В 23,00 ч. на 29 март Обединеното кралство официално излиза от ЕС.", "date": "2017.12.15", "title": "Какво следва в преговорите за Брекзит?"}
{"url": "https://news.bg/comments/tozi-truden-truden-brekzit.html", "text": "Миналата седмица председателят на Европейската комисия Жан-Клод Юнкер обяви, че в преговорите между ЕС и Великобритания за Брекзит е постигнат \"задоволителен напредък\". Тази новина дойде на фона на създалото се усещане за зациклили преговори с твърде неясен край. Усещане, което траеше месеци наред.Преди година и половина гражданите на Обединеното кралство проведоха референдум дали страната да остане в ЕС или да напусне. С минимално мнозинство надделя позицията за напускане, а резултатът изненада дори министър-председателя Дейвид Камерън, който подаде оставка. Новият премиер Тереза Мей се нагърби със задачата да проведе успешни преговори с Европейския съюз, като зададения времеви хоризонт за финализиране на Брекзит бе две години.Днес по-голямата част от този срок е изминал, но хепиендът (за която и да е от страните) е все още отвъд хоризонта. Къде са основните проблеми?Най-сериозните казуси, които изискват разрешаване, са три: бъдещите търговски споразумения между ЕС и Великобритания, правата на европейските граждани в Обединеното кралство (респективно, правата на британските граждани в Евросъюза) и границата между Република Ирландия и Ълстър, която ще се явява външна за ЕС.По отношение на първия казус, и двете страни имат интерес от запазване на максимално изгодни търговски взаимоотношения. Не бива да се забравя, че британският евроскептицизъм се основава не толкова на идеята за свободно движение на хора, стоки и капитали, колкото на упреците към Брюксел, че налага диктат над националните правителства.Вторият казус е по-сложен. По време на разяснителната кампания за референдума, евроскептиците акцентираха твърде много върху негативите (реални и имагинерни) за британското общество от имиграцията на граждани от ЕС и конкретно от България и Румъния. От своя страна, Евросъюзът нееднократно е декларирал, че правата на всички граждани на ЕС във Великобритания ще бъдат защитени наравно и няма да се допуснат двойни стандарти.Третият казус също изглеждаше проблемен (все пак става дума за граница, разделяща ирландци и ирландци), но явно вече е на път да се постигне договореност за избягване на \"твърда\" ирландска граница.Като цяло проблемите не изглеждат нерешими, но...В действителност, основният проблем е свързан с посланията. В ЕС има много сериозни нагласи (най-вече у \"стари\" членки като Франция, Германия, Люксембург) за свирепа разправа с дръзналата да наруши целостта на Евросъюза Великобритания. За назидание на евентуални бъдещи отцепници.От друга страна, трябва да се има пред вид и специфичното британско отношение към континентална Европа. Британците винаги са се възприемали като нещо по-различно от европейци - през викторианската епоха се разпространява твърдението, че \"папуасите са отвъд Ламанша\", а за целия период на своето еврочленство Великобритания така и не се отърси от нагласата, че е по-близо до САЩ, отколкото до Европа. При такива особености на националния манталитет всяко британско правителство би било задължено да излезе с чест от преговорите и да не допусне усещането за унижение.Не бива да се подценява и мнението, че основна вина за Брекзит носи поведението на ЕС на международната арена, нежели погрешната преценка на британските гласоподаватели. Когато в началото на 2014-а година Дейвид Камерън насрочи референдума, обществените нагласи бяха 40% \"за оставане\" срещу 24% \"за излизане\". От насрочването на референдума до неговото провеждане обаче, се случиха няколко кризи - руската анексия на Крим, гръцката дългова криза, ескалирането на войната в Сирия и нахлуването на варварските орди от \"бежанци\", които \"минаха всякакви граници\". И в четирите случая Европейският съюз изглеждаше или пасивен, или крайно неубедителен (или и двете). Не е ли нормално след всичко това британците да променят мнението си?В тази заплетена ситуация международният авторитет и на двете преговарящи страни е поставен на много сериозно изпитание. Изкушението Европа да накаже своенравната Великобритания е голямо. Но дали така няма да тласнем Острова още по-плътно в прегръдките на САЩ и да си създадем още един неприятел (че са ни малко Турция, Русия и ислямизма)? Британското правителство пък е подложено на двоен риск - унизителен Брекзит или замазването му чрез още по-голям срам с евентуално насрочване на втори референдум и оставане в ЕС (малко вероятно, но не изключено, особено като се има пред вид опасността от шотландски и северноирландски сепаратизъм).Що се отнася до интересите на България, в случая те са ясни - максимална защита на 200-хилядната българска диаспора в Обединеното кралство и недопускане престижът на ЕС да пострада. Както и да завършат преговорите.", "date": "2017.12.15", "title": "Този труден, труден Брекзит"}
{"url": "https://news.bg/int-politics/germaniya-kupuva-do-60-novi-tezhkotovarni-helikoptera-ot-sasht.html", "text": "Началникът на отбраната на Германия е одобрил планове за закупуване на 45 до 60 нови тежкотоварни хеликоптера, като стойността на обществената поръчка е близо 4 млрд. евро.За изпълнители на поръчката се състезават двете най-големи американски военнопромишлени производствени компании. Това е разкрил източник, запознат с решението, съобщава \"Ройтерс\".Генерал Фолкер Викер е подписал документ, който стартира дългоочакваната конкурентна битка между хеликоптер CH-53K на \"Локхийд Мартин\" и CH-47 на \"Боинг\", но подчерта, че не е взето решение за предпочитан модел хеликоптер.Германското военно министерство очаква да подаде искане за информация през втората половина на 2018 г. след завършването на проучването на способностите на въпросните летателни машини, като се очаква сключването на договора да бъде осъществено през 2020 г.", "date": "2017.12.15", "title": "Германия купува до 60 нови тежкотоварни хеликоптера от САЩ"}
{"url": "https://news.bg/crime/razbiha-prestapna-grupa-pechatala-falshivi-dolari-i-evro-v-izostavena-mehana.html", "text": "Организирана престъпна група, занимаваща се с разпространение и производство на пико и вещество, което е амфетамин е задържана в резултат на акция на ГДБОП и специализирана прокуратура на територията на Габрово и Стара Загора.ОПГ се състои от 5 лица, като всички вчера са задържани под стража от спец съда. Едното от лицата, което е лидер на групата за разпространение на наркотичните вещества се занимава и с производството на фалшиви банкноти. Това стана ясно от думите на главния прокурор Сотир Цацаров на брифинг в Прокуратурата.Задържани са печатарски машини с високо качество и за една има подозрение, че е укрита при предишна реализация като е била заровена в земята. Нито една от банкнотите не е стигнала до реализация. Подготвените плаки са за 50 и 100 доларови банкноти и банкноти от 100 евро. Имало е подготовка и за производство на банкноти от 500 евроЦацаров заяви, че за една седмица са осъществени 4 операции- трафикът на емигранти в Свиленград, там се взимат мерките за неотклонение на двама от обвиняемите; трафик на бежанци на територията на няколко области, в това число и София по така наречения кюрдски канал- задържани са 15 лица; добра реализация на военно окръжна прокуратура и ГДБОП, заради това, че един от задържаните от операцията снощи за акцизни стоки е войник. Лицата, около 5 са задържани. Иззетото количество е 2 тона спирт без платен акциз, заедно с количество тютюн и цигари.Ръководителят на специализираната прокуратурата Иван Гешев уточни, че досъдебното производство е образувано май месец. Най-интересните иззети неща при претърсването са около килограм пико, пушка помпа и боеприпаси, полицейски униформи, марихуана, няколко печатарски машини, 193 листа с отпечатани банкноти с номинал 100 евро, банкнота с номинал 500 евро, плаки с доларови изображения.Една от печатните машини е можела да печата всичко в това число и документи за самоличност. Нарколабораторията се е намирала в с. Долно Сахране, а печатницата на фалшиви банкноти в бивша механа на име \"Мустанг\" в Габрово, която е била изоставена, стана още от думите на Гешев.Лидерът на групата е бил в затвора, излежава присъдата си, излиза и започва да възстановява дейността си. Цацаров не разкри името на лидера на групата от оперативни съображения, че може да има още лица. При задържане си лицето е направило пълни признания за дейността.", "date": "2017.12.15", "title": "Разбиха престъпна група печатала фалшиви долари и евро в изоставена механа"}
{"url": "https://news.bg/finance/kevr-reshi-vodata-v-14-oblasti-poskapva-sled-nova-godina.html", "text": "Комисията на енергийно и водно регулиране (КЕВР) прие окончателно решение за поскъпването на цените на водата за 2018 г. в 14 области в страната.КЕВР проведе закрито заседание в специализиран състав \"ВиК\", на което се прие окончателно решение за изменение на цени на ВиК услуги за 2018 г. С решението са коригирани цени на ВиК услугите на операторите в 14 области на страната - София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол.Решението на КЕВР дойде въпреки  под прозорците на регулатора.Протестиращите носеха плакати \"Водата е човешко право, стоп на увеличението\", \"София срещу Веолия\", \"Бойко ти си гОла вОда\", \"Спрете геноцида\", \"Вода и ток - грабеж\". Те бяха подкрепени и с присъствието на .Най-солено поскъпване на водата ще има в облат Ямбол - с 20%. Увеличението за Враца ще бъде с 13%, за Бургас - с 12%, а за София - с 9.3%. За област Силистра е предвидено увеличение с 6.5%, за Монтана - с 6.4, за Русе - с 6.2%, за Перник - с 5.8%, за Смолян - с 4.5%, за Шумен - с 3%, за Пловдив - с 2.9%, за Кърджали - с 2.8%.От комисията мотивират решението си с това, че в съответствие с действащата законова и подзаконова уредба, в края на всяка календарна година КЕВР е задължена да актуализира утвърдените цени на ВиК услугите за всяка следваща година в 5-годишните бизнес планове на ВиК дружествата, като отчете размера на инфлационния индекс за 2017 г. и изпълнените от операторите показатели за качество на услугите. Решенията за цените на ВиК услугите в 14-те области в България са били приети от регулатора в рамките на 2017 г., когато са одобрявани  и цените на заложените в тях ВиК услуги за всяка отделна година. Бизнес плановете са били утвърдени през периода април-ноември 2017 г., с отделни процедури за всяко от 14-те ВиК дружества, като са били проведени 14 открити заседания и 14 обществени обсъждания. По всички направени предложения, на обсъжданията Комисията е излязла с ясни и мотивирани становища за решенията за одобряване на бизнес планове и цени на ВиК операторите, уведомяват още от КЕВР.От КЕВР разясняват и че комисията стриктно ще следи изпълнението на бизнес плановете на ВиК дружествата и ще предприема мерки при неизпълнението им.След третата година на 5-годишния регулаторен период, съгласно законовите изисквания, Комисията задължително ще провежда цялостен регулаторен преглед на изпълнението на поетите ангажименти от ВиК дружествата - постигнат размер на заявените инвестиции и показателите за качество на услугите, намаляване на загубите по мрежата и др.При доказано неизпълнение на заложените в бизнес плановете инвестиции и показатели, Комисията незабавно ще коригира цените на утвърдените ВиК услуги, като ги намалява.Припомняме, че повишаването на цената на водата предизвика голямо обществено възмущение. Много организации и . В края на миналата седмица, в хода на протест по време на заседание на КЕВР,  заплаши, че ще атакува решението на комисията в Конституционния съд.Ден след протеста , че КЕВР работи балансирано, безпристрастно и прозрачно.", "date": "2017.12.15", "title": "Водата в 14 области поскъпва след Нова година"}
{"url": "https://news.bg/bulgaria/tsvetni-snimki-na-borisov-svirki-i-skandiraniya-ostavka-pred-kevr.html", "text": "Граждани, организирани от БСП, протестираха пред сградата на КЕВР срещу повишаването на цените на водата.Те носеха плакати \"Водата е човешко право, стоп на увеличението\", \"София срещу Веолия\", \"Бойко ти си гОла вОда\", \"Спрете геноцида\", \"Вода и ток - грабеж\".Лидерът на БСП Корнелия Нинова се включи в протеста, на който присъстваха и много депутати от БСП. Общинските съветници от БСП също дойдоха на столичния булевард \"Дондуков\". Организационният секретар на БСП Кирил Добрев също подкрепи протеста. Протестиращите граждани скандираха \"оставка\" под прозорците на Комисията.На протеста беше и Велизар Енчев, който първи държа реч, като заяви, че\" това е протест срещу Бойко Методиев Борисов\", след което последваха отново викове \"оставка\". Енчев призова на 17 януари отново да има протестни действия.Председателят на софийската организация на БСП Калоян Паргов заяви, че поскъпването не е оправдано, защото 1/3 от софиянци нямали канализация.Протестиращите излязоха на трамвайните релси и блокираха за кратко пътя на трамваите.Припомняме, в момента КЕВР е в процес на обсъждане на предложение за увеличение на цената на водата в 14 населени места в страната. Очаква се на някои места увеличението да достигне до 20%. Това породи напрежение и протести в обществото. С проблема се зае и омбудсмана Мая Манолова, която заплаши, че ще.Най-солено поскъпване на водата е предвидено за облат Ямбол - с 20%. Увеличението за Враца ще бъде с 13%, за Бургас - с 12%, а за София - с 9.3%. За област Силистра е предвидено увеличение с 6.5%, за Монтана - с 6.4, за Русе - с 6.2%, за Перник - с 5.8%, за Смолян - с 4.5%, за Шумен - с 3%, за Пловдив - с 2.9%, за Кърджали - с 2.8%.", "date": "2017.12.15", "title": "Цветни снимки на Борисов, свирки и скандирания \"оставка\" пред КЕВР"}
{"url": "https://news.bg/crime/zadarzhani-sa-15-dushi-predi-sreshtata-tsska-ludogorets.html", "text": "15 души са задържани преди началото на футболната среща, играла се снощи на стадион \"Българска Армия\" между отборите на ПФК \"ЦСКА- София\" и ПФК \"Лудогорец\".СДВР предприе мерки за охрана на обществения ред и безопасност на движението преди, по време и след провеждане на футболната среща за купата \"България\" между отборите на \"ЦСКА-София\" и \"Лудогорец\", състояла се вчера от 17.30 часа на стадион \"Българска Армия\".Преди началото на мача, на изградените контролно-пропускателни пунктове на територията на спортното съоръжение, полицейските служители задържали 10 мъже на възраст между 18 и 44 години и 5 непълнолетни момчета за носене на забранени предмети и вещи при провеждане на спортни мероприятия.У трима от тях били намерени наркотични вещества, у двама - маски, а у останалите десет полицаите намерили пиротехнически изделия.Не бяха допуснати сериозни нарушения на обществения ред в столицата във връзка с провеждането на спортната среща.", "date": "2017.12.15", "title": "Задържани са 15 души преди срещата ЦСКА-Лудогорец "}
{"url": "https://news.bg/world/sasht-iskat-bezuslovni-pregovori-s-kndr.html", "text": "Специалният посланик на САЩ за Северна Корея изрази надежда Пхенян да приеме дипломатическото предложение на държавния секретар Рекс Тилърсън за безусловни разговори, въпреки че офертата е в противоречие с позицията на Белия дом, съобщава АП.Джоузеф Юн заяви пред журналисти в Банкок, че разговорите могат да се проведат без предварителни условия и ще бъдат в съответствие с двойния подход на Вашингтон за оказване на натиск и обвързване с Пхенян за ядрената програма.Юн призна, че не е ясно дали Северна Корея е склона да участва в преговори след ускоряването на ядрената си дейност, пояснявайки, че е \"много трудно се разбере какви са им намеренията без реален диалог\".\"\", изтъкна дипломатът в края на обиколка в две държави, включително и визита в японската столица Токио.Не е ясно как Вашингтон ще инициира разговори със Северна Корея.Посещението на Юн в Тайланд съвпадна с визита на представители на КНДР, но американският дипломат изтъкна, че това е чиста случайност и не се е срещал с тях.Във вторник по време на реч във Вашингтон Тилърсън заяви, че САЩ са склонни да започнат дипломатически преговори със Северна Корея без предварителни условия.Но от Белия дом обявиха, че няма да има преговори, докато КНДР не се съгласи да се обсъди ядрената и ракетна програма. Белият дом също настоява Пхенян да прекрати провокациите.Междувременно руският външен министър Сергей Лавров заяви, цитиран от Ройтерс, че прекратяване изпълнението на иранската ядрена програма би изпратило грешен сигнал що се отнася до опитите за разрешаване на ситуацията със Северна Корея.Всички опити за провокиране на военен сценарий за Северна Корея ще доведат до катастрофа, предупреди той пред руския парламент.", "date": "2017.12.15", "title": "САЩ искат безусловни преговори с КНДР"}
{"url": "https://news.bg/crime/arestuvaha-trima-mazhe-za-telefonna-izmama.html", "text": "Задържаха трима мъже и жена за телефонна измама. В акцията са участвали криминалисти от София, Велико Търново и Националната полиция, съобщиха от МВР.Обект на измамата е била столичанка. Деянието е станало на 14 декември. Операцията е проведена от служители на Главната дирекция \"Национална полиция\", ОДМВР-Велико Търново и СДВР.Извършителите - тримата мъже - П. П. /23 г./, Ж. А. /23 г./ и К. В. /24 г./ са задържани в Павликени, област Велико Търново. Жената - М. Ц. /74 г./ е била куриер. Тя е задържана в София, близо до дома на измамената, с 600 лева.В момента на задържането, и у четиримата са открити мобилни телефони и СИМ-карти. 23-годишните П. П. и Ж. А., са известни на органите на реда и са осъждани, а 24-годишният К. В. е с регистрация в полицията.Материалите са докладвани на Софийската районна прокуратура. На тримата мъже са наложени мерки за неотклонение \"задържане под стража\" за срок до 72 часа.", "date": "2017.12.15", "title": "Арестуваха трима мъже за телефонна измама"}
{"url": "https://news.bg/crime/sadyat-shofyor-blasnal-politsay-pri-byagstvo-vav-velikotarnovsko.html", "text": "Районна прокуратура - Велико Търново внесе в съда обвинителен акт срещу шофьор, който не се подчинил и пречил на органите на реда, и причинил телесна повреда на полицейски служител.Обвинението срещу Даниел С. е за това, че на 30 юли на път между с. Велчево и Къпиновски манастир, като водач на лек автомобил Ауди 80, при подаден сигнал за спиране със стоп палка от контролните органи не спрял и продължил движението си. При издадено устно разпореждане от контролните органи да изгаси двигателя и да слезе от автомобила, продължил движението си, с което противозаконно попречил на органите на властта - двама служители в сектор \"Пътна полиция\" при ОДМВР - Велико Търново, да изпълнят задълженията си по Закона за движението по пътищата - да контролират спазването на правилата за движение от всички участници. Даниел С. е обвинен и за това, че причинил на служител в сектор \"Пътна полиция\" при ОДМВР - В. Търново лека телесна повреда, в качеството му на полицейски орган при изпълнение на службата му.На 30 юли обвиняемият и негов познат, решили да отидат до Къпиновския манастир. Пътували с л.а. \"Ауди\" 80, собственост на Даниел С., който имал издадено наказателно постановление, което не му било връчено, а лекият автомобил нямал сключена застраховка \"Гражданска отговорност\". Поради тези причини споделил, че не трябвало да го спират полицаи. След като подминали с. Велчево, по пътя за Къпиновския манастир, видели полицейски автомобил, а полицейските служители подали сигнал да спре. Обвиняемият не спрял на подадения му сигнал, а продължил пътя си. Наложило се полицейските служители да го последват и след преследване да го спрат.Когато единият полицай слязъл и тръгнал към автомобила на обвиняемия, Даниел С. вместо да загаси двигателя, потеглил рязко и с автомобила блъснал полицая. След като го ударил обвиняемият изгубил контрол над колата си и се озовал също извън пътя.Предстои насрочване на делото за разглеждане от съда.", "date": "2017.12.15", "title": "Съдят шофьор, блъснал полицай при бягство във великотърновско"}
{"url": "https://news.bg/politics/nankov-otvarna-na-udara-veche-se-yade-asfalt.html", "text": "Регионалният министър Николай Нанков отговори на  срещу поскъпването на водата в 14 области.На брифинг в парламента Нанков посочи, че някои хора се опитват да яхнат недоволството. Нанков е възмутен и учуден от изявленията на Корнелия Нинова. \"Мислех, че е интелигентна жена и може да борави с цифри и факти\", сподели министърът.Той отрече да са раздадени 700 милиона лева за пътни проекти и ВиК услуги. \"Де да бяха, че да си довършим проектите\", пожела си Николай Нанков.Той припомни, че през 2015 с гласовете на БСП се стигнало до единната цена на водата, която сега поскъпва. Къса памет, коментира Нанков.Кабинетът въвежда , обясни строителният министър. Средното потребление на вода е около 4 кубика, така че шоковото поскъпване ще е около 80-90 стотинки месечно, по сметките на МРРБ.Николай Нанков посочи, че пред кабинета му имало \"върволица от червени депутати да лобират за инфраструктурни и ВиК проекти, но пред камери червените критикуват ремонта на пътища. До вчера асфалт не се ядеше, изведнъж се прояде, категоричен е Николай Нанков.Секторът се нуждае от сериозни инвестиции, сподели и депутатът от ГЕРБ Александър Ненков. Според него обаче акцията на социалистите е спекулация и опит за създаване на напрежение.", "date": "2017.12.15", "title": "Нанков отвърна на удара: Вече се яде асфалт"}
{"url": "https://news.bg/disasters/trima-zaginali-pri-samoletna-katastrofa-v-germaniya.html", "text": "Двама австрийци и един германец са загинали при катастрофа на малък самолет в Югозападна Германия, съобщава \"Асошиейтед прес\", позовавайки се на информация от местната прокуратура.Самолетът Чесна 510 се е разбил късно снощи в гориста местност близо до град Равенсбург. Машината е излетяла от Франкфурт и е пътувала за Фридрихсхафен, който се намира на около 20 км от мястото на катастрофата.От прокуратурата уточниха, че двама от загиналите са австрийските пилоти на самолета - мъже на 45 и 49 години. Също така е загинал и германски пасажер, живеещ в района на езерото Констанц.Спешните екипи са успели да открият телата въпреки силния снеговалеж, но разследването на причините за инцидента е трябвало да бъде отложено заради неблагоприятните атмосферни условия.", "date": "2017.12.15", "title": "Трима загинали при самолетна катастрофа в Германия"}
{"url": "https://news.bg/crime/kufar-blokira-dvizhenieto-na-stolichnata-ul-general-josif-gurko.html", "text": "Куфар блокира за час движението в района на улица \"Генерал Йосиф Гурко\" в София, съобщава БНР.Сигналът за забравеният багаж е подаден около 10 и 30 часа.На място са изпратени екипи на пожарната и МВР.При проверката е установено, че в куфара няма опасни предмети. Той е бил отнесен от екипите на Специализирания отряд за борба с тероризма.", "date": "2017.12.15", "title": "Куфар блокира движението на столичната ул. \"Генерал Йосиф Гурко\" "}
{"url": "https://news.bg/politics/bez-subsidiya-da-sa-arendatorite-zadlazhneli-kam-sobstvenitsite-na-zemya.html", "text": "Арендаторите, които не се издължават на собствениците на земя, да не получават субсидии. Това предложение е на кмета на Дългопол Георги Георгиев, информира БНР.Той се надява предложението да бъде предвидено при обсъждането на Закона за собствеността и ползването на земеделските земи.Според него, в закона има пропуск. Ако едрият арендатор е наел държавни или общински земи, той няма право да ги заяви за подпомагане и да получи субсидии за тях, когато не е изплатил дължимите такси. Ако едрият законодател е наел земята от частно лице, той може да си позволи да не му плаща като в същото време има право да си получава субсидии, обясни Георгиев.Основният проблем е, че хората гледат какво ще получат, а не гледат как се разваля договорът, който подписват.При коректен арентадор няма проблем. Ако арендаторът е некоректен, стандартното разваляне на договора е три месеца след завършване на стопанската година. В този случай собственикът на земята не получава две ренти, т.е. за две поредни стопански години.През това време арендаторът има право след документацията да очертае земите си и да получи за тях субсидии, без да е платил.Кметът на Дългопол обясни, че предлаганата промяна е за член 37 от Закона за собствеността и ползването на земеделските земи. В сегашния Закон държавата и законът по някакъв начин са защитили Държавния общински поземлен фонд, обясни Георгиев.Предложението е да бъдат обхванати и дължимите наемни вноски към физически и юридически лица. Иска се арендаторът да няма право да очертава тези ниви и съответно да получава субсидии.Местният управник обяснява, че информацията за платилите към държавата и общината рентни вноски се получават от Общинска служба \"Земеделие\" - за държавните, и от Общината за общинския поземлен фонд.За вноските към частните лица той и екипа му предлагат данните да се подават с декларация по образец, която ще се дава от Областната земеделска служба. И физическите, и юридическите лица придобиват по-бързо законово основание да въздействат върху нередовните арендатори, каза Георгиев.Това означава, че за да има право един арендатор да заяви земите си за подпомагане, за субсидиране, той трябва да подаде декларация, че е изплатил всички дължими вноски към частни лица, чиито земи е наел.", "date": "2017.12.15", "title": "Без субсидия да са арендаторите, задлъжнели към собствениците на земя"}
{"url": "https://news.bg/world/sasht-obviniha-iran-vav-vaorazhavane-na-buntovnitsi-i-teroristi.html", "text": "Посланикът на САЩ в ООН Ники Хейли обвини Иран, че доставя ракети на бунтовниците хуси в Йемен, съобщава ДПА.Хейли показа произведена в Иран ракета и обяви, че е доставена на бунтовниците в Йемен, която впоследствие е била изстреляна към летище в Саудитска Арабия.Стоейки пред останките от ракетата във военна база във Вашингтон, Хейли добави, че иранският режим нарушава резолюциите на Съвета за сигурност на ООН относно разпространението на оръжие.Дипломатът каза още, че САЩ и съюзниците им са разсекретили разузнавателна информация за доставени от Иран оръжия на бунтовници и терористични групи в Йемен, Ливан, Сирия и Ирак, \"защото повече не може да се допуска незаконното поведение на иранския режим\".\"Борбата срещу иранската агресия е световна борба. В този склад се намира конкретно доказателство за разпространението на иранско оръжие\", подчерта тя.Хейли покани всички членки на Съвета за сигурност на ООН, както и американски законодатели да разгледат изложените оръжия и призова международната общност да подведе под отговорност Ислямската република.Техеран отрече обвиненията.Посланикът на Иран в ООН подчерта, че страната му никога не е предоставяла ракети на хусите и тези обвинения са напълно безоснователни.Дипломатът обвини Хейли, че представя фалшиви доказателства и поясни, че това отразява безотговорната, деструктивна и провокативна политика на САЩ към региона и Иран.Целта с тези обвинения е да се прикрият престъпленията на Саудитска Арабия в Йемен, добави посланикът.В \"Туитър\" външният министър на Иран Джавад Зариф публикува снимка на Хейли и до нея друга снимка с бившия държавен секретар на САЩ Колин Пауъл от 2003 г., на която разкрива доказателства за оръжейните програми на Ирак, които впоследствие се оказват фалшиви, но въпреки това САЩ нахлуват в арабската страна.", "date": "2017.12.15", "title": "САЩ обвиниха Иран във въоръжаване на бунтовници и терористи"}
{"url": "https://news.bg/crime/arestuvaha-4-uchenitsi-izbyagali-ot-chas-za-da-kradat.html", "text": "Полицията в Перник е задържала четирима ученици за извършването на две кражби.На 8 декември, посред бял ден, в рамките на 10 минути учениците обрали две жени в пернишкия квартал \"Изток\". Те нападнали жертвите си в гръб и издърпали чантите им.Оказва се, че по време на престъплението учениците е трябвало да бъдат в час. Те обаче избягали от училище. По информация на Нова телевизия учениците са от елитна гимназия в Перник.По време на единия обир учениците избутали жената на земята, за да отнемат чантата ѝ. Тя отивала да заплати данъка на автомобила си. Другата жена пък излязла да изхвърли боклука, но голяма част от пенсията ѝ била в чантата. И двете жертви опитали да догонят крадците, но без успех.Учениците са задържани. Работата по случая продължава.", "date": "2017.12.15", "title": "Арестуваха 4 ученици, избягали от час, за да крадат"}
{"url": "https://news.bg/politics/tsvetanov-prizna-za-naprezhenie-v-koalitsiyata.html", "text": "Във всяка една коалиция има едно определено напрежение. Това отговори заместник-председателят на ГЕРБ Цветан Цветанов на въпрос за атмосферата сред управляващите след последните реплики на Валери Симеонов и Бойко Борисов по повод втория лифт в Банско и плана за управление на парк \"Пирин\".Цветан Цветанов обаче не се притеснява от това, а дори е оптимист за кабинета, стана ясно от коментара му в кулоарите на парламента.По думите му напрежението е гаранция за стабилността за конструкцията на днешното управление, което има амбицията за пълен 4-годишен мандат.Диалогът трябва да бъде водещ, категоричен е Цветанов. Той вярва, че диалогът ще бъде подобрен.Вицепремиерът Томислав Дончев също е спокоен, стана ясно от коментарите му в парламента. Не напрежение, а търкания и разногласия имало в коалицията е позицията му.\"Би било подозрително, ако не е така\", заяви Дончев и обясни, че даже щял да е притеснен, ако има пълно единомислие в кабинета.Валери Симеонов има право на собствено мнение, има и правото да изразява позициите си. Според Дончев Валери Симеонов не клати кабинета.По-късно след разговор по телефона с Валери Симеонов Цветанов увери журналистите в парламента, че правителството е стабилно, мнозинството също е стабилно и сплотено.С Обединените патриоти работели много добре. Убеден съм, че всичко ще бъде наред, допълни Цветанов.Според него обаче не било редно различните мнения да излизат в публичното пространство, тъй като партньорите можели помежду си да изяснят ситуацията.\"Някои колеги от други парламентарни групи ни казват, че сме станали малко като италианско семейство\", пошегува се Цветанов.Трябва да решим проблемите в Банско, наслагвани с години, коментира той. Валери Симеонов иска много бързо да бъдат решавани проблемите и може би затова малко се получи разминаване в позициите, смята председателят на ПГ на ГЕРБ.По отношение на разногласията за концесията в Банско и парка \"Пирин\" Томислав Дончев изказа отново мнението си, че иска да се движим по правилата на закона.", "date": "2017.12.15", "title": "Цветанов призна за напрежение в коалицията"}
{"url": "https://news.bg/world/shest-detsa-sa-zaginali-pri-tezhkata-katastrofa-na-uchilishten-avtobus-s-vlak-vav-frantsiya.html", "text": "Броят на загиналите при тежката катастрофа между училищен автобус и влак в Южна Франция се покачи на шестима, съобщи източник от полицията, цитиран от АФП.Представителят разкри, че две момичета на 11 г. са починали вследствие на получените наранявания.При инцидента вчера на място загинаха четири деца. 18 души са ранени, включително 14 деца.Трагичният инцидент е станал на железопътен прелез в село до град Перпинян, намиращ се до средиземноморското крайбрежие и границата с Испания.Властите все още разследват дали човешка грешка или техническа неизправност е причината за един от най-тежките инциденти във Франция с училищен автобус за последните 30 г.При удара автобусът се е разцепил на две и влакът е излязъл от релсите. ", "date": "2017.12.15", "title": "Шест деца са загинали при тежката катастрофа на училищен автобус с влак във Франция"}
{"url": "https://news.bg/society/mvnr-preduprezhdava-za-stachni-deystviya-na-rayaner-v-italiya.html", "text": "Министерство на външните работи уведомява, че на 15 декември служителите на авиокомпания\"Райънер\" - Ryanair в Италия планират стачни действия.В обявената за днес от пилотите на \"Райънер\" между 13:00 и 17:00 часа местно време стачка на миланското летище \"Малпенса\" планират да участват и наземните диспечери. По силата на Регламент (ЕК) 261/2004 това прави от стачката форсмажорно обстоятелство, при което засегнатите пътници не могат да бъдат обезщетени.Пилотите и наземният персонал ще преустановят работата си за 4 часа. Очакват се и 24 часови стачни действия от страна на някои пилоти в Ирландия и Португалия на 20 декември, сряда. Възможно е техни колеги в Германия и Испания да се присъединят.Предвид това обстоятелство, Министерството на външните работи препоръчва на българските граждани, пребиваващи или пътуващи до Италия, Ирландия, Португалия, Германия и Испания да се информират предварително за разписанията и възможните алтернативни връзки с друг вид транспорт на посочените дати.МВнР напомня на българските граждани, че клиентите на авиокомпаниите приемат общите им условия със закупуването на своя билет. По силата на Регламент (ЕК) 261/2004 събития като стачка на пилотите, която не е могла да бъде избегната, дори и след предприемане на всички разумни мерки от компанията превозвач, се смятат за извънредно обстоятелство. В такъв случай превозвачът не дължи обезщетение на пътниците си.Искове за материални и нематериални щети към авиокомпанията се подават лично от всеки пътник. Българските консулски служби нямат компетенцията да окажат съдействие на засегнати от стачните действия български граждани.За съдействие по компетентност и за повече информация по правата си, българските граждани могат да се обърнат към   на телефон +359 2 937 1047 или имейл complaintsBG@caa.bg", "date": "2017.12.15", "title": "МВнР предупреждава за стачни действия на \"Райънер\" в Италия "}
{"url": "https://news.bg/world/belgrad-kosovo-e-srabskiyat-jerusalim.html", "text": "Сръбският външен министър Ивица Дачич заяви, че Сърбия и Израел имат традиционно приятелски отношения и че Косово е сръбският Йерусалим, информира RTKLive.\"Косово е нашият Йерусалим\", каза Дачич на пресконференция по случай 25 г. от установяване на дипломатическите отношения между Сърбия и Израел.Министърът добави, че Белград цени принципната позиция на еврейската държава за непризнаване едностранното обявяване на независимост от страна на Косово, което според Дачич \"\".", "date": "2017.12.15", "title": "Белград: Косово е сръбският Йерусалим"}
{"url": "https://news.bg/int-politics/dokato-kndr-e-na-fokus-kitay-prodalzhava-voennoto-ukrepvane-v-yuzhnokitaysko-more.html", "text": "Докато вниманието в Азия беше съсредоточено върху ядрената криза, предизвикана от Северна Корея през изминалата година, Китай е продължил да инсталира високочестотни радари и други съоръжения, които могат да бъдат използвани за военни цели, на изкуствените си острови в Южнокитайско море, предупреждава американски мозъчен тръст в свой доклад, цитиран от \"Ройтерс\".Действията на Китай включват работа по съоръжения, покриващи площ от 29 хектара на островите Спратли и Парасел, територии, които са обект на спор с няколко други азиатски страни, уточняват от Центъра за стратегически и международни изследвания, чието седалище е във Вашингтон. От мозъчния тръст се позовават на сателитни снимки.САЩ и техните съюзници се противопоставят на изграждането на изкуствени острови от страна на Китай в Южнокитайско море, както и на тяхното милитаризиране, предвид обстоятелството, че Пекин планира да ги използва, за да отказва достъп до стратегически морски маршрути.\"Напълно нормално е Китай да извършва мирно строителство и да изгражда основно отбранително оборудване на своя собствена суверенна територия\", изтъкна говорител на външното министерство на Китай в отговор на въпрос относно доклада на американския тинк танк.\"Ние смятаме, че някои хора, които имат скрити мотиви, правят от мухата слон и сеят раздори\", натъртиха от китайското външно ведомство.В доклада на американския мозъчен тръст се изтъква, че през последните няколко месеца Китай е изградил внушителен брой нови високочестотни радари в северната част на островите Спратли.Допълва се, че на един от рифовете са били видени завършени тунели, чието предназначение вероятно е за съхранение на боеприпаси, както и радарна антена и радарни куполи.Строителството на друг риф включвало подземен склад за боеприпаси и хангари, съоръжения за съхранение на ракети и радари.На Параселските острови пък продължавали по-малко мащабни работи, които включват ново летище за хеликоптери и вятърни турбини и две големи радарни кули.Подчертава се, че последното е особено важно, тъй като водите около Параселските острови са били терен на неотдавнашни инциденти между Китай и Виетнам и множество американски операции за осигуряване на свободата на навигацията, които американският военноморски флот използва, за да потвърди правото си на свободно преминаване в международни води.", "date": "2017.12.15", "title": "Докато КНДР е на фокус, Китай продължава военното укрепване в Южнокитайско море"}
{"url": "https://news.bg/int-politics/nyakolko-us-shtata-davat-na-sad-reshenieto-za-otmyana-na-neutralnostta-na-internet.html", "text": "Няколко щата в САЩ се готвят да заведат съдебно дело срещу решението на Федералната комисия по комуникации (FCC) да отмени т. нар. неутралност на интернет, съобщават американските медии.Целта им е да гарантират равноправие в използването на интернет.Главният прокурор на щата Ню Йорк Ерик Шнайдерман увери, че ще поеме инициативата за завеждане на дело от името на няколко щата. Шнайдерман твърди, че FCC не е разследвала напълно информациите за фалшиви мнения по темата.Преди решението комисията предостави възможност на гражданите да коментират потенциалната отмяна на принципа за нeутралност на интернет. FCC е задължена от закона да вземе предвид общественото мнение при вземане на решение.Правилата за неутралност на интернет бяха въведени през 2015 от предишната администрация на Барак Обама. Целта на мерките беше да се дадат равни възможности както на компаниите, така и на потребителите при използване на интернет.Някои потребители изразиха притеснения, че без подобни правила големите интернет доставчици остават единствените, които регулират достъпа до съдържание. Така те потенциално могат да предоставят мрежата си преференциално на по-големи компании за сметка на по-малки, което би могло да навреди на потребителя. Не е изключено и оскъпяване на достъпа до определени сайтове. Но големите играчи на пазара отричат това да стане.", "date": "2017.12.15", "title": "Няколко US щата дават на съд решението за отмяна на неутралността на интернет "}
{"url": "https://news.bg/int-politics/voennite-varianti-za-severna-koreya-sa-vinagi-gotovi-predupredi-sasht.html", "text": "Въпреки че дипломатическият подход е предпочитаният начин за справяне с кризата около Северна Корея, военните решения са винаги готови като план Б. Това предупреди най-висшият американски военноморски офицер, адмирал Джон Ричардсън, цитиран от южнокорейската агенция \"Йонхап\".\"Това не са празни думи\", подчерта адмирал Ричардсън в американска военна база в Южна Корея, като допълни: \"За да имате легитимно възпиране, смятам, че трябва да имате легитимни, предполагам, варианти. Така че ние сме подготвени.\"В отговор на въпроси дали висшето американско военно командване действително е обсъждало използването на военни средства за разрешаване на кризата на Корейския полуостров, Ричардсън коментира, че съществуват военни решения, които да осигурят опора за дипломатическите и икономическите усилия.\"Но ние, военните, разбираме, че трябва да сме подготвени за всякакъв вид увеличаващи се способности, които могат да дойдат от Северна Корея, които биха ни заплашили от Севера, така че да може да превъзмогнем и да предоставим твърда опора на дипломатическите и икономическите усилия, които ще са водещи\", посочи още висшият американски военен.", "date": "2017.12.15", "title": "Военните варианти за Северна Корея са винаги готови, предупреди САЩ"}
{"url": "https://news.bg/health/moratoriumat-za-lekarstvata-otpada-pri-vavezhdane-na-zdravnoto-dosie.html", "text": "Целта на мораториума за временна забрана за плащане на нови молекули от Здравната каса е да осигури време . Бюджетът на Касата трябва да е балансиран, за да издържи на всички предизвикателства. Това заяви пред БНТ председателят на здравната комисия в парламента Даниела Дариткова.Временно забранихме Касата да поема ангажимент и за нови дейности и нови лечебни заведения, уточни тя.Дариткова заяви, че при навлизане на електронното здравно досие мораториумът може да отпадне преди края на следващата година.Припомняме, в четвъртък депутатите отхвърлиха  върху Закона за Бюджета на НЗОК за 2018 г., които засягат иновативните лекарства. В пленарна зала за Бюджета на Касата гласуваха \"за\" 126 народни представители, а 95 бяха \"против\". В същото време  имаше протест на хора с онкологични и редки заболявания, както и будни граждани, които искаха пациентите да имат достъп до новите медикаменти. Подобни лекарства са много скъпи.\"Трябва да направим възможно новите молекули да влизат при ясни регламентации. Тези медикаменти не са все още включени в нови терапевтични ръководства\", каза Даниела Дариткова. Когато се борим за включване на нови медикаменти, нови дейности трябва да търсим баланса, уточни тя.През 2017 г. на фармацевтичния пазар в страната са допуснати 32 нови молекули. Те не са заплащани от Касата, няма да бъдат заплащани и през следващата година няма да бъдат плащани от Касата, те са налични. Те са нови за нашите терапевтични възможности, каза председателят на здравната комисия.Дариткова увери, че всички останали 1700 медикамента от реинбурсната листа ще бъдат заплащани, увери тя.Тези  са за заболявания, които вече се лекуват за най-съвременни механизми. Трябва време да се разпишат съответните терапевтични стъпки. Не може да сме сигурни, че медикаментите стигат до българските пациенти, каза д-р Дариткова, визирайки разбитата схема за паралелен износ на лекарства от страната.Атаките са сериозни. Без обединените усилия няма как да се преборим с порочните практики. 4 млрд. е бюджетът за здраве. Искаме да има достъп на новите технологии, не само до генерични и биоподобни медикаменти, но трябва да има система, която гарантира, че парите отиват за здраве, каза Дариткова.Бюджетът за лекарства е надвишен с над 100 млн. лева. Ролята на политиците е да търсят баланс между интереса на пациентите и на индустрията. Има възможност да се изгради Фонд, който да финансира лечението на редки заболявания от бюджета на министерството. Ако една от тези 32 молекули бъде единствената възможност за живот, ще се търси достъп до нея, обясни председателят на здравната комисия.Подготвя се Закон за регламентиране на паралелния износ, който ще даде гаранция, че Паралелната дистрибуция позволява и да се нормализират цените. Не може да бъде забранен износът, той е един от елементите на свободно движение стоки, услуги и хора, заяви депутатът от ГЕРБ. Същевременно Дариткова увери, че при сигнал, че износът ще доведе до ущърб на българските пациенти, ще бъде забранен.Пред Нова телевизия бившият заместник-министър на здравеопазването д-р Мирослав Ненков заяви, че някои политици са \"яхнали\" вълната на недоволство.\"Има писъци срещу мораториума за лекарствата, защото той ограничава парите за фармацевтичния бизнес\". Това заяви в ефира на \"Здравей, България\" бившият заместник-министър на здравеопазването.Той подчерта, че само три от почти 50 важни медикамента няма да се покриват от НЗОК през 2018 г., но подчерта, че държавата ще намери начин да осигури средства за тях на нуждаещите се.", "date": "2017.12.15", "title": "Мораториумът за лекарствата отпада при въвеждане на здравното досие?"}
{"url": "https://news.bg/int-politics/velikobritaniya-vidya-rusiya-kato-zaplaha-za-podvodnite-kabeli.html", "text": "Най-висшият британски военен предупреди за нова заплаха, идваща от Русия, която е свързана с комуникационните и интернет кабелите, които са прокарани по дъното на моретата, съобщава БиБиСи.Маршал сър Стюарт Пийч, който е началник на отбраната на Великобритания, настоя, че Обединеното кралство и НАТО трябва да поставят като приоритет защитата на комуникационните линии.По думите му, това би бил \"незабавeн и потенциално катастрофалeн\" удар за икономиката, ако кабелите бъдат срязани или прекъснати.Кабелите пресичат морското дъно, свързвайки страни и континенти.Говорейки пред влиятелен британски мозъчен тръст за отбрана, сър Стюарт изтъкнал, че уязвимостта на подводните линии представлява \"нов риск за нашия начин на живот\".\"В отговор на заплахата, породена от модернизацията на руския военноморски флот - и ядрени, и конвенционални подводници и кораби, ние заедно с нашите атлантически съюзници дадохме приоритет на задачи и мисии за защита на морските комуникационни линии\", посочи маршалът.\"Това звучи като повторно стартиране на стари мисии, всъщност искам да кажа, че е много важно, че разбираме колко важна е тази мисия за НАТО. Защото Русия в допълнение към новите кораби и подводници продължава да усъвършенства както нестандартните способности, така и информационната война\", изтъкна още висшият британски военен.", "date": "2017.12.15", "title": "Великобритания видя Русия като заплаха за подводните кабели"}
{"url": "https://news.bg/politics/pavlova-obyasnyava-na-deputatite-prioritetite-na-evropredsedatelstvoto.html", "text": "Министърът по европредседателството Лиляна Павлова докладва пред депутатите за приоритетите ни по време на ротационното председателство на България на Съвета на ЕС.Българското председателство ще работи за създаването на оптимални условия за висок и устойчив икономически растеж в ЕС чрез инициативите за укрепване на Икономическия и паричен съюз (ИПС).Ще се насърчават дискусиите, представени в стратегическите документи на ЕС, в това число в Доклада на петимата председатели, Бялата книга на Комисията. Стремежът ще е към задълбочаване на ИПС, който включва намаляване на рисковете в банковия сектор като част от мерките за завършване на Банковия съюз, както и изграждане на Съюза на капиталовите пазари.По време на Българското председателство усилията ще бъдат насочени към постигане на приемлив баланс и компромис по мерките за намаляване на рисковете в банковия сектор и ще бъде продължена работата по законодателното предложение за създаването на Европейска схема за гарантиране на депозитите като част от мерките за завършване на Банковия съюз.Председателството ще продължи работата по мерките за изграждането на Съюза на капиталовите пазари с оглед постигане на баланс между банковото и небанковото финансиране, укрепване на европейската финансова система, както и за създаването на повече възможности за финансиране на малки и средни предприятия.Българското председателство ще работи за запазване на високите стандарти за опазване на околната среда и качеството на живот на населението посредством устойчив растеж и \"зелена икономика\" с акцент върху прехода към кръгова икономика и екологичните иновационни инициативи, насочени към ефективното използване на ресурсите и намаляването на вредното въздействие върху околната среда и здравето на хората. Това ще става и чрез нови технологии.В условията на настоящите политически, социални и културни процеси в ЕС Българското председателство ще насочи усилията си към общите ценности и обединяващите връзки между европейските граждани.По време на Българското председателство културата ще се разглежда като един от основните двигатели в бъдещото развитие на ЕС, основано на нов прочит на неговото минало, с акцент върху младите хора и цифровите възможности.За България е от особено важно значение, че Председателството се провежда в рамките на Европейската година за културно наследство през 2018 година.Младите хора имат основно място в дебатa за бъдещето на Европа, тъй като те са носители на новото и иновативното, от тях зависи бъдещата конкурентоспособност на нашите икономики, те ще живеят в обновения Европейския съюз, обясни Павлова.", "date": "2017.12.15", "title": "Павлова обяснява на депутатите приоритетите на европредседателството"}
{"url": "https://news.bg/politics/ns-debatira-bistrishkite-tigri-i-balkanskiya-sharen-kilim.html", "text": "България не е овчари, овце и народни песни. Това заяви социалистът Кристиан Вигенин по време на дебатите за приоритетите на българското европредседателство.Разбира се, бистришките баби са нещо добро, но да не стигаме до там и Бистришките тигри да показваме на чужденците, предупреди той.Социалистът настоя да не се снишаваме \"за да не се изложим пред чужденците\", а да отстояваме своите цели и да поставим на европейско ниво приоритетите си.Колегата му Иван Иванов видя грешка в отпечатаната книжка за депутатите с целите на европредседателството. Неговата била отпечатана обратно. Той изрази надежда евролидерите да не четат документите с главата надолу.Йордан Цонев от ДПС поиска страната ни да играе силна роля в ЕС. Това не включва толериране на национализмите. Най-големият бич на Балканите са етно-религиозните различия, смята Цонев.Според него трябва да продължат преговорите за присъединяване на Турция към ЕС, за да има мир в Европа. Балканите представляват етнически шарен килим, допълни депутатът от ДПС.", "date": "2017.12.15", "title": "НС дебатира Бистришките тигри и балканския шарен килим"}
{"url": "https://news.bg/int-politics/predlozhili-na-tramp-sreshta-s-putin-oshte-prez-2015-a.html", "text": "На американския президент Доналд Тръмп е била предложена среща с руския президент Владимир Путин през юли 2015 г., месец след като той обяви, че ще се кандидатира за президент за изборите през 2016 г., съобщава американският в. \"Вашингтон поуст\", позовавайки се на имейл, който е получил.Имейлът показвал, че британският музикален продуцент Роб Голдстоун е поканил Тръмп в Москва, за да присъства на рожден ден на бащата на един от неговите клиенти.Междувременно, след като Тръмп отказал поканата, Голдстоун твърдял, че би могъл да организира среща между него и Путин. Няма обаче индикации, че Тръмп или някой от неговия предизборен щаб е приел предложението.Голдстоун попадна под светлината на прожекторите това лято, когато беше разкрито, че е предложил да посредничи за среща между най-големия син на Тръмп, Доналд Тръмп-младши, и руски адвокат, който се твърди, че е притежавал дискредитиращ материал (\"мръсотия\") за Хилари Клинтън по време на президентската предизборна кампания през 2016 г.След като Тръмп-младши приел предложението, Голдстоун организирал среща през юли 2016 г. в \"Тръмп тауър\" между Тръмп-младши и Наталия Веселницкая, която се твърди, че имала връзки с руското правителство. Въпреки това Тръмп-младши отрече да е влизал в таен сговор с чуждестранни правителства по време на предизборната кампания през 2016 г.", "date": "2017.12.15", "title": "Предложили на Тръмп среща с Путин още през 2015-а"}
{"url": "https://news.bg/crime/piyan-shofyor-otnese-patrulka-na-stolichniya-bul-cherni-vrah.html", "text": "След като е загубил контрол над колата, пиян шофьор удари патрулен автомобил на Пътна полиция в София през изминалата нощ.Инцидентът е станал на булевард \"Черни връх\", докато полицаите са проверявали друга кола, съобщава БНР. Водачът е задържан.Пробата с дрегер на водача е показала близо два промила алкохол. Той се е движил със загасени фарове на автомобила си около полунощ по булевард \"Черни връх\" в София.Няма пострадали полицаи при инцидента. Униформените служители са били на мястото заради проверки, които са извършвали.По случая е образувано досъдебно производство.", "date": "2017.12.15", "title": "Пиян шофьор отнесе патрулка на столичния бул. \"Черни връх\""}
{"url": "https://news.bg/crime/prokuraturata-podseshta-oblastniya-na-sofiya-da-aktuva-yazovir-ognyanovo.html", "text": "От Върховната административна прокуратура (ВАП) приканват областния управител на София Николай Пехливанов да издаде акт за публична държавна собственост на язовир \"Огняново\", съобщиха от ВАП.От прокуратурата се обръщат към него, защото неговата администрация е компетентният орган за подобно актуване. Причина за исканото съдействие е, че не са изпълнени законови предписания.Това е станало ясно по време на проверка от ВАП по спазване разпоредбите на Закона за водите и подзаконовите актове по прилагането му във връзка с нормативните изисквания за техническа и безопасна експлоатация на язовирните стени и съоръженията към тях.С влизане в сила на Закона за водите язовир \"Огняново\" е включен в списъка на комплексните и значими язовири. Той е публична държавна собственост и като такъв подлежи на актуване по реда на Закона за държавната собственост, но до момента актуването на собствеността не е удостоверено по надлежния ред - чрез издаване на акт за публична държавна собственост, уточниха от прокуратурата.", "date": "2017.12.15", "title": "Прокуратурата подсеща областния на София да актува язовир \"Огняново\""}
{"url": "https://news.bg/int-politics/trevoga-v-nato-ot-identifitsirana-raketna-sistema-na-rusiya.html", "text": "Съюзниците от НАТО идентифицираха руска ракетна система, която поражда сериозни опасения. Това обявиха в специално изявление от западния военен алианс.В изявлението се подчертава, че НАТО приканва Русия да обърне внимание на тези опасения по значим и прозрачен начин и активно да се ангажира в технически диалог със САЩ.Съюзниците от НАТО приветстват продължаващите опити на САЩ да ангажират Русия в двустранни и многостранни формати, включително в Специалната комисия за проверка, за да бъдат разсеяни опасенията относно спазването от страна на Русия на Договора за ядрените сили със среден обсег от 1987 г.Натовските съюзници подчертават, че положение, при което САЩ и други страни спазват договора, а Русия не - би будело сериозна и спешна тревога.Уверява се, че Алиансът е единодушен в оценката си, че ефективните споразумения за контрол върху въоръженията остават основен елемент на \"стратегическата стабилност и нашата колективна сигурност\".Според НАТО САЩ спазвали задълженията си съгласно Договора за ядрените сили със среден обсег и били ангажирани да го прилагат стриктно.От НАТО натъртват, че в продължение на 30 години Договора за ядрените сили със среден обсег е бил от решаващо значение за евроатлантическата сигурност.", "date": "2017.12.15", "title": "Тревога в НАТО от идентифицирана ракетна система на Русия "}
{"url": "https://news.bg/society/krs-otchete-4000-zhalbi-sreshtu-mobilni-operatori-300-hil-lv-globi-za-rouming.html", "text": "КРС отчита увеличение на жалбите срещу мобилни оператори, миналата година те са били 2800, а до 1-ви декември тази година са 4000, коментира пред БНТ Веселин Божков, председател на Комисията за регулиране на съобщенията.Той поясни, че повечето от жалбите не се отнасят до Комисията за регулиране на съобщенията. Най-голям относителен брой са по отношение на надписани сметки, които са 650-15,16%.\"Не е тайна, че някои оператори започнаха да хитруват. Някои от тях деактивираха услугата за роуминг с цел да се закупят нови планове на по-висока цена. Тъй като това не беше подето от другите мобилни оператори този оператор си коригира политиката. Мисля, че имахме коригиращо поведение на пазара и на самия регулатор. Повечето от тях се опитаха да прикрият част от тези опити с повишаване на техните пакети чрез различни хватки\", коментира председателят на КРС.За проблема с роуминга има 400 жалби, като според Божков 50% от тях не се отнасят до роуминг. Той обясни, че много хора бъркат понятието роуминг и уточни, че за роуминг става дума, когато сте в чужбина, но използвате услугите на един оператор, но говорите в мрежата с други оператори.Относно жалбите Комисията е направила над 300 проверки, след които са съставени актове за административни нарушения, издадени са близо 17 наказателни постановления и саналожени 300 хиляди лв. глоби на мобилните оператори.", "date": "2017.12.15", "title": "КРС отчете 4000 жалби срещу мобилни оператори, 300 хил. лв. глоби за роуминг"}
{"url": "https://news.bg/int-politics/yaponiya-nalaga-novi-sanktsii-na-severna-koreya.html", "text": "Япония обяви, че е наложила нови санкции срещу Северна Корея, за да засили натиска върху изолираната комунистическа държава да се откаже от ядрената и ракетната си програма.\"Северна Корея изстреля междуконтинентална балистична ракета, която се приземи в нашата изключителна икономическа зона и продължава да повтаря провокативни коментари\", подчертаха японските власти.Добавя се, че Япония е решила да наложи нови санкции заради \"допълнително засилване на натиска\" върху Пхенян, тъй като страната е изправена пред \"неотложна заплаха, невиждана досега\", след като Северна Корея изстреля междуконтинентална балистична ракета, прелетяла над нейна територия през септември.Новите санкции са насочени към над 210 физически и юридически лица, включително банки, въглищни и транспортни компании.Уточнява се, че активите на 19 юридически и физически лица от Северна Корея ще бъдат замразени. Освен физически и юридически лица от Северна Корея, санкциите също така ще бъдат наложени и на други страни, включително Русия и Китай.", "date": "2017.12.15", "title": "Япония налага нови санкции на Северна Корея"}
{"url": "https://news.bg/economics/dzhambazki-i-kontrera-iskat-ostavkata-na-kevr.html", "text": "Евродепутатът Ангел Джамбазки и Председателят на \"Патриоти за София\" в Столичния общински съвет Карлос Контрера искат оставката на Комисията за енергийно и водно регулиране (КЕВР). Причината - неадекватните действия на регулатора в сферата на ВиК услугите.Припомняме, че в момента тече закритото заседание на КЕВР, на което трябва да се вземе решение за новите цени на водата в 14 града. Очаква се цените да се повишат значително, като най-драстично това ще се отрази на джоба на гражданите на Разград и Шумен. Под прозорците на КЕВР на столичния булевард \"Дондуков\" БСП провежда протест. Срещу решението се обяви и миналата седмица националния омбудсман Мая Манолова.\"Приетите бизнес-планове на ВиК операторите през т.г. заложиха ценови бомби, които неоправдано товарят потребителя с решението на нерешeни с десетилетия проблеми във водоснабдяването. Бизнес-плановете не дават яснота как ще се развиват ВиК системите и как ще се подобрява качеството на услугите. Единственото, което стана ясно е, че потребителят ще плаща скъпо и прескъпо без ясен ангажимент за подобряване на обслужването\", се казва в обща позиция на евродепутатът Джамбазки и общинския съветник Контрера.Според тях действията на КЕВР спрямо целия ВиК сектор са \"напълно неадекватни\". Със своите решения уж независимия КЕВР показа пълна безпомощност и липса на какъвто и да е капацитет да наложи еднакви стандарти и да принуди всички ВиК оператори да ги спазват\", се казва в позицията.Оценката на Джамбазки и Контрера е, че философията на енергийните комисари е \"потребителят да бъде натоварен да плаща за греховете на цялата система\", а изказванията от страна на КЕВР, че спазват закона и няма как да се предотврати шоковото увеличение на цените за крайния потребител са \"признак на професионална импотентност\".В решенията на комисията не откриваме никакъв анализ и опити за подобряване на ефективността, никаква техническа и логическа преценка до какъв точно положителен ефект ще доведе увеличението на комплексните цени на ВиК услугите в страната. Няма ясна политика и концепция как намаляваме загубите на вода, как обезпечаваме водоснабдяването на цели региони. Липсват визия и стратегия как да се подобри канализацията. КЕВР действа на парче и формално-счетоводно, заявяват Джамбазки и Контрера.Те задават и три въпроса към КЕВР:Ако КЕВР твърди, че формално спазва закона, то защо не огласи, че има пропуски и грешки, които да бъдат поправени, а първо прие бизне-плановете, увеличи цената на водата, и чак след това започна да говори за \"лошия закон\".Според Джамбазки и Контрера е очевидно, че КЕВР трябва да бъде разделена на две отделни комисии - за енергийно регулиране и за водно регулиране.Целта на отделния воден регулатор е да бъде съставен от ВиК експерти, които на първо място да направят анализ какви са специфичните проблеми за всеки региони и как да бъдат решавани.Освен това според Джамбазки и Контрера водният сектор трябва да бъде окрупнен, а държавата да създаде специализиран фонд, който да осигури финансовите средства за изграждане и поддържане на ВиК инфраструктурата. \"Сегашният модел, при който потребителят носи цялата финансова тежест е сбъркан, неработещ и ще доведе до тотален колапс на водоснабдяването в България\", посочват още в позицията си двамата представители на ВМРО.", "date": "2017.12.15", "title": "Джамбазки и Контрера искат оставката на КЕВР"}
{"url": "https://news.bg/crime/shofyor-zagina-pri-chelen-sblasak-na-patya-kazanlak-stara-zagora.html", "text": "Шофьор загина при челен сблъсък на товарен и лек автомобил на пътя Казанлък-Стара Загора в петък сутринта, съобщи БНТ.Инцидентът стана около 9.20 ч. Камионът се е блъснал челно в леката кола със старозагорска регистрация малко преди разклона за град Мъглиж. Загинал е водачът на колата.Според шофьора на камиона, движението на лекия автомобил било хаотично по пътя. Той се е опитал да избегне удара, затова навлязъл в насрещното платно, но въпреки това не е успял да предотврати катастрофата.Разследващите установяват причините за инцидента. Пътят Казанлък-Стара Загора е затворен, използват се обходни маршрути, докато не се разчисти от катастрофата.", "date": "2017.12.15", "title": "Шофьор загина при челен сблъсък на пътя Казанлък-Стара Загора"}
{"url": "https://news.bg/politics/bezplaten-transport-i-zastrahovki-za-bortsite-sreshtu-koruptsiyata.html", "text": "Редица привилегии гласуваха депутатите за членовете на антикорупционния орган. Те ще пътуват безплатно в градския транспорт. Държавата ще им плаща застраховките живот и трудът им ще де зачита за първа категория.Стажът на членовете на Комисията и на директорите и инспекторите в дирекциите, както и на лицата в администрацията, заемащи длъжност, за която се изисква висше юридическо образование и юридическа правоспособност, ще се зачита за юридически стаж.Стажът на лицата, , за която се изисква висше икономическо образование, пък ще се зачита за стаж по специалността в обществения сектор.Трудът на членовете на Комисията ще се зачита за първа категория. Държавата ще плаща и застраховка \"Злополука\" за борците срещу корупцията.", "date": "2017.12.15", "title": "Безплатен транспорт и застраховки за борците срещу корупцията"}
{"url": "https://news.bg/int-politics/vtoriyat-etap-ot-pregovorite-za-brekzit-shte-bade-dalech-po-truden-predupredi-yunker.html", "text": "Председателят на Европейската комисия Жан-Клод Юнкер обяви, че очаква вторият етап от преговорите за Брекзит да бъде \"далеч по-труден\" в сравнение с първия етап, като добави, че начинът, по който ще се осъществи излизането на Великобритания от Европейския съюз, зависи главно от британския парламент и британския народ.Говорейки при пристигането си за втория ден на срещата на върха на Европейския съюз в Брюксел, Юнкер отбелязал, че ще е необходимо споразумението за излизането на Обединеното кралство от Европейския съюз да бъде официално, преди да започнат преговори за бъдещите отношения между Великобритания и Общността.Юнкер също така похвали британския премиер Тереза Мей за усилията ѝ за постигане на споразумение с ЕС.През миналата седмица ЕС и Великобритания постигнаха предварително споразумение и обявиха, че в преговорите е постигнат необходимият пробив. Въпреки това както ЕС, така и Обединеното кралство посочиха, че споразумението не е правно обвързващо.В сряда британският парламент прие изменен законопроект за Брекзит, който изисква приемането на акт на парламента, преди да може да бъде изпълнено окончателното споразумение с Брюксел.", "date": "2017.12.15", "title": "Вторият етап от преговорите за Брекзит ще бъде далеч по-труден, предупреди Юнкер"}
{"url": "https://news.bg/world/sasht-otmenyat-neutralnostta-na-internet.html", "text": "Принципът за равен достъп до интернет за всички в САЩ е отменен, предаде NBC News. За това гласува Федералната комисия за комуникации. Гласуването приключи с 3 гласа \"за\" срещу 2 \"против\". Промяната бе приета с гласовете на републиканци, а против гласуваха демократи. Очаква се тя да бъде оспорена в съда. Правилото се нарича \"интернет неутралност\".Привържениците на отмяната му твърдят, че така ще се наложат правила. Според противниците така ще се маргинализират групи от обществото. ", "date": "2017.12.15", "title": "САЩ отменят неутралността на интернет"}
{"url": "https://news.bg/press/boyko-rashkov-po-tri-sluchaya-ni-se-prechi-da-izvarshim-proverka-valeri-simeonov-ne-iskam-da-vizhdam-borisov.html", "text": "Служби. \"Сега\":Бойко Рашков: По три случая ни се пречи да извършим проверка \"Има заповед на главния прокурор Сотир Цацаров от 20 ноември 2015 година. С тази заповед Цацаров забранява на своите подчинени прокурори на националното бюро да се предоставят: документите, на които се основава искането за използване на СРС-тата, резултатите, получени в хода на прилагане на СРС-та, получените веществени доказателствени средства\", обяви председателят на Националното бюро за контрол на специалните разузнавателни средства Бойко Рашков по Нова тв\"Тъй като има такава заповед, на нас ни се отказва да се запознаем с тези материали. Затова аз заявих в българския парламент, че бюрото оттук нататък няма да може да уведомява гражданите със 100% убеденост, че те са били подлагани на СРС-та\", добави той. \"По отношение на три случая на нас ни се пречи да извършим проверка\", оплака се Бойко Рашков. В един от случаите става дума за противодържавно престъпление, което е било \"екзотично, дори по тоталитарно време\", уточни той. Коалиция. \"Сега\":Валери Симеонов: Не искам да виждам Борисов Вицепремиерът Валери Симеонов обяви, че предложенията му за промяна на концесионния договор за \"ски зона - Банско\" и изграждане на втори лифт са били саботирани от министър-председателя Бойко Борисов. Напрежението в управляващата коалиция е видимо, след като вицепремиерът Симеонов и Бойко Борисов влязоха в задочен спор и по време на заседанието на Министерски съвет миналата седмица. Европейски съвет. \"Монитор\":Борисов настоя границите на ЕС да се пазят като Берлинската стена Премиерът поиска силна и бърза външна политика за мигрантския поток към ЕвропаГраниците на ЕС да се пазят строго, както едно време. Това заяви премиерът Бойко Борисов след заседанието на Европейския съвет в Брюксел и даде за пример силната охрана навремето между Източен и Западен Берлин. Повод за коментара му е една от спортните теми по време на съвета дали да паднат задължителните квоти за мигрантите. По думите му страната ни е в деликатна ситуация защото само след две седмици поемаме председателството на ЕС и трябва да балансираме между всички позиции. Според него ЕС трябва много силно да се намеси в геолополитиката, която се води в момента. \"Виждате Тръмп, Путин, Ердоган, Арабската лига взимат решения, които носят някакви последици. Спорът какъв е между Юнкер и Туск - колко пари и как да приемаме все повече и повече мигранти. Едни водят войните и ползват репарациите от петрол, а другите ще се избием кой колко мигранти ще поеме. Това не се харесва на страните в пограничните райони. Интернет. \"Дума\":87% от българчетата използват интернет 87% от българските деца използват интернет и всяка година този процент се увеличава. Дигиталният свят крие невероятен потенциал, но и твърде много рискове и опасности. Това са част от констатациите в доклада на председателя на УНИЦЕФ за България Мария Хесус Конде, представен на конференцията \"Състоянието на децата в дигиталния свят през 2017 г.\", организирана в София от УНИЦЕФ и Държавната агенция за закрила на детето.В България 73% от децата имат фейсбук, a всяко трето дете има публичен профил. Всяко пето дете се среща с някого, с когото не се познава. Най-голям риск е, че не се знае с кого си пишеш. Нужно е да се помогне на децата, за да бъде намален рискът при онлайн комуникацията, смятат от двете организации. 48% от децата в социалната мрежа не могат да различат дали една информация е вярна или не. Всяко трето дете признава, че са се държали обидно с него, сочат данните. Забрана. \"24 Часа\":Депутати говориха от 1-о лице за рака, но забраната за нови лекарства останаС навлизане в лични болезнени теми, каквато е борбата с рака, и с просълзени депутатски очи преминаха дебатите по ветото на президента върху мораториума за лечение с иноватвни лекарства. ", "date": "2017.12.15", "title": "Бойко Рашков: По три случая ни се пречи да извършим проверка; Валери Симеонов: Не искам да виждам Борисов"}
{"url": "https://news.bg/world/putin-i-tramp-obsadiha-severna-koreya.html", "text": "Северна Корея е била основната тема, която са обсъдили президентите на Русия и САЩ Владимир Путин и Доналд Тръмп, предаде ТАСС. Двамата са провели телефонен разговор, са съобщили от Кремъл.Той е бил по американска инициатива. Обсъдени са били и други актуални международни проблеми. Двете страни са се договорили да поддържат контакт.", "date": "2017.12.15", "title": "Путин и Тръмп обсъдиха Северна Корея "}
{"url": "https://news.bg/world/putin-mozhe-da-poseti-balgariya-prez-2018-godina.html", "text": "Руският президент Владимир Путин може да посети България през 2018 година, съобщава \"Регнум\".Посещението ще е във връзка с честванията на 140 години от края на Руско-турската война и Освобождението на България от Османско робствоПосещението вероятно ще се проведе след президентските избори. Те са насрочени за 18 март, така че за 3 март едва ли държавният глава ще посети страната. Това са съобщили от руското посолство у нас.Руският посланик Анатолий Макаров не изключва такава визита. ", "date": "2017.12.15", "title": "Путин може да посети България през 2018 година "}
{"url": "https://news.bg/world/mey-prizova-es-da-se-pridvizhat-napred-pregovorite-za-brekzit.html", "text": "Британският премиер Тереза Мей призова ЕС да придвижи напред преговорите за Брекзит. Тя направи това на срещата на Европейския съвет вчера.Очаква се търговските преговори да не започнат преди март месец другата година.  Търси се повече яснота по британските цели, преди да започнат те.Това са основните въпроси по сделката, заедно с правата на няколко милиона граждани на ЕС в Кралството и границата с Ейре. Също така на Мей се наложи да уверява европейските партньори, че контролира ситуацията след поражението в Камарата на представителите.Следващата фаза от преговорите за Брекзит ще бъде истинско изпитание за единството на ЕС и успехът може да дойде само ако 27-те страни членки на ЕС останат заедно.Това заяви вчера председателят на Европейския съвет Доналд Туск преди началото на двудневната среща на върха на съюза. На срещата на върха се очаква евролидерите дадат зелена светлина за започване на втората фаза от преговорите между Брюксел и Лондон.", "date": "2017.12.15", "title": "Мей призова ЕС да се придвижат напред преговорите за Брекзит "}
{"url": "https://news.bg/world/us-iztrebiteli-presledvaha-ruski-boyni-samoleti-nad-siriya.html", "text": "Американски изтребители Ф-22 са преследвали вчера руски бойни самолети Су-25 в сирийското въздушно пространство, предадоха световните информационни агенции. Направени са били предупредителни изстрели. Рисковани маневри са били предприети, за да се избегне сблъсък.От армиите на САЩ и Русия са потвърдили за гонката, продължила около 40 минути, като всяка от страните обвинява другата за инцидента. Това е пореден сигнал за ескалация на конфликта между двете държави. ", "date": "2017.12.15", "title": "US изтребители преследваха руски бойни самолети над Сирия  "}
{"url": "https://news.bg/disasters/vzriv-ubi-shestima-v-kitayska-mina.html", "text": "Най-малко шестима души са загинали при взрив в китайска мина, предаде \"Регнум\", като цитира \"Синхуа\".Съобщава се и за десетки ранени. Те са били хоспитализирани. Трагичният инцидент е станал в югоизточната провинция Гуанджоу. Повече от 500 души участват в спасителната операция. Тече разследване.  ", "date": "2017.12.15", "title": "Взрив уби шестима в китайска мина "}
{"url": "https://news.bg/world/pozitsiyata-na-es-za-jerusalim-ostava-nepromenena.html", "text": "Позицията на Еевропейския съюз за Йерусалим остава непроменена.Също така се подчертава подкрепата за \"двете държави\" като решаване на израело-палестинския конфликт. ЕС е единен по тези проблеми. Това написа в профила си в \"Туитър\" председателят на Европейския съвет Доналд Туск. Припомняме, че днес продължава срещата на върха. На нея се разглежда продължаването на санкциите срещу Русия, Брекзит и други въпроси. ", "date": "2017.12.15", "title": "Позицията на ЕС за Йерусалим остава непроменена "}
{"url": "https://news.bg/economics/na-21-ezika-ek-obyasnyava-kak-se-pravyat-sirene-i-kiselo-mlyako.html", "text": "Европейската комисия публикува на сайта си официалния превод на 21 езика, включително и на български, на Eвропейско ръководство за добри хигиенни практики при производството на занаятчийско сирене и млечни продукти.: фермери и занаятчии от цяла Европа, ветеринари, консултанти, технолози и експерти по безопасност на храните по поръчка на Европейската комисия.Официално се въвежда принципът на гъвкавост във всички страни-членки на ЕС по отношение на фермерски и занаятчийски производители на сирене и млечни продукти.\"На практика това означава, че щом една малка ферма с 25 кози във Франция може да произвежда козе сирене от сурово, непастьоризирано мляко и да го продава на територията на целия ЕС, то такава ферма със същите производствени и хигиенни практики и помещения би трябвало да може да бъде регистрирана официално във всяка друга страна - членка и да продава без ограничения на територията на ЕС\", коментира д-р Стоилко Апостолов.Макар да е предназначено основно за бизнеса, ръководството е одобрено от ЕК и след това от държавите - членки, което означава, че то може да се ползва и за нуждите на официалния контрол. За българските условия това означава, че директорите на ОДБХ, началник - отделите по Контрол на храните и всички инспектори при рутинните си проверки могат да прилагат дерогации и адаптации, когато се отнася за фермерско и занаятчийско производство. Основанието за това е чл. 10 на Регламент (ЕО) 882/2004.\"Обръщаме се към всички към всички консултанти, технолози и проектанти на малки обекти за преработка на мляко, към всички служители на БАБХ: използвайте Ръководството в максимална степен в соята работа - то е официален документ на Европейската комисия!\", призовава д-р Апостолов.За малките производители на мляко и млечни продукти - фермери, регистрирани по Наредба 26 на МЗХГ ръководството трябва да стане настолна книга. Производителят носи цялата отговорност за качеството и безопасността на храните, обяснява д-р Стоилко Апостолов от Фондация \"Биоселена\".", "date": "2017.12.15", "title": "На 21 езика ЕК обяснява как се правят сирене и кисело мляко"}
{"url": "https://news.bg/politics/gerb-preduprediha-che-targovtsi-na-tok-reketirat-biznesa.html", "text": "Търговци на електрическа енергия рекетират, дерибействат бизнеса в България. За това алармира в парламента депутатът от ГЕРБ Делян Добрев.Тези търговци поставят бизнеса на ръба на фалита, по думите му. Енергията без причина расте с двуцифрени числа на свободния пазар. Този проблем ескалира. Бизнесът, който ползва ток по цени на свободния пазар, наистина е пред фалит, каза Добрев.Герберът ги съветва да се върнат на регулирания пазар, където цената на тока ще е по-евтина от тази на свободния пазар. Не били предвидени неустойки за рекетьорите, които продават електричество.Делян Добрев съветва бизнеса да не се поддава на този натиск. 76 лева за мегават часа е цената на регулирания пазар. На свободния скочила до 120 лева, увери той. Оказва се, че преди цената на тока на свободния пазар била по-добра от тази на регулирания. Сега обаче скочила с до 90%. Това прави енергията от тях неизгодна за бизнеса.Това е меко казано безобразие, категоричен бе Добрев. Една шепа енергийни фирми оказвали натиск върху бизнеса, но решението е в регулирания пазар на ток, смята той.", "date": "2017.12.15", "title": "ГЕРБ предупредиха, че търговци на ток рекетират бизнеса"}
{"url": "https://news.bg/politics/borisov-prie-prioritetite-digitalizatsiya-i-kibersigurnost-ot-estoniya.html", "text": "Министър-председателят Бойко Борисов и премиерът на Естония Юрий Ратас обсъдиха изпълнението на програмата на Триото председателства на Съвета на ЕС - Естония, България и Австрия. Двамата разговаряха преди днешната работна сесия на Европейския съвет в Брюксел. Коментирано бе свършеното по време на Естонското председателство и темите, чието изпълнение ще продължи след 1 януари 2018 г.Премиерът Борисов приветства иновативния и различен подход, който Ратас е приложил по време на Естонското председателство, и подчерта, че приоритетите от него са залегнали и в Българското председателство, най-вече в секторите \"дигитализация\" и \"киберсигурност\".Борисов и Ратас се обединиха около мнението за необходимостта от особено внимание към Западните Балкани. \"Всички имаме интерес от това регионът да бъде по-сигурен, по-стабилен и да отбелязва значителен напредък. Изключително важно е хората от Западните Балкани да знаят, че могат да разчитат на Европа и нейната солидарност\", подчерта премиерът Борисов.Позитивната програма, която си поставиха Естония, България и Австрия, ориентирана към бъдещето и към постигане на конкретни резултати, ще продължи, посочиха двамата лидери. Държавите от Триото ще устояват своите приоритети, свързани със сигурността на европейските граждани, повишаването на заетостта, икономическия растеж, продължаване на кохезията и стабилизирането на съседните на ЕС страни, стана ясно още от срещата на Борисов и Ратас.Естонският премиер поздрави българския министър-председател за добрата подготовка на първото Българско председателство на Съвета на ЕС и му пожела успех. Бойко Борисов от своя страна гарантира, че ще има пълна приемственост по очертаните приоритети и покани Юрий Ратас в София.", "date": "2017.12.15", "title": "Борисов прие приоритетите \"дигитализация\" и \"киберсигурност\" от Естония"}
{"url": "https://news.bg/world/bivsh-ikonomicheski-ministar-na-rusiya-osaden-na-8-g-zatvor-za-koruptsiya.html", "text": "Московски съд призна за виновен бившия министър на икономиката на Русия Алексей Улюкаев в получаване на подкуп, съобщават руски медии.Според съда Улюкаев е получил подкуп в особено големи размери, възползвайки се от длъжностното си положение.При произнасянето на присъдата обвиняемият остана спокоен и сериозен, отбелязва репортер на Газета.ру, присъствал на процеса.По-късно стана ясно, че Улюкаев е осъден на 8 г. затвор при строг режим и глоба от 130 милиона рубли.Прокуратурата поиска 10 г. затвор и глоба от 500 милиона рубли.Бившият министър твърди, че е невинен и иска от съда да го оправдае.Улюкаев е обвинен за получаване на подкуп в размер на $2 млн. от шефа на \"Роснефт\" Игор Сечин. Бившият министър принудил Сечин да му преведе сумата. Улюкаев е поискал подкупа, за да даде зелена светлина за придобиването на \"Башнефт\" от \"Роснефт\".Той заплашил \"Роснефт\" да им създаде спънки по отношение на дейността им. Улюкаев е бил хванат на местопрестъплението при получаването на 2 млн. долара подкуп на 14 ноември 2016 г., след като от \"Роснефт\" се оплакали на властите за незаконните действия на министъра.", "date": "2017.12.15", "title": "Бивш икономически министър на Русия осъден на 8 г. затвор за корупция"}
{"url": "https://news.bg/int-politics/rusiya-ne-bila-gotova-da-zadushava-ikonomicheski-severna-koreya.html", "text": "Руският заместник-министър на външните работи Игор Моргулов обяви, че Русия не е готова да подкрепи нови санкции срещу Северна Корея, които биха задушили икономически изолираната комунистическа държава, съобщават руски медии.Моргулов също така е цитиран да казва, че натискът върху Северна Корея се приближавал до \"червена линия\" и че гаранциите за сигурност на САЩ за Северна Корея могат да бъдат обект на преговори между Пхенян и САЩ.Вчера руският президент Владимир Путин предупреди за катастрофа, ако САЩ нападнат Северна Корея. По думите му, комунистическата страна не виждала друг начин да се защити освен да разработи оръжия за масово унищожение. Моргулов допълни, че Москва е нямала контакти на високо равнище с новото севернокорейско ръководство, но те били възможни. \"На теория те (контактите) са възможни\", посочи той. По думите на Моргулов, Русия имала множество комуникационни канали със Северна Корея, които \"по един или друг начин носят плодове\". ", "date": "2017.12.15", "title": "Русия не била готова да задушава икономически Северна Корея"}
{"url": "https://news.bg/politics/15-mln-evro-e-targovskiyat-obmen-mezhdu-balgariya-i-cherna-gora.html", "text": "Търговският обмен между България и Черна гора е 15 млн. евро. Той е по-нисък от потенциала, който имаме, а също така имаме желание да активизираме и програмите за взаимни инвестиции, каза още българският президент. Това стана ясно по време на срещата на президента Румен Радев с председателя на парламента на Черна Гора Иван Брайович, съобщиха от администрацията на президента.Според Румен Радев и Иван Брайович сигурността, туризма, науката и образованието са сфери, които предлагат сериозни възможности за развитие на отношенията между София и Подгорица на двустранно ниво.Черна гора се доказа като държава, която активно работи за своята европейска интеграция. Тя е пример за останалите държави от Западните Балкани. Възможностите са отворени, когато се обединяваме и следваме европейските ценности.\"По време на Българското председателство на Съвета на Европейския съюз страната ни ще работи за европейската перспектива на целия регион на Западните Балкани. Черна гора е пример за постигнат индивидуален напредък в качеството ѝ на страна кандидат за членство в ЕС\", каза още президентът Радев.Според президента всяка държава от региона трябва да бъде оценявана според собствените ѝ усилия в реформите. Черногорският президент Филип Вуянович е поканен да бъде първият държавен глава от Западните Балкани, който да посети страната ни по време на Председателството през 2018 г., каза още Румен Радев.Председателят на черногорския парламент Иван Брайович изрази готовността на страната си да използва възможността на българското европредседателство, за да бъдат отворени всички преговорни глави от процеса за присъединяване.\"Убеден съм, че България ще стимулира интеграционния процес в региона и ще го изведе като водеща европейска тема така, че напредъкът на държавите да бъде постоянен и необратим\", заяви председателят на черногорския парламент.Иван Брайович също подкрепи усилията за свързване на двете държави с по-добра транспортна инфраструктура, както и за съвместни мерки за увеличаване на туристическия обмен между България и Черна гора.", "date": "2017.12.15", "title": "15 млн. евро е търговският обмен между България и Черна гора "}
{"url": "https://news.bg/int-economics/ryanair-priznava-sindikati-na-pilotite-v-opit-da-izbegne-stachki-po-praznitsite.html", "text": "Бюджетната авиокомпания Ryanair се съгласи да признае синдикати на пилотите в опит да избегнат планираните стачни действия по време на коледните празници, съобщава ДПА.Ръководителят на компанията Майкъл О'Лиъри коментира, че е написал на синдикатите \"да ги поканя да разговаряме, за да ги припознаем и да ги призовем да отменят заплашителното индустриално действие, планирано за Коледа\". Ирландската авиокомпания е изправена пред перспективата за стачки в Европа за първи път в своята история.\"Искаме да премахнем всякакви притеснения или опасения, че клиентите могат да бъдат засегнато действия на пилотите\", се казва в изявлението на О'Лиъри.Припомняме, Министерство на външните работи на Република България уведомява, че на 15 декември служителите на авиокомпания\"Райънер\" - Ryanair в Италия планират стачни действия.В обявената за днес от пилотите на \"Райънер\" между 13:00 и 17:00 часа местно време стачка на миланското летище \"Малпенса\" планират да участват и наземните диспечери. По силата на Регламент (ЕК) 261/2004 това прави от стачката форсмажорно обстоятелство, при което засегнатите пътници не могат да бъдат обезщетени.Припомняме също така, че свръхизтощени пилоти на нискотарифната компания Ryanair спят в пилотските кабини. Подтикнати от изтощителните условия на труд, стюардеси и стюарди на компанията създават първия синдикат.Журналистът на Libération, Франк Буазис представя позицията на работещите в Ryanair, предприемайки множество предпазни мерки, поради обвързващите договори с компанията. \"Не забравяйте да промените имената и не давайте прекалено много подробности пътуванията ни с компанията или конкретни место\", коментират пред журналиста така наречените \"Питър\" и \"Софи\".Ryanair се превърна в най-печелившата авиокомпания в Европа за двадесет години. През 2016 г. нейните 427 самолета са транспортирали 120 милиона пътници и са генерирали 1,3 милиарда евро печалба. Социалният климат в компанията, всъщност не отразява тези добри резултати. Стюардите, стюардесите, както и пилотите се надигат с искания за други и по-добри условия на труд.", "date": "2017.12.15", "title": "Ryanair признава синдикати на пилотите в опит да избегне стачки по празниците"}
{"url": "https://news.bg/crime/povdigat-obvinenie-na-zam-ministara-na-transporta-angel-popov.html", "text": "Заместник-министърът на транспорта Ангел Попов ще бъде обвинен в измама.Това стана ясно от думите на главния прокурор Сотир Цацаров на брифинг в прокуратурата.Измамата касае сумата от 8000 евро, която е била предложена, поискана и взета от негови колеги превозвачи, за да бъдат взети съответни разрешителни в Министерството на транспорта. Такива обаче не са били уредени. Измама касае дейност на Ангел Попов преди да стане министър, стана още ясно от думите на главния прокурор.Припомняме, зам.-министър Ангел Попов е номинация на Обединените патриоти.Скандал около съответното обвинение, което ще му бъде повдигнато, не възниква за първи път.Този въпрос беше повдигнат още при сформиране на коалицията, но патриотите от НФСБ защитиха заместник-министъра си. При назначаването на Ангел Попов за заместник-министър . В писмо до премиера Бойко Борисов, те посочиха и данни за злоупотреби от страна на Ангел Попов. Те заплашиха, че ще откажат да работят със зам.-министъра. По-късно самията Попов обяви, че съди транспортната организация, която протестира срещу него. Фирмата била с отнет лиценз.", "date": "2017.12.15", "title": "Повдигат обвинение на зам-министъра на транспорта Ангел Попов"}
{"url": "https://news.bg/society/uspeshniyat-zimen-sezon-obedinyava-nap-biznes-bransh-i-mestna-vlast-v-bansko.html", "text": "Ден преди официалното откриване на сезона в най-големия ски курорт Банско, експертен екип от НАП София се срещна и проведе открит диалог с представители на местния бизнес и браншови организации. Инициативата е на столичната териториална дирекция на НАП във връзка с очакваните засилени обороти и цели насърчаване на доброволното спазване на данъчните и осигурителните задължения от страна на всички бизнес оператори.От страна на приходното ведомство присъстваха г-н Пламен Димитров, зам.-директор на дирекция \"Контрол\" в Централно управление, г-н Антон Тончев, директор на дирекция \"Контрол\" в ТД на НАП София и представители на отдел \"Оперативни проверки\".МВР представляваха Борис Борисов, началник отдел \"Икономическа полиция\" в Главна дирекция \"Национална полиция\", старши комисар Николай Хаджиев, директор на Областна дирекция на МВР-Благоевград и главен инспектор Иван Попов, началник на РУ-Банско. Кметът на община Банско Георги Икономов също бе на срещата. От страна на бизнеса присъстваха хотелиери, ресторантьори, ски учители и други.\"Искаме да затвърдим и надградим партньорството с бизнеса и местната власт. За нас то е успешно, резултатите го показват много категорично. През миналата година оборотите в Боровец са се увеличили със 104%, а в Банско с 35%. Вървим към така желаната устойчива промяна в поведението на бизнеса. Ние очакваме изрядност към бюджета и максимално \"изсветляване\" на реализираните обороти през настоящия зимен сезон. Това означава и защита на коректните данъкоплатци, и една равнопоставена среда за бизнес, сигурност за работещите и стимул за развитие\", коментира във връзка с кампанията Илиана Христова, директор на ТД на НАП София.\"От 1 януари 2018 г. влиза в сила промяна в разпоредбите на Закона за ДДС, която НАП инициира във връзка с честата практика след проверка в обект, при която е установено нарушение, водещо до налагане на принудителна административна мярка \"Запечатване на обект\" веднага да сменят лицата, които стопанисват обекта, с цел да се избегне мярката. От началото на 2018 г. принудителната мярка ще се прилага и към \"новите\" стопанисващи, ако те са знаели, че обекта ще бъде запечатан. В официалния сайт на Агенцията ще се обявяват публично обектите, които предстои да бъдат запечатани. Ако желаете да наемете обект, направете справка в сайта\", препоръча Пламен Димитров от ЦУ на НАП.Обект на наблюдения и проверки от столичната дирекция на НАП ще бъдат търговски обекти в курорта Боровец и всички курортни населени места на територията на област Благоевград. При възникнала необходимост и в зависимост от поведението на задължените лица ще се извършват и допълнителни проверки. Служителите на НАП София ще следят за изрядното използване на фискалните устройства, реално отчитане на обороти и спазване на данъчното и осигурителното законодателство.При установено неиздаване на касова бележка, обектите на нарушителите могат да бъдат запечатани за срок до един месец. През миналия зимен сезон заради нарушения в Банско и Боровец бяха издадени 32 заповеди за затваряне.В хода на проверките, органите по приходите задължително ще следят и за валидни трудови договори и осигуряване на реални заплати на работещите в обектите. Подавани ли са в срок осигурителни декларации и внесени ли са дължимите задължителни осигурителни вноски също ще бъде обект на проверка. Ще се извършват и съвместни контролни действия със служителите на МВР, както и с всички институции, които са отговорни по отношение на трудовото законодателство.Сигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg", "date": "2017.12.15", "title": "Успешният зимен сезон обединява НАП, бизнес, бранш и местна власт в Банско "}
{"url": "https://news.bg/euronews/balgariya-mozhe-da-izbegne-globite-ot-ek-za-avtorskoto-pravo-spored-muzikautor.html", "text": "България може да избегне санкциите от ЕК за неприлагането на Директивата за колективно управление на авторското право и сродните му права. За това алармираха от Музикаутор.От сдружението за управление на авторските права на българските музикални творци Музикаутор посочват, че Международната конфедерация на дружествата на композитори и автори (GESAC) и Европейската група на дружествата на композитори и автори (GESAC) са внесли писмо до всички отговорни институции в България, в което са предложили експертно съдействие на България за транспониране на Директивата за колективното управление на авторското право и сродните му права в законодателството ни.Писмото на GESAC и GESAC е било адресирано до премиера Бойко Борисов, председателя на парламента Цвета Караянчева, председателите на Комисията по културата и медиите и на Комисията по правни въпроси в 44-тото Народно събрание Вежди Рашидов и Данаил Кирилов, както и до министъра на културата Боил Банов.В писмото двете организации изразяват готовност да предоставят експертиза, знания, добри практики и сравнителен анализ от други държави, които вече са транспонирали директивата, така че България да има съвременно и адекватно на европейските стандарти законодателство. Организациите се мотивират и с това, че липсата на съответно законодателство в сферата на колективното управление на правата у нас изпраща негативен сигнал до страните членки за отговорността на България по отношение на задължението ѝ да синхронизира законодателството си с това на ЕС. Това се случва в навечерието на председателството на страната ни на Съвета на ЕС.Припомняме, Европейската комисия взе решение да предяви иск срещу България в Съда на ЕС. Искът е в размер на над 19 000 евро на ден, тъй като няма национален акт, който имплементира директивата в родното ни законодателство. Сдруженията Музикаутор и Филмаутор, които са българските партньори на CISAC и GESAC, посочват, че многократно са алармирали отговорните институции за необходимостта от приемането на такъв закон, но това не е станало.", "date": "2017.12.15", "title": "България може да избегне глобите от ЕК за авторското право според Музикаутор"}
