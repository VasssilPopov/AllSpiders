{"url": "https://news.bg/int-politics/twitter-informira-senata-za-ruskata-namesa-v-izborite.html", "text": "Компанията Twitter съобщи, че е закрила над 200 акаунта, принадлежащи на същите руски потребители, които преди изборите в САЩ публикуваха хиляди съобщения, подпомагащи кампанията на Доналд Тръмп във Facebook.Представители на Twitter дадоха показания за руската намеса на закрито изслушване пред сенатската комисия по разузнаването. Според сенаторите обаче предоставената информация е недостатъчна, предаде Би Би Си.Сенаторът от Вирджиния определи доклада на Twitter като разочароващ и неадекватен. По думите му, комисията не е научила почти нищо ново от доклада на компанията, който е практически е повторил информацията, предоставена по-рано от Facebook.\"Това показва колосално неразбиране на сериозността на ситуацията от страна на Twitter\", обобщи Уорнър.Представителите на социалната мрежа посочват, че са постигнали успехи при борбата с ботовете - автоматизираните акаунти, но са се появили проблеми с акаунти, управлявани от хора - т. нар. тролове.Голямото количество такива потребители произвежда ефект, подобен на спам, но според компанията тези акаунти са много по-трудни за идентифициране.Комисиите по разузнаването на сената и на камарата на представителите поканиха ръководствата на Facebook, Google и Twitter на 1 ноември да дадат публични показания за руската намеса в изборите.Според информация на в. \"Washington Post\", акаунтите в Twitter са били свързани с 470 акаунта и страници във Facebook, създадени от известната руска \"фабрика за тролове\" в Санкт Петербург, официално известна като \"Агенция за интернет изследвания\".\"Има много свидетелства за това, че руските спецслужби са действали в Twitter дълги години и са използвали мрежата за разпространяване на послания така, че те да се мултиплицират в медиите.\" - коментира заместник-директорът на Sunlight Foundation Алекс Хауард пред Washington Post.", "date": "2017.09.29", "title": "Twitter информира сената за руската намеса в изборите "}
{"url": "https://news.bg/int-politics/s-traktori-zashtitavat-referenduma-v-kataluniya.html", "text": "Колони от трактори с флага на каталунската независимост, се придвижват към регионалните градове в Каталуния, за да защитят референдума в неделя, съобщава БиБиСи.Поддръжници се поздравяват доволни, когато колоната наречена \"Тракторада\", влиза в Барселона и минава покрай \"Саграда Фамилия\".Испанското правителство отново обеща да спре референдума, който според тях е противоконституционен.Според закон, приет от местния парламент, каталунски лидери казват, че могат да обявят независимост от Испания в рамките на 48 часа след гласуването.\"След официалното обявяване на резултатите, което трябва да отнеме няколко дни, има срок от 48 часа за обявяване на независимост, но това не изключва възможността да направим още една обжалване в нощта на 1-ви (неделя), да седнем, да говорим и да разрешим това политически \", заявява каталунският президент Карлес Пучдемон пред BBC News.Богатият регион с население 7,5 милиона души в Североизточна Испания има свой собствен език и култура и висока степен на автономия, но не е признат за отделна нация от испанската държава.\"Тракторада\" (думата е вероятно игра с испанската дума Армада) може да се види в каталунските градове Гирона и Таррагона.\"Искаме тракторите да бъдат паркирани в близост до избирателните секции и ако се опитат да ги затворят, да ги възпрепятстваме или да направим това колкото се може по-трудно\", заявява пред АФП Херар Батала, член на група фермери. ", "date": "2017.09.29", "title": "С трактори защитават референдума в Каталуния"}
{"url": "https://news.bg/world/rusiya-izrazi-gotovnost-da-raboti-s-kndr-za-razreshavane-na-raketnata-kriza.html", "text": "Москва е готова да работи с Пхенян за намиране на мирно решение на севернокорейската ракетна криза, съобщава руското външно министерство, цитирано от Ройтерс.Коментарът идва след публикуването на съобщение от страна на ведомството, свързано с проведената по-рано днес среща между посланика на Русия за особени поръчения Олег Бурмистров и Чо Сон Ху, ръководител на отдела за американски отношения към външното министерство на КНДР.Ху също се срещна и с руския заместник-министър на външните работи Игор Моргулов, пояснява министерството.\"\", допълва ведомството.", "date": "2017.09.29", "title": "Русия изрази готовност да работи с КНДР за разрешаване на ракетната криза"}
{"url": "https://news.bg/int-politics/ruski-voenen-razstrelya-kolegi-v-amurska-oblast.html", "text": "Военен разстреля колеги с автомат в руската Амурска област, съобщи РИА Новости.Офицер и двама военни са загинали, други двама са ранени, информират от военното министерство на Русия.Произшествието стана на полигон при провеждана на планирани нощни стрелби. \"Военният пусна откос от автомата си по групата, която чакаше да влезе на огневата линия\", се казва в съобщението.Офицер и двама военни починаха от раните си на място. Други двама са транспортирани до болница. Стрелецът заедно с оръжието, се е скрил на полигона.\"Командването заедно с правоохранителните органи предприе мерки за неговото издирване и задържане\", съобщават от военното министерство.Като вероятни причини се разглеждат всички версии, включително нервен срив на военния, се казва в съобщението. Следственият комитет е образувал наказателно дело за убийство.", "date": "2017.09.29", "title": "Руски военен разстреля колеги в Амурска област"}
{"url": "https://news.bg/world/amerikanski-voenen-samolet-se-razbi-v-siriya.html", "text": "Американски военни самолети се разбиват в Сирия. Двама от членовете на екипажа са ранени, но няма опасност за живота им, съобщава Ройтерс.Американски военни съобщават, че двамата членове на екипажа са преместени в медицински център и са освободени, след като е било установено, че нараняванията им не са сериозни.\"Другите пътници и екипаж на самолета не са ранени и на земята не са докладвани други жертви\", допълват военните.Американски военен пожелал анонимност, коментира че инцидентът се е случил в Сирия и е със самолет с наклонени ротори Osprey.", "date": "2017.09.29", "title": "Американски военен самолет се разби в Сирия"}
{"url": "https://news.bg/world/yaponiya-vzrivi-103-amerikanski-bombi-ot-vtorata-svetovna-voyna.html", "text": "Япония взриви 103 американски бомби от Втората световна война, съобщава БиБиСи.Те са открити при строителството на ново пристанище в Окинава.Други около 2000 тона невзривени снаряда може да се намират в района. 70 години може да отнеме за обезвреждането им.", "date": "2017.09.29", "title": "Япония взриви 103 американски бомби от Втората световна война"}
{"url": "https://news.bg/energy/patriotite-otnovo-iskat-kevr-da-prekrati-litsenza-na-tets-varna.html", "text": "Народни представители от \"Обединени патриоти\" отново настояха Комисията за енергийно и водно регулиране да прекрати лиценза на ТЕЦ \"Варна\" ЕАД.В сигнал до председателя на регулатора Иван Иванов народните представители Искрен Веселинов, Славчо Атанасов и Александър Сиди посочват, че комисията не е върнала официален отговор по сигнал, депозиран до КЕВР миналата година. Сигналът миналата година бил изпратен до КЕВР от Красимир Каракачанов, Искрен Веселинов и Валери Симеонов.Освен че не били изпратили отговор, от КЕВР не предприели и никакви конкретни действия по искането за стартиране на процедура по отнемане на лиценза на ЧЕЗ ЕАД по отношение на ТЕЦ \"Варна\".Като мотиви патриотите посочват, че сегашният собственик на централата ЧЕЗ ЕАД не е в състояние да предложи разумен план за работа, поради което всяко следващо забавяне от страна на КЕВР за предприемане на действия по отнемането на лиценза ще води до значителни загуби от бездействие.Имайки предвид и че обекта е с голямо значение за сигурността на електроснабдяването в Североизточна България, патриотите настояват КЕВР незабавно да започне процедура за отнемане лиценза на ТЕЦ Варна съгласно чл. 56 (3) от Закона за енергетиката.КЕВР трябва и да намери нов собственик на централата, който в най-кратък срок да гарантира функционирането ѝ, както и сигурността на електроснабдяването в Североизточна България.В сигнала се посочва още, че нележанието на настоящия собственик да поднови производството и да гарантира сигурността на електроенергийната система, каквото му е и задължението по Закона за енергетиката, било очевидно. От всичко това следвало да се намери нов собственик на предприятието.", "date": "2017.09.29", "title": "Патриотите отново искат КЕВР да прекрати лиценза на ТЕЦ \"Варна\""}
{"url": "https://news.bg/world/henri-boltan-e-noviyat-lider-na-partiyata-za-nezavisimost-na-velikobritaniya.html", "text": "Хенри Болтън е новият лидер на Партията за независимост на Великобритания, съобщава БиБиСи.Това е четвъртият председател на евроскептичната партия за малко повече от година.Бившият военнослужещ, който победи Ан Мари Уотърс, спечели вота с 30%.\"Брекзит е нашата основна задача\", каза той на конференция на партията.Болтън, подкрепян от Найджъл Фараж, остана втори при избор на полицейски комисар в Кент през 2016 г.Уотърс остана втора с 21,3% или 12 915 гласа.", "date": "2017.09.29", "title": "Хенри Болтън е новият лидер на Партията за независимост на Великобритания"}
{"url": "https://news.bg/regions/dupkite-i-lokvite-po-bul-shipchenski-prohod-do-koga-shte-stoyat-pitat-stolichani.html", "text": "В началото на есента от \"Спаси София\" публикуваха \"доза актуални снимки от несвършващия, по тяхното определение ремонт на булевардите \"Шипченски проход\" и \"Асен Йорданов\" в София\".На своята страница в социалната мрежа Фейсбук те цитират и думите на столичния кмет Йорданка Фандъкова, която признава, че реконструкцията на този булевард е удължена във времето. \"Месеци минаха, а дефектите не са коригирани\", пишат от \"Спаси София\" при една от снимките.\"Проверих отново бул. \"Шипченски проход\" и бул.\"Асен Йорданов\". Там работи фирма \"Пътища и съоръжения\", на която ще бъдат наложени санкции заради некачествено положен асфалт\", цитират Фандъкова от неправителствената организация.От организацията припомнят, че освен дълго забавяне и най-скъпа оферта - близо 8 млн. лева, показаното на снимките е и след като Йорданка Фандъкова направи редица проверки. На 12-ти септември тя обяви, че ще глоби фирмата за некачествено строителство. Както виждате, резултатите са отново безобразни, констатират от организацията.Припомняме, от 18 юли т.г. е ограничено движението по столичния бул. \"Шипченски проход\".Освен че забавянето вече го броим в месеци, двата булеварда изглеждат безобразно - пукнатините и локвите са навсякъде, а традиционната за всеки софийски ремонт мърлявщина надхвърля и най-песимистичните ни очаквания. Дори кметът и подопечните ѝ да смъмрят фирмите-изпълнители в национален ефир, положението си остава \"Кучетата лаят, керванът си върви\", описват от организацията.Когато след многократно (само)сезиране на общината пак не констатираме напредък или подобрение, ни се налага да признаем, че тя не може или не иска да упражни какъвто и да е контрол на начина, по който се харчат нашите пари.", "date": "2017.09.29", "title": "Дупките и локвите по бул. \"Шипченски проход\" до кога ще стоят, питат столичани"}
{"url": "https://news.bg/crime/po-adekvatni-nakazaniya-za-hora-kato-sundberg-sled-promeni-v-zakona.html", "text": "Председателят на Районния съд в Несебър Евгени Узунов подкрепи становището на главния прокурор Сотир Цацаров относно присъдата на , който изрита в главата камериерка в хотел в Слънчев бряг.Припомняме, по-рано днес главният прокурор заяви, че наказанието глоба в размер от 4 500 лв. е унизително за съдебната ни система и страната, но такъв бил законът.Председателят на Районния съд в Несебър смята, че е необходима законодателна промяна, която да актуализира санкциите при нападения. \"Това е повод да се отвори дискусия на тази тема, да се направи някаква законодателна промяна.... Но, към настоящия момент, това е законът\", обясни Узунов пред БНР.Узунов посочи още, че не съществува напрежение между съда и прокуратурата в Несебър относно делото срещу Сундберг. Нямало и спор кой е разпределил делото да се гледа по специален ред.Всъщност решението делото да се гледа по специален ред, което предвиждало освобождаването му от наказателна отговорност с налагането на административна санкция, било взето от съдията-докладчик. Глобата от 4 500 лв., която туристът трябвало да плати била близка до максималната такава, предвидена в закона.\"Това не е цена на престъпление. Това е глоба, която е предвидена в този нормативен акт\", обясни Узунов, допълвайки, че когато решението на съда влезе в сила, НАП ще може да събере вземанията на съдебната власт.", "date": "2017.09.29", "title": "По-адекватни наказания за хора като Сундберг - след промени в закона"}
{"url": "https://news.bg/finance/ochakva-se-izlishak-ot-2-386-2-mln-lv-po-konsolidiranata-fiskalna-programa.html", "text": "На база на предварителни данни и оценки се очаква салдото по консолидираната фискална програма (КФП) на касова основа към септември да бъде положително в размер на 2 386,2 млн. лв. или 2,4 % от прогнозния БВП.Приходите и помощите по КФП към септември се очаква да бъдат в размер на 26 132,1 млн. лв. (73,7 % от годишния разчет). Изпълнението на данъчните и неданъчните приходи се очаква да бъде 76,5 % от разчета за годината, като съпоставени със същия период на предходната година нарастват с 1 750,1 млн. лв. (7,5 %).Постъпленията от помощи към края на месец септември са по-ниски спрямо същия период на 2016 г., като изпълнението спрямо годишните разчети за 2017 г. се очаква да бъде 39,9 %.Разходите по консолидираната фискална програма (вкл. вноската на Република България в бюджета на ЕС) към септември се очаква да бъдат в размер на 23 746,0 млн. лв., което е 64,6 % от годишния разчет. Разходите за същия период на миналата година са в размер на 22 289,6 млн. лева.Нарастването на разходите спрямо края на месец септември 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., новото им увеличение от юли, разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 година.Частта от вноската на Република България в бюджета на ЕС, изплатена към 30 септември от централния бюджет, възлиза на 676,6 млн. лв.Статистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет ще бъдат публикувани на интернет страницата на Министерството на финансите в края на месец октомври 2017 година.", "date": "2017.09.29", "title": "Очаква се излишък от 2 386,2 млн. лв. по консолидираната фискална програма"}
{"url": "https://news.bg/economics/dvoyno-namalyavat-proizvoditelite-na-mlyako-za-poslednite-10-godini.html", "text": "Млечните продукти може да поскъпнат от недостиг на мляко в ЕС, смята Асоциацията на млекопреработвателите. Министъраът на земеделието Румен Порожанов и фермери в Луковит, обсъдиха проблемите в бранша и дегустираха продукти от местни производители, на национален събор \"Млечния път на България през вековете\", съобщава БНТ.Двойно по-малко са производителите на мляко за последните 10 години. Владимир Матев фермер от с. Горан споделя, че \"преди години, когато работеха фабриките имахме възможност да реинвестираме. Сега последните две години, много се сви пазарът, българинът няма пари и започваме да работим на кредит\".Във фермата на Владимир Матев отглеждат 100 крави, а за разрастване на бизнеса не може да се говори, коментира производителят.Асоциацията на млекопреработвателите иска промяна на политиката за подпомагане и засилена проверка на всички ферми. Според тях, така ще се намали сивия сектор при продажбата на мляко, който е близо 50 %.Въпреки че тази година парите от ЕС за \"Училищно мляко\" са два пъти повече, фермерите, които кандидатстват, намаляват. \"От 11 до 21 септември са подадени 163 заявления. 8 са от производители, останалите са от търговци\", коментира Живко Живков от Държавен фонд \"Земеделие\".\"За съжаление имаме голямо производство. Това е популяризиране на българския продукт и на качеството на българския продукт\", смята министърът на земеделието и храните Румен Порожанов.", "date": "2017.09.29", "title": "Двойно намаляват производителите на мляко за последните 10 години"}
{"url": "https://news.bg/int-politics/shryoder-oglavi-direktorskiya-bord-na-rosneft.html", "text": "Бившият германски канцлер Герхард Шрьодер беше избран за председател на съвета на директорите на руския държавен концерн \"Роснефт\", предаде Дойче веле.Решението беше взето днес в Санкт Петербург.Преди Шрьодер този пост се заемаше от Андрей Белоусов, съветник на руския президент.Според шефа на \"Роснефт\" Игор Сечин, Шрьодер ще е полезен за развитието на европейския бизнес на компанията.По думите му, Шрьодер е влязъл в историята като \"най-лоялния към Русия германски лидер\", благодарение на него между двете държави са сключени големи сделки.\"Роснефт\" е сред компаниите, на които ЕС наложи санкции заради анексирането на Крим от Русия през 2014 г.Решението на Шрьодер да влезе в борда на руската компания предизвика остри критики в германското общество..\"Той подкопава санкциите, които въведе Европейският съюз. Това е доста тъжна ситуация.\" - коментира преди дни канцлерът Ангела Меркел.\"Това е лошо, смятам, че Шрьодер не биваше да го прави.\" - заяви председателят на германските социалдемократи Мартин Шулц.", "date": "2017.09.29", "title": "Шрьодер оглави директорския борд на „Роснефт”"}
{"url": "https://news.bg/economics/ivaylo-penchev-vizhda-krazhba-na-70-mln-lv-s-nasarchavane-na-predpriemachestvoto.html", "text": "\"Чиновническата класа се е разпространила като рак. Никой от тези хора, които залагат критериите, не са били никога предприемачи и не разбират нищо от това. Все едно аз да участвам в лекарски консилиум за сърдечна операция. Вие ще се справите ли\", коментира пред БТВ шефът на Уолтопия Ивайло Пенчев.Пенчев изтъква, че отпускането на близо 70 млн. лв. по оперативна програма \"Иновации и конкурентоспособност\" за стартиращи предприемачи е \"най-голямата чиновническа глупост\".\"По критериите на някой кухоглавец се крадат пари от данъкоплатците и се разпределят на приятели по безумен признак\", допълва бизнесменът.Той добавя, че при кандидатстване и оценка приоритет ще бъде даден на жени предприемачи, проекти на лица до 29 и над 50 години, проекти на социални предприятия и проекти, които се изпълняват в Северозападна България.От тези, които ще разпределят средствата, нито един не е бил предприемач, а 90% от проблема с ниската производителност на труда са \"смотаните бизнесмени\", смята той.\"Ние имаме 20-годишен опит и не можем да се мерим със световни компании, които са на пазара от десетилетия. До голяма степен вината е в нас. Изгубена е предприемаческата традиция\", коментира Пенчев.\"Ако забавя заплатата на някого дори и с 2 седмици, той на секундата ще отиде на друго място. Живеем във време на категоричен недостиг на качествени работници във всяка сфера. И това не е мит, а свещена реалност, така както, че аз съм плешив. Само който не е поискал, той не се е разработил на пазара на труда\", допълва Ивайло Пенчев.", "date": "2017.09.29", "title": "Ивайло Пенчев вижда кражба на 70 млн. лв. с \"Насърчаване на предприемачеството\""}
{"url": "https://news.bg/politics/tsvetanov-uprekna-kmetovete-na-bsp-che-prilagat-dvoyni-standarti.html", "text": "Кметовете на БСП пренебрегват населените места, които се ръководят от излъчени от ГЕРБ управленски кадри, заяви заместник-председателят на ГЕРБ Цветан Цветанов по време на среща с жители на Провадия.По думите му, кметовете на социалистите мерят хората с двоен аршин.\"Нека утре, когато г-жа Корнелия Нинова е на посещение във Варненска област, да отиде в петте села с кметове на ГЕРБ в община Провадия, за да се запознае на място какво е отношението на един общински кмет, който дели населените места на наши и ваши\", коментира Цветанов.В рамките на срещата, в която взе участие кметът на Варна Иван Портних, местни жители се оплакаха, че в града им няма достатъчно зелени пространства за отдих и спорт.", "date": "2017.09.29", "title": "Цветанов упрекна кметовете на БСП, че прилагат двойни стандарти"}
{"url": "https://news.bg/int-politics/bivsh-kantsler-na-ruska-zaplata-shryoder-go-smyata-za-normalno.html", "text": "Бивш германски канцлер на руска заплата? Истински скандал. Вярно е, че назначението не идва изненадващо. Няма да е първиятВярно е, че мнозина го правят.  Което обаче съвсем не означава, че няма проблем. Напротив: колкото по-висок и важен е бил политическият пост, толкова по-голяма предпазливост се изисква. Не случайно и в частния сектор съществуват правила срещу нелоялната конкуренция и ясно дефинирани забрани, с които мениджърите са обвързани по трудов договор: какво е позволено и какво не, след като напуснат компанията. Политиката също се нуждае от такава регулация - и напоследък все по-често се настоява за повече прозрачност и за \"карантинни\" срокове.Разбира се, че всеки случай трябва да се разглежда поотделно. Шрьодер се опитва да създаде впечатлението, че е все едно дали ще работи за руския концерн \"Роснефт\" или за някой от американските енергийни гиганти. Първо - можем да спорим дали е все едно. И второ - ЕС включи \"Роснефт\" в своя списък със санкции. Да не говорим, че фирмата има топла връзка с руската държава. А нека не забравяме каква държава е Русия. Докато беше канцлер, Шрьодер развиваше отношенията с Русия, но по онова време там все още имаше някаква свобода. Днес Русия е авторитарна държава, която със сила анексира полуостров Крим и непрекъснато преследва вътрешните противници на режима.Историческа мисия?Никой не би отрекъл, че и днес е валидна идеята да се търсят промени чрез сближаване. Пък и диалогът с Москва все пак продължава. Пита се обаче дали за един бивш германски канцлер е уместно да поема такъв пост. Ще бъде несправедливо, ако припишем на Шрьодер само чисто икономически мотиви. Той очевидно смята, че изпълнява и нещо като историческа мисия. Не можем нито да го съдим, нито да му отричаме правото да поддържа личните си контакти, които дори биха могли да са полезни за германо-руските отношения. Но на новия си пост той ще получава заплата от един авторитарен режим. И в случая важи същото, което знае дори най-дребният държавен чиновник: стой надалеч от всичко съмнително!", "date": "2017.09.29", "title": "Бивш  канцлер на руска заплата? Шрьодер го смята за нормално..."}
{"url": "https://news.bg/politics/korneliya-ninova-iska-sreshta-s-tsatsarov-i-sayuza-na-sadiite-za-sluchaya-s-shvedskiya-turist.html", "text": "Лидерът на БСП Корнелия Нинова обяви, че в страната ни се наблюдава крещящо чувство за несправедливост.Според пост на Нинова в социалните мрежи правосъдието у нас не е справедливо. В съобщението си лидерът на БСП се придържа към вчерашното си мнение, че наказанието от 4 500 лв. глоба срещу , е смешно.\"Главният прокурор също определи наказанието като унизително, но такъв бил законът\", аргументира се Нинова и обяви, че е готова да спори със Съюза на съдиите в България за член 78 А, ал. 7, според който наказателната отговорност не се заменя с административна глоба, когато деянието е извършено в пияно състояние.Нинова посочва още, че воденето на спор през медиите няма да реши проблемите в страната ни. По думите ѝ 27-годишното прехвърляне на отговорност от правоприлагащите органи на онези, които пишат законите и обратно е довело до \"крещящо чувство за несправедливост\" у народа ни.\"Ако и този път оставим нещата така, ще има следващ случай на чужденец - дошъл, наритал българин и заминал по живо, по здраво\", категорична е червената лидерка.В тази връзка Нинова поиска среща с Главния прокурор и Съюза на съдиите, \"на която да е обсъдим аргументите си и заедно - Народно събрание, прокуратура и съд да направим така, че това повече никога да не се повтаря\".Чл. 78а. от .", "date": "2017.09.29", "title": "Корнелия Нинова иска среща с Цацаров и Съюза на съдиите за случая с шведския турист"}
{"url": "https://news.bg/world/sasht-izteglyat-60-ot-diplomaticheskiya-si-personal-v-kuba-zaradi-osobeni-ataki.html", "text": "САЩ изтеглят 60% от дипломатическия си персонал в Куба. Вашингтон предупреждава американците да не посещават острова заради \"особени атаки\" срещу американските дипломати.Това съобщиха високопоставени представители от администрацията на САЩ, цитирани от АП.Източниците поясниха, че е наредено на всички служители от административно-техническия и обслужващия персонал в посолството в Хавана да напуснат, както и семействата им.Само \"персоналът при извънредни случаи\" ще остане.Правителството също ще предупреди американските граждани, че могат да пострадат, ако пътуват до Куба.В съобщение по-късно днес Държавният департамент ще предупреди, че атаките върху дипломатическия персонал се извършват в хотелите. Източниците добавиха, че САЩ безсрочно спират издаването на визи. Те казаха още, че мерките ще останат в сила, докато Куба не увери, че американският дипломатически корпус е в безопасност.Преди почти година дипломати започнаха да алармират за мистериозни здравословни проблеми. Американски разследващи все още не знаят кой стои зад атаките и как са извършвани. Най-малко 21 дипломатически служители и техните семейства са пострадали - мозъчни травми и загуба на слуха.Въпреки че Държавният департамент официално ги определя като \"инциденти\", днес източниците поясниха, че отсега САЩ ще ги разглеждат като \"особени атаки\" срещу американския персонал в Куба.Държавният секретар Рекс Тилърсън е взел решението за намаляване на персонала в посолството, докато е пътувал до Китай. Той също така е разгледал и други варианти, включително затваряне на посолството.САЩ са уведомили кубинското посолство във Вашингтон.Преди около месец беше съобщено за \"звукови атаки\", които водят до загуба на слуха и \"леко увреждане на мозъка\", което може да включва мозъчно сътресение или главоболие.", "date": "2017.09.29", "title": "САЩ изтеглят 60% от дипломатическия си персонал в Куба заради \"особени атаки\""}
{"url": "https://news.bg/politics/predstavihme-predimstvata-na-sofiya-pred-ekipa-na-evroagentsiyata-po-lekarstvata.html", "text": "Дни след обявяването на българската кандидатура за домакинство на Европейската агенция по лекарствата, българска делегация, начело със зам.-министър Нейчева посети Европейската агенция по лекарствата в Лондон, Великобритания.Наша делегация се срещна с изпълнителния директор на ЕМА проф. Гуидо Рази и с част от мениджърския екипа на Агенцията, съобщиха от Министерството на здравеопазването.Основната цел на визитата беше представянето на кандидатурата на София за релокация на ЕМА. Предимствата на българската оферта презентираха заместник-министър Лидия Нейчева и доц. Асена Стоименова, изпълнителен директор на Изпълнителнатата агенция по лекарствата. Тя е член на Управителния съвет на Евроагенцията по лекарствата (ЕМА).По-късно през деня нашата делегация проведе среща с българите - служители на ЕМА.Малко по-рано, на 27 и на 28 септември зам.-министър Мирослав Ненков посети Прага и Варшава. Цел на неговите посещения беше взаимно информиране за издигнатите кандидатури за двете агенции на ЕС, които трябва да се преместят след излизането на Великобритания от ЕС. Едната агенция е Европейската агенция по лекарствата - ЕМА, а другата - Европейския банков орган - ЕБО.\"Новите\" държави-членки следва да консолидират подкрепата си за издигнатите кандидатури за ЕМА от региона. Специалният правителствен комисар за релокация на Европейските агенции в Чехия Карел Добеш пое ангажимент да информира колегите си относно българската кандидатура, която определя като стойностна.В рамките на проведената на 28 септември среща между министър Константин Радживил и зам.-министър Ненков във Варшава, Полша, беше обсъдена необходимостта от консолидиране на подкрепата на \"новите\" държави-членки на ЕС.Процесът на релокация на агенциите на моменти излиза извън установените правила, което не е в интерес на държавите-членки от Централна и Източна Европа, издигнали свои кандидатури за ЕМА, споделиха българският и полският министри.И двете страни изразиха притеснение, че процедурата внася разделение между държавите-членки, което потвърждава опасенията за налагането на модела \"Европа на две скорости\".Предстоящото Председателство на България на Съвета на ЕС също беше във фокуса на разговорите във Варшава. Полша заяви подкрепа за идентифицираните от България два политически приоритета - здравословното хранене при деца и ефективни и достъпни лекарствени продукти. Министър Радживил подчерта, че интересите на двете страни съвпадат в значителна степен и отбеляза, че Полша е част от инициатива на Вишеградската четворка в сферата на \"честното ценообразуване на лекарствени продукти\". Зам.-министър Ненков пое ангажимент да предложи да бъде обсъдено присъединяването на България към инициативата на правителствено ниво.В рамките на срещата беше обсъдена и инициативата на Европейския орган по стандартизация СЕN/CЕNELEC за въвеждане на стандарти в дейностите на медицинските специалисти. Инициативата е дискутирана на Съвет на здравните министри през 2016 г. по инициатива на Полша. Опитът дейността на медицински специалисти да се регулира чрез норми, установявани от външен орган, който не притежава необходимата експертиза и не разчита на консултации със съсловни организации, беше обект на критики от страна на редица здравни министри на държави-членки.", "date": "2017.09.29", "title": "Представихме предимствата на София пред екипа на Евроагенцията по лекарствата "}
{"url": "https://news.bg/world/sauditska-arabiya-skochi-na-mazh-zaplashil-da-izgarya-zheni-shofyori.html", "text": "Властите в Саудитска арабия арестуваха мъж, заплашвал да нападне жени шофьори. Това е заявил по-рано днес шефът на полицията в арабската държава, съобщи Ройтерс.Припомняме, на 27 септември, сряда, кралят на Саудитска Арабия подписа указ, позволяващ на жените да шофират. Указът влиза в сила от месец юни 2018 година.Според пост на Министерството на вътрешните работи на Саудитска арабия в социалните мрежи полицията е заловила мъжа, отправящ закани, в източните провинции на кралството. Към момента мъжът не бил идентифициран. Според местните медии задържанията е на 20-годишна възраст.До ареста на мъжа се е стигнало, след като той е разпространил кратко видео, в което казвал, че се заклева да изгори всяка жена, която счупи автомобил.Отделно от този случай управата в Саудитска арабия е поискала от вътрешния министър да изготви в 60-дневен срок закон против тормоза, омразата и насилието. Законът трябва ясно да следва\"опасността, породена от омразата ... и нейното противоречие с ценностите на исляма\".Новият закон ще бъде и в пряка връзка в новия указ, защото указът ще доведе до това жените да осъществяват повече физически контакти с непознати мъже като други шофьори или пътни полицаи, например.Припомняме и че Саудитска арабия е единствената страна в света, в която жените нямат правото да управляват кола.Голяма част от населението на страната е приветствало с радост новината за премахването на забраната жени да шофират. Имало обаче и хора, които били объркани от решението на краля.", "date": "2017.09.29", "title": "Саудитска арабия скочи на мъж, заплашил да изгаря жени шофьори"}
{"url": "https://news.bg/health/da-ne-satanizirame-meditsite-prizova-ministar-nikolay-petrov.html", "text": "В здравеопазването има слабости, но не бива да сатанизираме медиците,които работят в екстремни условия. Такава позиция изрази министърът на здравеопазването проф. Николай Петров пред БНТ.\"Става натрупване по казуса с починалите пациенти, не бих казал, че системата на здравеопазването няма слабости, но аз като министър ще се опитам да я направя по-ефективна.\" - увери министърът.\"Не бива да изпадаме в крайности и да сатанизираме едно съсловие, все пак лекари и медицинските сестри работят в доста трудна среда, спешните медици работят в изключително екстремни условия.\" - коментира проф. Петров.Той добави, че трябва да се подобри материалната база на медиците в спешната помощ. Има и проект за подобряване на тяхната квалификация.Проф. Петров подчерта, че има затихване на тенденцията завършилите медици да напускат страната.\"640 медици се дипломират на година, напускащите за 2015 са 365, а за 2016 г. - 258, за една година са със 100 по-малко. А някои дори отиват само за краткосрочни курсове в чужбина, много от студентите се записват за специализация в България, половината от тях, преди години беше съвсем по-малък процентът.\" - поясни той.Медиците и образованието у нас са на много високо ниво, отбеляза министърът.\"Има голям процент на чуждестранни студенти в нашата образователна система, което доказва, че сме на изключително високо ниво.\" - посочи той.", "date": "2017.09.29", "title": "Да не сатанизираме медиците, призова министър Николай Петров"}
{"url": "https://news.bg/crime/uslovna-prisada-za-mazh-ubil-priyatel-pri-lov.html", "text": "Условна присъда от година и 10 месеца получи мъж, убил приятеля си по време на бракониерски лов, съобщиха от Окръжната прокуратура във Варна.23-годишния Мехмедали М., който беше предаден на съд от Окръжната прокуратура във Варна по две обвинения - за причиняване на смърт по непредпазливост по време на бракониерски лов и за придобиване и държане на огнестрелно оръжие и боеприпаси без надлежно разрешение.На 26 октомври 2015 г. в землището на варненското село Цонево в местността \"Малкият картал\" подсъдимият Мехмедали и приятелят му Салим С. отишли на бракониерски лов. Никой от двамата не притежавал ловен билет и разрешително за лов, нито разрешително за придобиване на огнестрелни оръжия и боеприпаси.Правото на ловуване се упражнява от лица, които притежават членска карта и билет за лов, заверени за съответната календарна година, както и разрешително за лов, според законодателството.В гората двамата приятели се разделили. Подсъдимият дочул шум и решил, че наблизо има дивеч. Стрелял по посоката на шума. Когато отишъл на място, установил, че приятелят му Салим лежи на земята и е ранен в главата. Повикал помощ, но въпреки положените грижи на лекарите, простреляният мъж починал.23-годишният подсъдим Мехмедали, който е с чисто съдебно минало, поискал делото срещу него да се гледа при условията на съкратено съдебно следствие. Той признал вината си и всички факти и обстоятелства в обвинителния акт на Окръжната прокуратура във Варна. С присъдата си съдът уважи и гражданския иск на родителите на убития мъж в размер на 60 000 лева.Съдебният акт подлежи на обжалване през Апелативния съд във Варна.", "date": "2017.09.29", "title": "Условна присъда за мъж, убил приятел при лов"}
{"url": "https://news.bg/health/pirogovtsi-skochiha-sreshtu-lova-na-veshtitsi.html", "text": "Лекари от \"Пирогов\" се събраха на протест пред главния вход на болницата. Недоволството им е породено от дисциплинарното уволнение на техни колеги.Припомняме, причината целият дежурен лекарски екип да загуби работата си беше случай, при който 74-годишен мъж почина, след като е бил докаран от линейка в болницата, но не е бил прегледан и приет. Лекарите са на мнение, че решението за уволнение на медиците е прибързано.За случая стана ясно от отворено писмо на жената на починалия Спас Добрев. Според писмото на 16 септември пациентът изпаднал в криза и не можел да диша. След като мъжът и близките му чакат линейка близо 80 минути, дежурният спешен екип в \"Пирогов\" отказва да приеме пациента.Доктор Петър Атанасов, началник на клиниката по вътрешни болести, каза пред журналисти, че информацията, която се изнася в медиите, по отношение на здравните работници в България и специално на \"Пирогов\", го навежда на мисълта, че се прави опит да се възроди една средновековна идеология, която е много опасна.Атанасов предупреди \"сценаристите на тази идеология\", че ловът на вещици е много голям риск. По думите му проблемът на българското здравеопазване не са хората, работещи в системата.\"Проблемът е много по-дълбок. Той се заложен в т.нар. здравна реформа\", уточни д-р Атанасов.Атанасов отрече да има от ръководството на болницата да не се приемат тежко болни пациенти, защото са скъпоструващи. Припомняме, на 19 септември, вторник,  беше намерен на кръстовището на булевардите \"Цар Борис III\" и \"Пенчо Славейков\", което се намира на няколко метра от \"Пирогов\". От болницата обаче не изпратили екип, който да помогне на пострадалия на мястото на инцидента.\"Пирогов приема по всяко време всякакви болни. Това е инцидент, който предстои да бъде изяснен. Има нарушение на процедурата, за което трябва да се понесе съответната отговорност, но нека това стане след като се произнесе единственият и компетентен орган - Изпълнителната агенция за медицински одит\", добави още д-р Атанасов.Лекарят заяви, че пациентът е преглеждан. По думите му това, че не са правени изследвания е преценка на преглеждащия лекар. Той уточни, че са уволнени две медицински сестри и един лекар.\"Искаме да не се беси грешникът, преди да е минал съдебният процес\", призова Атанасов.Той призна, че в последните години има недостиг на лекари.", "date": "2017.09.29", "title": "Пироговци скочиха срещу \"лова на вещици\""}
{"url": "https://news.bg/politics/borisov-razchita-na-savetite-na-yunker-za-balgarskoto-predsedatelstvo.html", "text": "Ще разчитаме на подкрепата на Европейската комисия и на Вашите съвети по време на българското председателство на Съвета на ЕС, каза министър-председателят Бойко Борисов по време на срещата си с председателя на Европейската комисия Жан-Клод Юнкер в Талин.През шестте месеца на нашето председателство могат да бъдат разгледани теми с голямо бъдеще, ако страната ни съумее да ги постави правилно, смята Борисов.Министър-председателят отбелязва, че е показателна подкрепата, която България получава за инициативата си да организира Среща на върха на лидерите от ЕС на тема \"Западни Балкани\" в София.Борисов благодари за думите на Юнкер, че България е пример за подражание - с нейната финансова и икономическа стабилност и сигурни граници. Справяме се прекрасно като надеждна граница на Шенген, изтъква министър-председателят.Той добави, че е доволен от посещенията на европейските лидери у нас, които в последствие могат да споделят със своите колеги какво са видели и как се справяме. Това по думите му помага да се разсеят всякакви съмнения относно готовността на страната ни за Шенген и еврозоната.Борисов акцентира още върху финансовите показатели на страната ни, ниската безработица, борбата срещу контрабандата и мерките на правителството за премахване на повече административни тежести за гражданите и бизнеса.", "date": "2017.09.29", "title": "Борисов разчита на съветите на Юнкер за българското председателство"}
{"url": "https://news.bg/politics/abv-poiska-parlamentarna-komisiya-dunarit.html", "text": "От АБВ поискаха незабавно да бъде съставена парламентарна комисия, която да установи и проучи всички факти по казуса \"Дунарит\".От партията ще информират ЕК за административния произвол на държавата заради казуса с \"Емко\" и \"Дунарит\". Те ще уведомят посланиците как се прави бизнес у нас.Азбукарите ще сезират и прокуратурата заради отказ на Агенцията по вписвания да впише \"Емко\" като собственик на \"Дунарит\", за което има решение на съда във Велико Търново. За това информира на пресконференция Константин Проданов- председател на АБВ.Той пожела министърът на икономиката Емил Караниколов да отговори защо е излъгал, че не знае кой е собственикът на \"Дунарит\", след като има съдебно решение, че това е \"Емко\".Проданов попита и защо министърът е излъгал, че продукцията, предназначена за Индия, може да се произведе от ВМЗ-Сопот. Защо е отнет лиценза за внос-износ, а не за производство, след като се твърди, че проблеми има в съхранението е въпрос, на който също трябва да даде отговор Караниколов.Проданов настоя да бъде даден отговор защо се съсипва оръжейният бизнес и кой е поставил задачата за това.Проданов допълни, че ако Кинтекс\" не изпълни договора с Индия, няма да има вече достъп до този пазар.Заместник-председателят на АБВ Румен Петков на няколко пъти подчерта, че Караниколов е изнесъл в публичното пространство какво се произвежда, как и на какви цени и заяви, че това е недопустимо и никой не си е позволявал в световен мащаб да прави това.От АБВ попитаха и защо опозицията мълчи и предпочита да говори за паралелната държава, за изритването на камериерката в главата, а не са такива важни проблеми като развиването на оръжейният бизнес.", "date": "2017.09.29", "title": "АБВ поиска парламентарна комисия \"Дунарит\""}
{"url": "https://news.bg/regions/tezhka-katastrofa-po-patya-simitli-bansko.html", "text": "60-годишна жена е пострадала при тежко пътнотранспортно произшествие по пътя Симитли - Банско, съобщи БГНЕС.Жената е била транспортирана до МБАЛ-Благоевград, където е настанена в отделението по ортопедия. Изяснено е, че пострадалата е с фрактура на ключица. Няма опасност за живота ѝ. Шофьорът на автомобила няма наранявания вследствие на инцидента.Пътният инцидент е станал около 10 часа сутринта. Установено е, че колата пътувала в посока Банско и изкачвала прохода от страната на село Градево.Предполага се, че на правия участък между разклона за махала Марево и махала \"Баба Цвета\" лекият автомобил се отклонява надясно и се блъска в мантинелата. След това колата се изправила на две колела и потеглила надолу по стръмния скат. Автомобилът спрял в дърво на брега на река Градевска.Органите на реда работят по установяването на обстоятелствата около инцидента.", "date": "2017.09.29", "title": "Тежка катастрофа по пътя Симитли-Банско"}
{"url": "https://news.bg/int-politics/vigenin-nastoyava-za-humanitaren-podhod-v-gruziya.html", "text": "По време на визитата в Грузия специалният представител на Парламентарната асамблея на Организацията за сигурност и сътрудничество в Европа - ОССЕ за Южен Кавказ Кристиан Вигенин призова за продължаване на усилията за помирение чрез подобряване на условията на живот на хората, засегнати от продължителните конфликти.Вигенин разговаря с хора, разселени от конфликтите в Грузия, посещавайки няколко жилищни комплекса, предоставени от грузинското правителство. Той е запознат с усилията за подобряване на условията им на живот. Вигенин също така се срещна и с представители на Мисията за наблюдение на ЕС и придружен от патрул на мисията посети административната гранична линия в близост до Одзиси.\"Конфликтите тук в Грузия продължават да имат болезнени последици за хиляди души\", подчертава Вигенин.\"Действия, като затварянето на контролно-пропускателните пунктове на административните граници и премахването на обучението на родния език на населението, имат реални и трайни отрицателни последици върху живота на местните. От хуманитарна гледна точка се надявам, че подобни действия ще бъдат преустановени, за да могат живущите постепенно да се върнат към нормалния си живот\", допълва той.Вигенин потвърждава отново ангажимента си да работи за засилено международно внимание към продължаващите конфликти и тяхното човешко измерение.\"Колкото повече трудности се създават пред нормалното ежедневие на хората и добросъседските контакти, толкова повече развитието в региона ще бъде забавено и населението ще страда и ще бъде потърпевшо. Близките контакти между хората биха могли да бъдат мощна позитивна сила за помирение\", подчертава той.След срещите си с представители на политическите партии, Вигенин отбелязва и усилията за провеждане на конституционна реформа в Грузия и насърчава всички политически сили да работят за постигането на възможно най-широк политически консенсус. \"От грузинския народ зависи да реши как страната да бъде управлявана и се надявам, че може да бъде постигнато широко разбирателство в интерес на дългосрочната стабилност\", подчертава Вигенин.", "date": "2017.09.29", "title": "Вигенин настоява за хуманитарен подход в Грузия"}
{"url": "https://news.bg/int-politics/kam-5-mln-dushi-napirali-da-se-vleyat-v-armiyata-na-severna-koreya.html", "text": "Печатният официоз на комунистическия режим в Северна Корея съобщи, че 4,7 млн. студенти и работници са изразили желание да се влеят в редиците на армията на страната, което потенциално би могло да увеличи значително военната сила на и без това една от най-големите въоръжени сили в света, пише \"Индипендънт\".Трудно е за външни анализатори да преценят точността на съобщението в официоза. Севернокорейските държавни медии са правили подобни твърдения по време на напрегнати моменти в миналото. По-рано това лято например, в държавните медии се твърдеше, че 3,5 млн. души са се записали за армията, след като ООН наложи нови санкции на Пхенян.Повечето оценки показват, че Северна Корея има необичайно голям брой военнослужещи за населението си от 25 млн. души. Държавният департамент на САЩ изчисли, че Северна Корея има повече от 1,18 млн. военнослужещи през 2014 г., което я прави четвъртата по големина армия в света след Китай (2,37 млн. души), Индия (1,41 млн. души) и САЩ (1,43 млн. души).За сравнение, иракската армия през 2003 г. е била към 445 хил. души за население от около 26 млн. души.Тази огромна постоянна армия е вписана като изискване в конституцията на Северна Корея, която изрично настоява, че \"националната отбрана е върховен дълг и чест на нейните граждани\" и че от гражданите се изисква да служат във въоръжените сили по закон.В доклад на Конгреса на САЩ през 2015 г. се изтъква, че четири до пет процента от населението на Северна Корея са били на активна военна служба в Корейската народна армия, докато други 25 до 30 процента са били назначени в резервистка и паравоенна единица и са сред хората, които биха били мобилизирани по време на война.Ефективността на такава сила не е напълно ясна. Според американски войници, които са се били в Корейската война преди почти 7 десетилетия, войниците на Северна Корея са били необичайно добри в укриването и са били решени да победят. В доклада обаче се посочва, че оборудването е остаряло, като е базирано върху технологии, които са от 1950-те години и са базирани на съветски и китайски оръжейни технологии.", "date": "2017.09.29", "title": "Към 5 млн. души напирали да се влеят в армията на Северна Корея"}
{"url": "https://news.bg/economics/mrrb-iska-otpadane-na-udostovereniya-ot-nap-za-otsenyavashti-stroitelni-produkti.html", "text": "Да отпадне изискването за предоставяне на Удостоверение за наличие или липса на задължения от Националната агенция за приходите (НАП) от лицата, които кандидатстват за получаване или са получили разрешение и нотификация за оценяване на строителни продукти.Това предлага Министерството на регионалното развитие и благоустройството с промяна на Наредбата за условията и реда за влагане на строителни продукти в строежите в България.Документите са качени за обществено обсъждане в  и .Наредбата е един от актовете, осигуряващи национални мерки за прилагане на Регламент (ЕС) № 305/2011 на Европейския парламент (ЕП) и на Съвета на ЕС за определяне на хармонизирани условия за предлагането на пазара на строителни продукти и на Регламента, свързан с прилагането на някои национални технически правила за продукти, предлагани на пазара в други държави, членки на ЕС.Мярката е част от предприетите действия, по инициатива на Министерския съвет (МС), за намаляване на административната тежест върху гражданите и бизнеса.С промяната информацията за наличие или липса на задължения на лицата ще се предоставя по електронен път на компетентните органи от НАП.", "date": "2017.09.29", "title": "МРРБ иска отпадане на удостоверения от НАП за оценяващи строителни продукти"}
{"url": "https://news.bg/bulgaria/politsiyata-izze-blizo-ton-i-polovina-nelegalen-tyutyun-za-nargile.html", "text": "При специализирана операция за пресичане на незаконното разпространение на акцизни стоки полицаи от Пловдив претърсили производствени помещения ул. \"Владая\" в Пловдив.При проверката в помещенията били открити 1400 килограма контрабанден тютюн за наргиле, пакетиран и подготвен за износ извън страната. На място са открити и конфискувани 180 литра есенция за ароматизирането на тютюна и три машини - за запечатване, вакуумиране и опаковане.По време на акцията са заловени и седем пловдивчани, на възраст между 20 и 43 години. Те са задържани за срок до 24 часа. Трима от извършителите са криминално проявени. По случая е образувано досъдебно производство по чл. 234, ал.1 от НК. Работата по документирането му продължава под ръководството на прокуратурата", "date": "2017.09.29", "title": "Полицията иззе близо тон и половина нелегален тютюн за наргиле"}
{"url": "https://news.bg/world/rumaniya-kupuva-sistema-za-protivovazdushna-otbrana-ot-sasht.html", "text": "До края на 2017 година в Румъния ще пристигне първата система за противовъздушна отбрана \"Пейтриът\". Страната ще закупи от САЩ и 10 бронетранспортьора \"Пираня\". Това е станало ясно от изявление на министъра на отбраната на Румъния Михай Фифор, съобщи . Системите \"Пейтриът\" ще струват на северната ни съседка около 4 млрд. долара. Спрямо договорката между двете страни Румъния ще изплаща сумата на вноски. Поддръжката на системата ще се извършва в Румъния.До края на годината трябва да приключат и преговорите с компанията General Dynamics за покупката на първите 10 бронетранспортьора \"Пираня\". Те също ще бъдат поддържани от румънски компании.Според Фифор с тези партньорства ще се подобри и румънската отбранителна индустрия. Страната преговаряла и за покупката на 36 изтребителя F-16, които ще бъдат купени директно от САЩ.Северната ни съседка вече купи първите си 12 американски бойни самолета от Португалия. Сделката на стойност 628 млн. евро бе подписана на 30 септември 2013 г.Първите 6 изтребителя бяха доставени в края на септември 2016 г., следващите 3 през декември същата година. През следващата седмица в Румъния ще бъдат доставени и последните три изтребителя F-16 Fighting Falcons.", "date": "2017.09.29", "title": "Румъния купува система за противовъздушна отбрана от САЩ"}
{"url": "https://news.bg/int-politics/igor-sechin-podkrepi-kandidaturata-na-gerhard-shryoder-za-borda-na-rosneft.html", "text": "Главният изпълнителен директор на най-голямата руска петролна компания \"Роснефт\" Игор Сечин подкрепи кандидатурата на бившия германски канцлер Герхард Шрьодер за пост в борда на директорите на компанията по време на събрание на акционерите, съобщават руските медии.\"Назначаването на Шрьодер в борда на директорите като независим член очевидно ще улесни международното развитие на компанията, разширяването на присъствието ѝ в Европа и установяването на ефикасни връзки със западните партньори\", изтъкна Игор Сечин.\"Роснефт\" се очакваше да обяви по-късно днес, че Шрьодер ще заеме поста в борда на директорите. В руските медии се загатваше, че Шрьодер може дори да бъде определен за председател на борда.\"Роснефт\" са санкционирани от Европейския съюз от три години насам като част от ответните мерки след анексирането на Крим от Русия.Шрьодер, който беше канцлер на Германия от 1998 до 2005 г., заяви през миналия месец, че присъединяването към \"Роснефт\" щяло да бъде личен въпрос.Шрьодер също така заема водещи позиции в компанията, която управлява газопровода \"Северен поток\", който транспортира руски природен газ до Германия по дъното на Балтийско море. Мажоритарният дял от собствеността на газопровода се контролира от руския газов монополист \"Газпром\".", "date": "2017.09.29", "title": "Игор Сечин подкрепи кандидатурата на Герхард Шрьодер за борда на \"Роснефт\""}
{"url": "https://news.bg/regions/vliza-v-sila-novoto-rabotno-vreme-na-zonite-za-parkirane-v-stolitsata.html", "text": "Влиза в сила новото работно време на зоните за паркиране в София.\"Синя зона\" в събота е до 18 часа, а не както досега до 14 часа.През уикенда Центъра за градска мобилност - ЦГМ подменят стикерите за работното време на платените зони за паркиране в столицата.От 1 октомври зоните ще работят от 8 и 30 до 19 и 30 часа.Припомняме, че ще разширяват и пешеходните зони в София, като една от стъпките за превръщането на София в зелен и екологично чест град, подобно на Виена, Берлин, Амстердам и Париж, където има изцяло такива обособени зони.Центърът за градска мобилност припомня, че през октомври изтича валидността на около 4000 винетните стикери в платените зони за паркиране.Срокът за разглеждане на документите е 14 дни, въпреки че служителите на дружеството работят с максимална експедитивност и издават разрешенията далеч преди крайния срок", "date": "2017.09.29", "title": "Влиза в сила новото работно време на зоните за паркиране в столицата"}
{"url": "https://news.bg/world/poveche-ot-60-rohingi-zaginaha-pri-intsident-s-lodka-do-bangladesh.html", "text": "Повече от 60 души се предполага, че са загинали, след като потъна лодка с рохинги, бягащи от Мианмар.Това обяви говорител на Международната организация по миграция пред журналисти в Женева, цитиран от \"Гардиън\".\"Потвърдена е смъртта на 23 души...40 са изчезнали и се предполага, че са се удавили\", поясни представителят.Оцелели при инцидента разказаха пред служители на агенцията, че в лодката е имало около 80 души, включително 50 деца.Те са се опитали да избягат от мианмарския щат Ракхайн и да потърсят убежище в съседен Бангладеш.Вече няколко седмици продължават кръвопролитията в щата, където има гонения срещу мюсюлманите рохинги.Вчера лодката е потънала до Бангладеш. Свидетели и оцелели поясниха, че лодката е потънала на метри от брега. В този момент е имало проливен дъжд и силен вятър.\"\", каза говорителят на Международната организация по миграция, която по-рано съобщи, че 19 души са загинали.Все още тела, включително на деца и бебета, са блъскани от вълните по крайбрежието.\"\", разказа Мохамед Сохел, магазинер в Бангладеш.Повече от половин милион рохинги са избягали в Бангладеш, преследвани от армията на Мианмар. Според ООН действията на властите в Мианмар са \"учебникарски пример\" за етническо прочистване.", "date": "2017.09.29", "title": "Повече от 60 рохинги загинаха при инцидент с лодка до Бангладеш"}
{"url": "https://news.bg/world/poslednoto-izdanie-na-the-wall-street-journal-v-evropa.html", "text": "\"The Wall Street Journal\" . Днес, 28 септември, излиза последният брой на вестника за Европа. Последният брой за Азия ще бъде отпечатан след седмица, съобщи .   на \"The Wall Street Journal\" на Стария континент излиза на 31 януари 1983 г.\"The Wall Street Journal\" е част от медийната империя News Corp на Рупърт Мърдок от 2007 г. Като причина за спиране на международните издания се посочва намалелите продажби и срива в приходи от реклама през последните години.Медията ще се фокусира върху интернет изданията, като планира да продължи да печата изданието си за САЩ и да го разпространява в градове като Токио на по-късен етап.Последните отчети на компанията сочат, че през последната година тиражите и приходите от реклама намаляват. News Corp. отчита 643 милиона долара загуба през 2016 г.В Европа, Близкия Изток и Африка продажбите на вестници са намалели до 49 000 бройки през второто тримесечие на тази година, спрямо 59 хил. година по-рано. В Азия спадът е от 54 хил. на 45 хил. за същия период. В САЩ тиражът на WSJ е над 1.1 милиона.", "date": "2017.09.29", "title": "Последното издание на The Wall Street Journal в Европа"}
{"url": "https://news.bg/world/tramp-se-protivopostavya-na-kndr-s-obikolka-v-aziya.html", "text": "Президентът на САЩ Доналд Тръмп ще посети пет държави в Азия през ноември. Това съобщи Белият дом, цитиран от Ройтерс и БиБиСи.Държавният глава ще посети Китай, Япония, Южна Корея, Виетнам и Филипините. Той ще участва в регионални срещи, включително и на форум на АСЕАН.Ангажиментите на президента ще засилят международната решителност за противопоставяне на севернокорейската заплаха и ще гарантират пълно, потвърждаващо и необратимо ядрено разоръжаване на Корейския полуостров, се казва в съобщение на Белия дом.Тръмп ще посети петте държави от 3 до 14 ноември. По време на визитите се очаква акцентът да е върху търговията и КНДР.", "date": "2017.09.29", "title": "Тръмп се „противопоставя на КНДР” с обиколка в Азия"}
{"url": "https://news.bg/bulgaria/vtori-den-bezvodie-v-dobrich.html", "text": "Хората в Добрич втори ден са без вода, съобщават БНР. Аварията на помпената станция в Приморци е причината за спирането на водата. Повредата е предизвикала наводнение в цялата сграда, наложило се е първо тя да бъде отводнена, а едва след това е започнала работата по аварията.От ръководството на ВиК - дружеството в Добрич се водоподаването в града да бъде възстановено до края на деня.В Добрич прекъсването на водоснабдяването е често срещано, това е градът с най-скъпата вода в страната. Добрич води черната статистика по загуба на вода, стигаща до 86 %, а съоръженията са изключително амортизирани.Предвижда се с предстоящия воден цикъл да се сменят 79 километра от общо 300 км водонопреносна мрежа, но не и съоръженията в помпените станции.", "date": "2017.09.29", "title": "Втори ден безводие в Добрич"}
{"url": "https://news.bg/regions/gorya-tsentralna-poshta-v-pernik.html", "text": "Горя централната поща в Перник. Няма пострадали хора, съобщава МВР.Пламъците лумнали около 13 и 15 часа.След подадения сигнал към мястото на инцидента се насочили 3 противопожарни автомобила, линейка и полицейски екипи.Незабавно била евакуирана цялата сграда. Много бързо огнеборците локализирали пламъците.Унищожени са интернет и телефонна техника в една от залите на третия етаж. Причината за пожара не е установена.По данни на служители от РСПБЗН - Перник най-вероятно е техническа неизправност.Разследващи от ОДМВР - Перник извършват оглед на сградата. Работата по случая продължава.", "date": "2017.09.29", "title": "Горя централна поща в Перник"}
{"url": "https://news.bg/crime/otkriha-137-paketcheta-s-heroin-v-plovdivskiya-kvartal-stolipinovo.html", "text": "Специализирана полицейска операция за предотвратяване и пресичане разпространението на наркотични вещества е проведена вчера на територията на квартал \"Столипиново\" в Пловдив.При предприети процесуални и следствени действия в две съседни къщи на ул. \"Ландос\" разследващите открили общо 137 пакетчета с прахообразно съдържание.Експертна справка показала, че иззетото вещество е хероин с общо тегло 9,603 грама. С полицейска заповед за срок до 24 часа били задържани трима пловдивчани - 48-годишна жена и двама мъже, на 49 и 26 години.Съвместните действия са осъществени от служители на Шесто РУ и колегите им от отдел \"Криминална полиция\", под ръководството на окръжната прокуратура.По случая в Шесто РУ са образувани две бързи производства. С постановление на Окръжна прокуратура - Пловдив на жената и на по-младия мъж са повдигнати обвинения за престъпление и им е наложена 72-часова мярка за неотклонение.", "date": "2017.09.29", "title": "Откриха 137 пакетчета с хероин в пловдивския квартал \"Столипиново\""}
{"url": "https://news.bg/society/4780-balgari-poluchavat-pensii-ot-gartsiya.html", "text": "Броят на отпуснатите гръцки пенсии на български граждани е 4780 по данни на Националния осигурителен институт (НОИ). Това съобщи министърът на труда и социалната политика Бисер Петков по време на парламентарния контрол, цитиран от БТАИзплащането на пенсиите става по предоставени банкови сметки на хората. Това е причината във ведомството да нямат информация за евентуални забавяния на плащанията. Данните на осигурителния институт сочат, че случаите към момента, в които не е преценено правото на българска пенсия поради непотвърден осигурителен стаж в Гърция, са 908. Случаите, в които не е преценено правото на гръцка пенсия или в НОИ не е постъпила информация за това, са 933.В последните години в социалното министерство се обработват редица жалби, свързани с отпускането и получаването на пенсии от Гърция. Открояват се два основни проблема - първият е свързан със забавяне на потвърждаването на информация за наличието и продължителността на осигурителни периоди от гръцка страна. Това е пречка за отпускането на пенсии, а вторият - със спиране на изплащането и невъзобновяване на вече отпуснати гръцки пенсии.Гръцката администрация обяснява първия проблем с това, че има огромен брой напуснали служители от осигурителните институции и невъзможност за подмяна с нов персонал, каза министър Петков. Социалноосигурителната система в Гърция се намира в състояние на радикална реформа, като основен израз на тази реформа е сливането на всички осигурителни фондове в един, обясни българският социален министър.От службата по трудови и социални въпроси в Атина е създадена временна организация всички входящи преписки, свързани с удостоверяване на осигурителни периоди и издаване на пенсионни решения. Те се разпределят от бившия отдел за пенсии на граждани от ЕС на доскорошния основен осигурителен фонд IKA, който сега изпълнява функции на разпределително звено. Това допълнително забавя реакцията на гръцката администрация по преписки на граждани от ЕС, обясни Бисер Петков.Вторият проблем със спирането на пенсии често е свързан с неизпълнение на законовите изисквания за наличие на гръцки осигурителен номер AMKA и данъчен номер AФM. Получаването на тези номера може да става единствено лично или чрез пълномощник, като не е възможно заявяването за издаване на данъчен номер да става по пощата. Процедурата по обработка на новите документи също води до забавяне, допълни Бисер Петков.По думите на социалния министър гръцките власти категорично изключват наличието на дискриминационно отношение към българските граждани. Те посочват, че забавянето при обработката на осигурителния стаж за пенсии се отнася с еднаква валидност и към гръцките граждани, за които периодът за издаване на разрешение за пенсионно обезщетение е около две години. За българските граждани този срок е по-дълъг, заради процедурата по потвърждаване и сумиране на осигурителен стаж в повече от една държава на ЕС.Гръцките власти са уверили, че новата администрация ще има завършен вид към октомври. Тогава най-вероятно ще завърши работата по изготвяне на електронни регистри за удостоверяване на осигурителните периоди на гражданите, което трябва да подобри значително времетраенето за обработка на документи.", "date": "2017.09.29", "title": "4780 българи получават пенсии от Гърция "}
{"url": "https://news.bg/crime/razbiha-kontrabanden-kanal-za-tsigari-v-svilengrad.html", "text": "Служители на РУ - Свиленград разбиха контрабанден канал за цигари. Операцията е реализирана след получена вчера информация за незаконно държане на контрабандни акцизни стоки в служебно помещение.В хода на реализацията и проведеното претърсване на адреса, служители на РУ - Свиленград открили два сака с цигари, без бандерол. Установени и задържани са собствениците - М.С. и С.С. Малко по-късно в района бил намерен още един сак с контрабандни цигари, собственост на Ц.Ц.Спрямо тримата са образувани бързи производства. Общият брой на намерените тютюневи изделия възлиза на 27 200 къса.Предстои Районна прокуратура - Свиленград да повдигне обвинения спрямо тримата мъже за държане на акцизни стоки без бандерол.", "date": "2017.09.29", "title": "Разбиха контрабанден канал за цигари в Свиленград"}
{"url": "https://news.bg/world/moskva-sasht-se-opitvat-da-pokriyat-gafovete-si-v-afganistan.html", "text": "Обвиненията на САЩ, че Русия доставя оръжие на талибанската терористична организация имат за цел да отклонят вниманието от гафовете на американците в Афганистан.Това се казва в позиция на външното министерство на руската държава, цитирана от местни медии., се пояснява в съобщението, като се допълва, че американските обвинения \"не са подкрепени от никакви доказателства\".Това ни кара да мислим, че американските опити да се оклевети Русия в контекста на Афганистан се предприемат с цел отклоняване на вниманието на международната общност от многото грешки на САЩ, извършени по време на 16-годишния престой в Афганистан, отбелязва ведомството.Позицията на Москва е в отговор на изказване на военния министър на САЩ Джеймс Матис, който е повдигнал темата по време на визитата си в Кабул по-рано тази седмица, предупреждавайки, че Русия доставя оръжие на талибаните.Министерството подчерта, че генералният секретар на НАТО Йенс Столтенберг, който беше заедно с Матис на пресконференцията в Кабул, \"вече обяви публично, че блокът няма доказателства Москва да помага на талибаните\".", "date": "2017.09.29", "title": "Москва: САЩ се опитват да покрият гафовете си в Афганистан"}
{"url": "https://news.bg/world/nyama-da-ima-referendum-v-kataluniya-otseche-madrid.html", "text": "Повече от 2 300 избирателни секции са подготвени за каталунския референдум за независимост в неделя, съобщи регионалното правителство, цитирано от АФП.Говорител на правителството поясни пред журналисти, че по време на референдума 2 315 секции ще бъдат отворени в целия регион и повече от 7 200 души ще бъдат ангажирани с организирането и провеждането му, въпреки че Мадрид се обяви категорично против.Въпреки че Каталуния все още е дълбоко разделена относно въпроса за независимост, мнозина все още искат законно допитване да доведе до уреждане на казуса.Според властите в богатия район Мадрид прибягва до \"авторитарна репресия\", която е в \"нарушение на основните човешки права\" и което граничи с \"упадък на демокрацията\".Междувременно говорителят на испанското правителство Мендес де Виго заяви, цитиран от Ройтерс, че заплануваният за уикенда референдум няма да се проведе.\"\", добави той на пресконференция, повтаряйки позицията на Мадрид, че допитването е незаконно.Каталунски сепаратисти призоваха гражданите да излязат и да гласуват на референдума.Проучване показва, че 60% от имащите право на глас 5,3 милиона души ще гласуват.", "date": "2017.09.29", "title": "Няма да има референдум в Каталуния, отсече Мадрид"}
{"url": "https://news.bg/bulgaria/nankov-nyama-da-se-iznenada-ot-obzhalvane-na-izbora-za-tol-sistema.html", "text": "\"Другата седмица отваряме ценовите оферти за ТОЛ системата\". Това бясни в кулоарите на НС регионалният министър Николай Нанков на въпроса на News.bg дали тя отново ще забуксува. Той е оптимист, че следващата седмица може да има избран изпълнител.Министърът обясни,че процедурно поръчката може отново да зацикли, ако отпадналите кандидати обжалват избора. \"Има вероятност и аз го очаквам\", призна Нанков.Обжалването на процедурата обаче нямало да е безкрайно.\"Аз съм оптимист, че в края на 2018 г. ще имаме работеща ТОЛ система\", вярва той. Това бил и реалистичният срок. Регионалният министър отказа да коментира опасенията на кандидати за ТОЛ системата, че ще спечели компания близка до левия сектор заради червеното минало на шефа на АПИ Дончо Атанасов.Ние сме широко отворено управление, посочи по този повод Николай Нанков. Той обеща победителят да е равно отдалечен от всички политически формации.", "date": "2017.09.29", "title": "Нанков няма да се изненада от обжалване на избора за ТОЛ система"}
{"url": "https://news.bg/education/s-patrulki-da-izdirvat-otpadnalite-ot-uchilishte-detsa-predlagat-ot-sindikat-obrazovanie.html", "text": "Четири предложения отправят от синдикат \"Образование\" до Министерството на образованието и науката. Те настояват учителите, включени в екипите за издирване на ученици, отпаднали от училище, да бъде в рамките на работното време на педагогическите специалисти и да бъде заплатено адекватно. В открито писмо до медиите от браншовата организация информират, че работна група обсъжда новото допълнително трудово възнаграждение за участие на педагозите в екипите по обхват. Надяваме се заплащането да е достойно и да мотивира хората да се включат в тези екипи, пишат от синдикатите.Първото е учителите да участват в групите по обхват само и единствено, ако нейните участници са в пълния ѝ състав. В противен случай Синдикатът препоръчва на педагозите да се въздържат от участие.Второто предложение е да бъдат осигурени полицейски коли на групите по обхват. Използването на лични автомобили на учители или директори е недопустимо. При катастрофа щетите ще бъдат за сметка на учителя. В противен случай Синдикатът препоръчва на педагозите да се въздържат от участие.Времето за работа на учителите, които участват в групите по обхват, трябва да бъде в рамките на осемчасовия работен ден. В противен случай следва да се заплаща като извънреден труд.Допълнителното заплащане на участващите в групите по обхват да бъде целево осигурено.От синдиката са убедени, че участието на учителите в групите по обхват е временна мярка. Осигуряването на присъствието на децата в училище е задължение на българските родители, а тези, които отнемат правото на образование, трябва да бъдат ефективно санкционирани, за да спрат да го правят. Призванието на педагогическите специалисти не е да издирват и връщат децата и учениците в училище. Това е ангажимент на други институции. Вменяването и на това задължение на учителите идва в повече на и без това претоварения им работен ден.Повод за тяхното писмо е решение №373/05.07.2017г. на Министерския съвет. С него се регламентира механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.В екипите има представители на Регионалните управления на образованието, на институциите в системата на предучилищното и училищно образование, на съответната община, на съответната Дирекция \"Социално подпомагане\" и на съответната областна дирекция/Районно управление на МВР. Съгласно сроковете за действие на тези екипи, те вече работят.Зачестиха случаите, обаче, когато в тези екипи работят само учителите - останалите представители просто не се включват, няма ги. Като се има предвид, че отпадналите и необхванатите деца и ученици в повечето случаи живеят в затворени общности/гета и семействата им не са съпричастни към образованието, прави работата на педагозите не само трудна, но и изключително опасна. Влизането в такива квартали и домове крие рискове да станат жертва на вербална и физическа агресия, опасяват се от синдикат \"Образование\".От браншовата организация отново акцентират върху проблема с нарастващата агресия и бруталност, насочени срещу педагогическите специалисти.", "date": "2017.09.29", "title": "С патрулки да издирват отпадналите от училище деца, предлагат от синдикат \"Образование\""}
{"url": "https://news.bg/economics/yaponska-kompaniya-tarsi-rozovo-maslo-i-voda-ot-balgariya.html", "text": "Японската компания Uni-World Enterprise Co. Ltd. търси българско розово масло и розова вода.Чуждестранната компания иска да установи контакти с български производители на био и конвенционално розово масло и розова вода.Фирмата е осъществила контакт с българското посолство в Япония. Директен контакт може да бъде направен с г-жа Мива Ашизава (Miwa Ashizawa) от компанията на e-mail info@rimedio.co.jp и на телефон +81 462073666.Площите с маслодайна роза в страната са над 39 000 декара. Близо 10 000 декара от тях са биологични насаждения.В България традиционно се произвежда между 7.5 и 8.5 хиляди тона розов цвят годишно.В страната работят около 50 розоварни. Над 80% от тях са големи, а останалата част са малки семейни дестилерии.", "date": "2017.09.29", "title": "Японска компания търси розово масло и вода от България"}
{"url": "https://news.bg/bulgaria/krizisen-shtab-kam-mon-sreshtu-detskata-agresiya-iska-volya.html", "text": "\"Воля\" предлага създаване на работна група в Комисията по вътрешна сигурност и обществен ред и кризисен щаб към МОН срещу детската агресия. Политическата формация призовава всички парламентарни партии да се присъединят към националната кауза - да опазим децата.По този повод от \"Воля\" прочетоха декларация в НС, изброени бяха много случаи на насилие в училищата като се натърти на последният от Шумен, където пострадалото дете е с разкъсан далак. От партията Декларираха, парламентарната група на \"Воля\" ще подкрепи всички спешни мерки в тази посока.\"Да създадем работна група в рамките на комисията, която да обследва всички случаи на насилие и смърт на деца в учебните заведения. Предлагаме да бъде използвано цялото ни парламентарно влияние и да се създаде кризисен щаб към Министерството на образованието, нека инспекторатите да влязат в ролята си\", заяви депутата от \"Воля\" Кръстина Таскова.Тъй като от \"Воля\" нямат право да инициираме създаването на комисия, Таскова се обърна лично към Цветанов \"като председател на комисията по вътрешна сигурност и обществен ред и като родител на три деца\".\"Въпреки че съм православна християнка смятам, че не може да се молим само на Господ децата ни да се върнат живи и здрави след училище\", завърши Таскова.", "date": "2017.09.29", "title": "Кризисен щаб към МОН срещу детската агресия иска \"Воля\""}
{"url": "https://news.bg/politics/sblizhavaneto-mezhdu-stranite-ot-es-obsadiha-rumen-radev-i-koen-lenarts.html", "text": "Политиката на сближаване между отделните държави членки обсъдиха на среща в сградата на президентската администрация държавният глава Румен Радев и председателя на Съда на ЕС Коен Ленартс.Обсъдена е и необходимостта от справедливост и сигурност за всеки европейски гражданин, съобщиха от Администрацията на президента. В разговора бяха засегнати теми, свързани с прилагането на правото на ЕС в страната ни през изминалите десет години членство на България в Съюза.На срещата присъства и българският съдия в Съда на ЕС Александър Арабаджиев.", "date": "2017.09.29", "title": "Сближаването между страните от ЕС обсъдиха Румен Радев и Коен Ленартс"}
{"url": "https://news.bg/energy/tsenata-na-prirodniya-gaz-pada-sas-7-29.html", "text": "Цената на природния газ пада със 7,29% или с около 27 лева за 1 000 кубични метра в сравнение с предходното тримесечие на 2017 година.Комисията за енергийно и водно регулиране (КЕВР) е утвърдила цена на природния газ от 1 октомври в размер на 343.22 лв./1 000 куб. м, съобщи председателят на КЕВР Иван Иванов.През третото тримесечие на 2017 г цената е била 370.21 лв./1000 куб. м.От 1 октомври влизат в сила новият европейски входно-изходен тарифен модел за определяне цените за капацитет и за пренос през газопреносната мрежа.При неговото прилагане, ако се използва постоянно потребление на природен газ, ще има намаление на цената на мрежовите услуги. За тези, които имат сезонно потребление, като топлофикациите, се очаква промяна с до 2.5-3% повишение. Сумарният ефект обаче, ще е общо понижение до 3.5-4%.Цената на топлинната и електроенергията остава същата, тъй като изменението на цената на природния газ не било голямо. Припомняме, че това беше заявено от Иванов и в началото на седмицата, на 25 септември, понеделник, по време на заседание на регулатора.Тогава Комисията за енергийно и водно регулиране разгледа предложението на \"\" да намали със 7,29 % цената на природния газ за четвърто тримесечие на 2017 г.", "date": "2017.09.29", "title": "Цената на природния газ пада със 7.29%"}
{"url": "https://news.bg/world/litsemerniyat-zapad-da-ne-ni-pouchava-prizova-manila.html", "text": "Филипините ревностно защитиха ситуацията с човешките права в страната, обвинявайки Запада в предубеждение, лицемерие и намеса, след като 38 европейски държави изразиха безпокойството си във връзка с хилядите убити по време на войната срещу наркотиците, съобщава Ройтерс.Повече от 3 800 филипинци са убити от полицията по време на операции срещу разпространението и употребата на наркотици, откакто президентът Родриго Дутерте пое властта преди 15 месеца.Според правозащитници много повече хора са убити. Те обвиняват полицията, че извършва екзекуции, прикрито с операции.По време на среща на Съвета на ООН по правата на човека в Женева в четвъртък 38 държави подкрепиха инициирана от Исландия декларация, с която се призовава Манила да прекрати убийствата.Декларацията е приета предимно от европейски държави, както и от Австралия, САЩ и Канада.Филипински дипломати в Женева нарекоха декларацията \"крайно политизирана\", допълвайки, че са готови да приемат международна помощ, но не и да бъдат поучавани.Представител на Манила разкритикува западните държави, че позволяват абортите, производството и продажбата на оръжие, както и подкрепят наемници във войни., поясни представителят.Социологически проучвания показват, че като цяло филипинците подкрепят войната срещу разпространението на наркотици.", "date": "2017.09.29", "title": "Лицемерният Запад да не ни поучава, призова Манила"}
{"url": "https://news.bg/politics/emko-dalzhal-2-3-mln-lv-na-ministerstvo-na-otbranata.html", "text": "Между 2-3 милиона лева дължи \"Емко\" на Министерство на отбраната.Това стана ясно от коментара на военния министър Красимир Каракачанов в кулоарите на Народното събрание.За някои от складовете дружеството не плащало наем на Министерството на отбраната от 2009 година. Около 11 - 12 са заведените дела от ведомството.И други дружества имали дългове, но нямали къде да скрият продукцията си, стана ясно от думите на вицепремиера. \"Те на практика използват складовете ни на готово, без да заплащат наем или такса за това\", уточни Каракачанов.\"Повечето фирми са гледали да вземат продукция за бърза печалба, а не да инвестират, да си направят складова база и да спазват нормите и закона\", коментира още военният министър.", "date": "2017.09.29", "title": "\"Емко\" дължал 2-3 млн. лв на Министерство на отбраната"}
{"url": "https://news.bg/bulgaria/karakachanov-sabira-sluzhbite-da-reshavat-kakvo-e-radikalen-islyam.html", "text": "Военният министър Красимир Каракачанов събира службите да решат какво е . \"Това ще стане следващия месец. Трябва да забраним финансирането на религиозните общности, организации и вероизповедания от чужбина\", коментира Каракачанов пред медиите след петъчния парламентарен контрол.Не е нормално едно вероизповедание да получава заплатите си от съседна държава, обясни той. Българският народ е мъдър и има една приказка, че \"който плаща, поръчва музиката\", припомни още министърът.\"Не смятам, че на която и да е религиозна общност друг трябва да й поръчва музиката\", категоричен бе Каракачанов. Трябвало да се лицензира Висшият мюсюлмански институт у нас. Кадрите, които се готвят за мюсюлманското вероизповедание в България, да се готвят по програма, одобрена и контролирана от Министерството на образованието, настоява вицепремиерът. Той очаква дебат на НК за това що е то радикален ислям. Затова и ще свика форум по темата за радикалния ислям.Военният министър и лидер на ВМРО Красимир Каракачанов коментира и другата гореща тема от последните дни - поредното предложение на социалистите да се закрие комисията по досиетата.Каракачанов е на позицията на червените, че Комисията за досиетата трябва да се закрие. Според него Комисията е изключително излишна вече.Бюджетът й бил над 3 млн. лева, а, по думите му, членовете на комисията са с министерски заплати и служебни автомобили.В същото време на Държавния исторически архив, за който Каракачанов отговарял, \"покривите му текат, а и няма достатъчно място, където да се държат документите\".\"Крайно време е да затворим тази страница\", допълни още министър Красимир Каракачанов.", "date": "2017.09.29", "title": "Каракачанов събира службите да решават какво е радикален ислям"}
{"url": "https://news.bg/int-politics/ryazak-skok-na-podavashtite-molbi-za-grazhdanstvo-v-es-britantsi.html", "text": "Десетки хиляди британски граждани повече са кандидатствали за жителство в други страни от ЕС в 12-те месеца след референдума за Брекзит в сравнение с предходната година. Това показват данни, цитирани от БиБиСи.Ирландия е получила най-много заявления за двойно гражданство.Ала за всички страни, които имат данни за периода между юли 2016 и юни 2017 г., молбите са се увеличи с повече от два пъти.В страните, които имат данни само за календарната година, е налице също рязко покачване в периода от 2015 до 2016 г.Сред известните британци, които са кандидатствали за членство другаде в Европа, е носителят на \"Оскар\" актьор Колин Фърт, за когото през миналата седмица беше потвърдено, че молбата му за италианско гражданство е била одобрена.В 12-те месеца преди референдума, 25 207 британски са кандидатствали за ирландски паспорти; в 12-те месеца непосредствено след референдума броят им е нараснал до 64 400 души.Резки увеличения се отчитат и на други места. В Испания броят на кандидатите е нараснал от 2 300 преди референдума до 4558 след него.В други страни от ЕС - Швеция (от 969 до 2002), Дания (от 289 до 604) и Полша (от 152 до 332) например - броят на молбите за гражданство също се е увеличил повече от два пъти.В Германия данните са провинция по провинция - в Берлин например е имало 60 молби от британски граждани в годината преди допитването, а 810 в годината след него.Във Франция също увеличението е голямо - 385 молби през 2015 г. до 1 363 през 2016 г., и още покачвайки се до 2 129 през първите осем месеца на тази година.Липсва прецизен начин да се установи по каква причина британците подават молби за чуждо гражданство, но изглежда сигурно да се предположи, че политическите обстоятелства играят роля.В Ирландия например най-високият брой молби досега е отчетен през март, април и май тази година - в периода малко преди и малко след като британското правителство задейства Чл. 50 от Лисабонския договор, с което се даде начало на процедурата по излизането на Великобритания от ЕС.Приблизително около 1 млн. британски граждани вече живеят другаде в ЕС, а мнозина други в Обединеното кралство имат правото да кандидатстват за гражданство в други страни от ЕС. От референдума насам те го правят с рекордни темпове.Разбира се, това не е просто еднопосочна улица. Има повече от 3 млн. граждани на ЕС, живеещи във Великобритания, които също се притесняват за статута си след Брекзит.Броят на молбите за гражданство в Обединеното кралство почти се удвоява. През 12-те месеца преди Великобритания да избере да излезе от ЕС, 15 871 души от страните от ЕС са кандидатствали за гражданство; в 12-те месеца след са били 28 502 души.", "date": "2017.09.29", "title": "Рязък скок на подаващите молби за гражданство в ЕС британци"}
{"url": "https://news.bg/world/putin-natiskat-nad-ruskite-medii-v-chuzhbina-e-nepriemliv.html", "text": "Натискът върху руските медии в чужбина е неприемлив. Това обяви говорителят на Кремъл Дмитрий Песков, цитиран от местни медии и Ройтерс.Песков поясни, че руският лидер Владимир Путин е провел среща със Съвета за сигурност на Русия и на нея са стигнали до заключението, че има неприемлив натиск върху руските медии в чужбина. Путин е подчертал, че този натиск е особено осезаем в последно време.\"\", изтъкна Песков пред журналисти. Говорителят не посочи конкретни държави, които оказват натиск.По-рано тази седмица външното министерство на Русия обвини Вашингтон, че притиска RT и предупреди, че ще предприеме ответни мерки.Правосъдното министерство на САЩ е поискало служители на RT да се регистрират като чуждестранни агенти или ще им бъде ограничена работата в САЩ.В същото време руският телекомуникационен регулатор обвини американския телевизионен канал CNN International, че нарушава руските закони. Регулаторът добави, че е привикал представители на телевизията във връзка с проблема.Нарушенията са свързани с лиценза за излъчване на телевизията.От Роскомнадзор поясниха, че ще продължат \"системно да следят\" чуждестранните медии на руска територия.Запитан дали действията на регулатора са политически мотивирани, ръководителят Александър Жаров изтъкнал пред Интерфакс: \"Не работя в политическа агенция. Работя в регулатор\".Вчера говорителят на руското външно министерство Мария Захарова съобщи, че американските власти са поискали телевизия RT да се регистрира като \"чуждестранен агент\" в САЩ.Според Захарова това поставя под опасност безопасността на служителите, защото са задължени да разкриват лична информация.", "date": "2017.09.29", "title": "Путин: Натискът над руските медии в чужбина е неприемлив"}
{"url": "https://news.bg/comments/tiraniyata-na-maltsinstvoto.html", "text": "Врагът отвътреБългарският Хелзинкски комитет написал писмо до Брюксел, за да напомни, че у нас няма признати еднополови бракове и други ЛГБТИ+!%№ права и в този смисъл, България не е подходяща за домакин на Европейската агенция по лекарствата (ЕМА). Това е институция, в която работят около 900 високоплатени специалисти, заедно с които перманентно ще се настанят тук и още толкова високоплатени лобисти, което би могло да превърне София във важен център на фармацевтичния пазар и да й даде място на картата на европейската политика. 90% от служителите отговорили в проучване, че ще напуснат, ако Агенцията се премести в София. Те искали Амстердам. Това в някакъв смисъл е разбираемо - Амстердам е по-голям и по-хубав град. Но служителите напълно са отхвърлили и възможността да се преместят в Букурещ или Варшава - последната, от личен опит твърдя, е по-хубава от Амстердам или най-малкото напълно съпоставима с него.Оказва се, че не е достатъчно да предоставяш подходяща инфраструктура и да спазваш законите на Съюза. Оказва се, че не всичко е бизнес, че има ценностен дебат и не може да се третира като равна една страна, която не споделя правилните ценности. Тоест всичко, което либералите упорито повтаряха в последните години - че няма консервативно-либерален сблъсък; че либералната демокрация е равно отдалечена от всички идеологии; че мултикултурализмът означава мирно и хоризонтално организирано съжителство на различни култури, при което никой не налага ценностите си на другия - всичко това се оказа лъжа. Ние бяхме прави. Бяхме прави, че ще има ценностен сблъсък; бяхме прави, че либералната демокрация е органично устроена да фаворизира лявото; бяхме прави, че доминиращата култура е заплашена. И това е съвсем елементарно и очаквано наглед. Всяка култура цени себе си повече от другите - иначе нямаше да съществува, а да се претопи в тях. Затова културите и техните наративи са в непрестанна конкуренция. Вие ще кажете: но защо доминиращата европейска, юдeo-християнска, хетеросексуална култура губи това състезание? Нали на нея принадлежат повече хора? А ние живеем в демокрация и мнозинството трябва да има превес?БезалтернативностОбратно на интуицията, изобщо не е така. Нашата култура от сравнително скоро исторически е издигнала за свой идол толерантността. Веднъж спечелила състезанието в световен мащаб, тя решава че може просто да го приключи и да даде мир и благоденствие на всички различни, като ги направи равни. Така разсъждават много победители, които не разбират психологията на победените. Когато доминиращата култура прави отстъпки на маргиналните култури, те не виждат това като акт на великодушие, а като проява на слабост.И те веднага използват толерантността, за да се наложат. Например - ако ЛГБТ организациите (които дори не включват всички ЛГБТ хора, а само онези от тях, които желаят да се затворят в маргинално общество) започнат да изнудват България, че трябва да приеме еднополовите бракове в името на 3% от служителите на Агенцията по лекарства, за да може да приюти институцията и да не изпада от играта, то най-логичното за България е да се съобрази, за да може да продължи напред. Ако 90% от служителите на Агенцията са леви и прогресивни елитисти, образовани и разглезени в либерални университети и изпитват неприязън към \"изостаналите\" България и Полша, то ЕС трябва да стане заложник на 810 специалисти, които ще му бъде евентуално трудно да замени веднага и затова ще се съобрази и ще разположи Агенцията не там където е най-изгодно за европейския данъкоплатец, а където местната култура е достатъчно либерална и прогресивна за вкуса на служителите.Тиранията на малцинствотоМожем да разгледаме и по-крайни случаи. Ако мюсюлманите могат да ядат само храна, която е халал, а християните и атеистите нямат претенции, много по-лесно и ефективно е производителите да правят всичката храна халал и ние всички да се съобразяваме с диетата на малцинството. Ако трансполовите хора искат да използваме полово неутрални местоимения, много по-лесно е да изоставим \"той\" и \"тя\", защото така ще сме сигурни, че няма да обидим никого, дори трансполовите да са 0,1%. Така се получава така наречената \"тирания на малцинството\", което в рамките на толерантна и демократична среда, ако действа като шумен, претенциозен и организиран блок, може винаги да се налага над тихото, кротко и дезорганизирано мнозинство.Толерантността не е върховно постижение на нашата цивилизация, а симптом на нейния упадък. Римската империя не е загинала в епична битка с варварите. Тя е била велика, но уморена цивилизация, чиято последна останала ценност е била толерантността. Рим никога не е \"падал\", той просто е бил завзет и трансформиран отвътре от новите доминиращи варварски етноси и култури, които са били постепенно интегрирани в него в продължение на столетия.Не смятайте, че вашата численост, която (засега) е най-голяма, ще предпази и съхрани културата ви. Не се заблуждавайте, че демокрацията сама ще защити интереса на мнозинството, ако то не действа организирано в свой интерес. Изборът пред нашата култура е да управлява или да бъде управлявана.", "date": "2017.09.29", "title": "Тиранията на малцинството"}
{"url": "https://news.bg/finance/bnb-odobri-stoyan-mavrodiev-za-shef-na-balgarskata-banka-za-razvitie.html", "text": "Екипът на БНБ одобри кандидатурата на Стоян Мавродиев за ръководител на Българската банка за развитие (ББР). Това става ясно от регистъра с одобрения на ръководни кадри, воден от Централната банка.Мавродиев е вписан с днешна дата в регистъра по Наредба № 20 на БНБ от 28 април 2009 г. Одобрението на името му беше последното условие, за да може бившият председател на Комисията за финансов надзор и бивш депутат от ГЕРБ да влезе в управата на държавната банка.Припомняме, пет извънпарламентарни сили изпратиха открито писмо до ръководството на БНБ, в което мотивирано призоваваха ръководството на Народната банка да не одобрява кандидатурата на Мавродиев. Сред обстоятелствата, които бяха посочени, бе и липса на банков опит, както и бездействие по отношение фалита на КТБ.Бяха припомнени скандалите около него по време на мандата му като председател на Комисията за финансов надзор. Срещу влизането на Стоян Мавродиев в ръководството на Българската банка за развитие имаше изключително остри реакции.Освен Мавродиев в управата на Банката за развитие влизат Румен Митров и Николай Димитров.", "date": "2017.09.29", "title": "БНБ одобри Стоян Мавродиев за шеф на Българската банка за развитие"}
{"url": "https://news.bg/world/moskva-poluchila-avansovo-plashtane-ot-turtsiya-za-s-400.html", "text": "Русия е получила авансово плащане от Турция за зенитно-ракетен комплекс С-400. Това заяви съветникът на Кремъл Владимир Кожин, цитиран от ТАСС и Ройтерс.Той добави, че Турция най-вероятно ще получи комплекса преди 2019 г.\"Въпросът се обсъжда\", поясни той.По-рано беше съобщено, че Турция плаща над 2 млрд. долара за доставката на руските зенитно-ракетни комплекси С-400.Това е най-големият договор, сключван някога между Русия и Турция, както и между Русия и страна членка на НАТО.Зенитната ракетна система С-400 \"Триумф\" е предназначена за високоефективно поражение на самолетите от стратегическа и тактическа авиация, балистични ракети, хиперзвукови цели и други средства за въздушно нападение.Русия е подписала договор за доставка на комплекса също и с Китай.В края на август Федералната служба за военно-техническо сътрудничество заяви, че е получила около десетина заявки за С-400.Вчера по време на визитата на руския лидер Владимир Путин в Анкара въпросът беше обсъден.", "date": "2017.09.29", "title": "Москва получила авансово плащане от Турция за С-400"}
{"url": "https://news.bg/crime/sadiite-predlagat-desislava-popkoleva-za-vremenen-shef-na-sgs.html", "text": "Десислава Попколева е одобрена за временно изпълняващ функциите председател съдия на Софийския градски съд (СГС), съобщиха от съда.Това решиха на Общото събрание съдиите от СГС, които ще предложат на ВСС Десислава Попколева за временно изпълняващ. За нея гласуваха 55 съдии от 69 присъстващи с право на глас.Кандидатурата й бе издигната от съдия Здравка Иванова, която мотивира предложението си с това, че съдия Попколева се ползва с най-голямо доверие сред колегите си.Другата кандидатура - на съдия Светлин Михайлов беше издигната от съдия Антон Урумов, който заяви, че той е достоен кандидат. Съдия Михайлов получи 5 гласа \"за\".", "date": "2017.09.29", "title": "Съдиите предлагат Десислава Попколева за временен шеф на СГС"}
{"url": "https://news.bg/finance/s-kontakti-ot-nap-sabrali-s-864-mln-lv-dalgove-poveche-ot-2016-g.html", "text": "С нов подход на приходната агенция при събирането на публичните дългове увеличиха събираемостта на просрочените задължения към хазната. Това заяви изпълнителният директор на НАП Галя Димитрова по време Международния конгрес на Федерацията на националните колекторски асоциации (FENCA), съобщиха от данъчната агенция.Към 31 август 2017 г. 95% от декларираните задължения са погасени в рамките на текущата година. Освен това събраните просрочени дългове през тази година са с 864 млн. лв. повече от 2016 г.Новият подход на приходната администрация се фокусира върху стимулирането на доброволното изпълнение на задълженията чрез изпращане на електронни съобщения. Данъчните инспектори се обаждат по телефона, срещат се с клиенти и водят преговори \"лице в лице\".Партньорското отношение към фирмите с временни финансови затруднения, е от съществено значение за подобряване на резултатите в сферата на събирането на просрочените дългове.Данните на НАП сочат, че близо 60% от клиентите на администрацията погасяват изцяло или частично дълга си, след като получат електронно съобщение от приходната администрация.Същото правят и 45% от тези, с които са проведени преговори по телефона. Нещо повече, опитът на НАП показва, че след контакт чрез имейл или телефон за конкретно задължение, клиентите на приходната администрация погасяват не само него, но и други свои данъчни и осигурителни дългове. По този начин в бюджета от началото на годината до 31 август са внесени 230 млн. лева, поясниха от Националната агенция по приходите.", "date": "2017.09.29", "title": "С контакти от НАП събрали с 864 млн. лв. дългове повече от 2016 г."}
{"url": "https://news.bg/tourism/obshtestvena-porachka-na-angelkova-e-predadena-v-prokuraturata.html", "text": "Гражданската организация Антикорупционния фонд съобщава, че обществена поръчка на Министерството на туризма за изработване на рекламни видеоклипове за 43 680 лева е предадена в прокуратурата с данни за сериозни процедурни нарушения.Договорът, подписан от министър Ангелкова, е с единствения неотстранен участник в наддаването, а пълната информация относно изискванията на поръчката е била публична едва четири дни вместо минималния седемдневен срок. \"Законът за обществени поръчки поставя императивно изискване за публикуване на техническите изисквания заедно с офертата, независимо че става дума за малка обществена поръчка с облекчен режим. В такъв случай възложителят е следвало да удължи срока, което не е било изпълнено\", посочва правният анализ на Антикорупционния фонд.Министър Ангелкова обясни, че обществената поръчка за изработване на рекламни видеоклипове, които да представят по най-добрия начин туристическия потенциал на България, е направена изцяло съгласно закона, спазени са всички срокове и процедури по чл. 20, ал. 3 от Закона за обществените поръчки.Това коментира Ангелкова по повод информация, че е подаден сигнал до прокуратурата от Антикорупционен фонд за проверка на изпълнение на обществената поръчка. България е правова държава, има компетентни органи, които при сигнал проверяват процедурата. Министерството на туризма ще им съдейства напълно за това с документи и експертизи, категорична е министърът.Антикорупционният фонд допълва, че в процедурата са участвали общо четирима участници, трима от които са отстранени от комисията с различни основания. Самата комисия, на база публикуваните протоколи, е назначена със заповед на министъра от 31 юли тоест три дни след изтичане на срока за подаване на оферти, коментира фондът.Сериозно процедурно нарушение има и в самия договор за възлагане на поръчката, тъй като не е налице изискваното от закона решение на самия министър за определяне на спечелилия изпълнител след проведената процедура.Липсата на окончателно решение е сериозен пропуск, тъй като означава неприключена процедура по възлагане на поръчката, което от своя страна е задължително условие за подписване на договор.Решение на министъра за окончателен избор на изпълнител обаче липсва както като правно основание за подписания на 21 август, така и като задължителна публикация в профила на купувача в интернет, допълват от фонда.\"Сключване на договор без правно основание при изразходване на публични средства представлява безстопанственост\", се казва в изпратеното до прокуратурата правно становище на фонда.", "date": "2017.09.29", "title": "Обществена поръчка на Ангелкова е предадена в прокуратурата"}
{"url": "https://news.bg/world/krayno-vreme-e-da-sprem-da-gledame-na-balgarite-kato-na-vtora-klasa-prizovaha-evrosotsialistite.html", "text": "Председателят на групата на социалистите и демократите в Европейския парламент Джани Питела призова Брюксел да се предприемат всички необходими мерки за присъединяването на България и Румъния към Шенген.Това става ясно от съобщение на сайта на социалистите.В писмо до председателя на Европейския съвет Доналд Туск групата на социалистите настоява двете държави да се присъединят към Шенгенската зона.\"Нашата група отдавна призовава Шенгенската зона да бъде разширена с включването на Румъния и България. Двете страни са изпълнили установените от Европейската комисия критерии, както много ясно беше признато от председателя Юнкер по време на речта му \"За състоянието на съюза\" и беше открито обявено във вчерашната си препоръка до Европейския съвет\", се казва в съобщението.\"\", призовават социалистите.", "date": "2017.09.29", "title": "Крайно време е да спрем да гледаме на българите като на втора класа, призоваха евросоциалистите"}
{"url": "https://news.bg/society/biznesat-gubi-do-22-rabotni-dni-v-byurokratsiya-vsyaka-godina.html", "text": "С изследване на бюрократичната тежест за бизнеса в България Институтът за пазарна икономика отбелязва Международния ден на бюрокрацията, 29 септември.Поне 56 административни стъпки и цели 175 часа (близо 22 работни дни) отнема на местните предприемачи да се справят с бюрократичната тежест в рамките на годината. Ако бизнесът тепърва започва, това би добавило още поне 15 стъпки и 27,5 часа (3,5 работни дни), посветени на бюрокрацията.Датата е специално избрана така, че да съвпада с рождената дата на Лудвиг фон Мизес, който през 1944 г. издава популярната книга \"Бюрокрацията\". В нея Мизес прави брилянтно описание на негативните последици от бюрократичното мислене и държавната намеса, които водят до \"неефективно производство и корупция\". Неговите думи за \"бюрократичната тирания\" остават в сила и днес.Въпросните 175 часа, които отнемат различните бюрократични стъпки, са равносилни на около 960 лв. разходи за заплати на хората, които ще отделят от своето време, за да покрият бюрократичните изисквания. В тази сметка не влизат платените такси, както и другите плащания по договори, които са на практика директен резултат от един или друг регламент (такива са например подписването на договор със службата по трудова медицина или с фирмата за управление на отпадъците).За изчисление на бюрократичната тежест ИПИ използва въображаема компания-модел. Дори се покриват само базовите бюрократични изисквания. Всякакъв тип проверки от страна на службите или специфични събития в рамките на трудово-правните отношения (например излизане в отпуск по болест или майчинство), които носят много сериозна тежест, не са включени в това издание на индекса. Въпросните 56 стъпки и 175 часа за покриване на бюрократичните тежест следва да се разглеждат като един по-скоро оптимистичен поглед към бюрокрацията у нас.Изследването се провежда в още две страни - Чехия и Словакия, където бизнесът отделя съответно 200 часа и 164 часа на година за справяне с бюрократичните изисквания.Що се отнася до стартирането на бизнес, то това отнема най-много време в Чехия - 47 часа и 32 процедури, следвана от Словакия - 36,5 часа и 33 процедури. От трите изследвани страни, най-бързо и лесно може да се започне бизнес в България - 27,5 часа и 15 процедури.", "date": "2017.09.29", "title": "Бизнесът губи до 22 работни дни в бюрокрация всяка година"}
{"url": "https://news.bg/crime/prokuraturata-proveryava-razreshitelnite-za-orazhiya.html", "text": "Върховна административна прокуратура (ВАП) се самосезира и назначи проверка дали огнестрелните оръжия се използват от притежателите им за целите, заради които са издадени разрешенията за носенето им и употребата им.Проверката идва по повод множествоto инциденти и извършени нарушения и престъпления с използаване на огнестрелни оръжия на територията на страната в периода март - септември тази година.Проверката ще се осъществи от служителите на Главна дирекция \"Национална полиция\". От ГДНП трябва да следят дали във всеки конкретен случай основателната причина, обосноваваща издаването на действащото разрешително за придобиване, съхранение и/или носене и употреба на огнестрелни оръжия и боеприпаси за тях, е налична към момента на проверката.Проверката цели да се установи дали оръжията, за които са издадени разрешителните, се използват за някоя от лимитативно определените граждански цели или изплзването на оръжието противоречи на причината, обосноваваща издаването на разрешителното. Въпросните цели са поместени в член 6 и член 58 от Закона за оръжията, боеприпасите, взривните вещества и пиротехническите изделия.От ГДНП трябва в срок от два месеца да анализират и обобщят резултатите от проверката. В случай на нередности служителите на реда трябва да предприемат конкретните и предвидени в закона мерки за отстраняване на констатираните нередности и слабости с цел подобряване на дейността по контрола на оръжията и боеприпасите.", "date": "2017.09.29", "title": "Прокуратурата проверява разрешителните за оръжия"}
{"url": "https://news.bg/world/nay-malko-22-dushi-zaginaha-pri-blaskanitsa-v-mumbay.html", "text": "Най-малко 22 души са загинали, а около 30 са пострадали при блъсканица под навес до железопътната гара \"Елфинстоун\" в Мумбай, Индия.Това съобщиха властите на страната, цитирани от \"Индипендънт\".Говорител на железопътния транспорт заяви, че под навеса е било претъпкано от пътници, които са се скрили от проливен дъжд и са се опитали по едно и също време да напуснат гарата.Полицията поясни, че имало слух, че навесът е паднал, което е довело до паника.Екипи на Спешна помощ са откарали пострадалите в болница.Премиерът на Индия Нарендра Моди поднесе съболезнования със съобщение в \"Туитър\".Често има подобни блъсканици по време на религиозни фестивали в Индия, на които големи тълпи се събират на малки пространства, а в същото време и мерките за безопасност не са адекватни.", "date": "2017.09.29", "title": "Най-малко 22 души загинаха при блъсканица в Мумбай"}
{"url": "https://news.bg/bulgaria/elena-joncheva-ubedena-che-vseki-grad-si-ima-po-edin-sudzhuk.html", "text": "\"Днес във всеки един град има по един суджук\". Това обяви Елена Йончева от БСП. \"Във всеки град имало по един феодал. България се превръща във феодално владение\", каза тя в декларация от името на НС.Тя критикува хасковската схема на ГЕРБ. \"Мълчим с години за господин Суджук, най-голямата заплаха за България днес е мълчанието\", убедена е депутатката.Имало редица скандали по градове. В Хасково била извършена нагла схема с ясна цел - търговия с обществен ресурс. Йончева изреди роднинските отношения на Делян Добрев в Хасково. Моделът на ГЕРБ е моделът на калинките, обясни социалистката.Йончева цитира и американския доклад за корупцията у нас. \"Покажете противодействието на корупция, господин Борисов, поне от кумува срама\", призова Елена Йончева. Малко преди изказването на Йончева депутатът от ГЕРБ Делян Добрев коментира пред журналисти обвиненията.\"Не съжалявам, че сме снели доверието си от Добри Беливанов, въпреки че това предизвика вълна от инсценирани скандали\", заяви Делян Добрев.На въпроса редно ли е във фирма на общински съветник от ГЕРБ, който по случайност е съпруг на негова братовчедка, да изпълнява поръчки за саниране, той отговори: \"Първо фирмата не е негова, както уточнихме, а е на един червен полковник, който е близък с другата част на залата (бел.ред. визира левия сектор)\".От 72 сключени договора, тази въпросна фирма, има два. За 11 блока има 120 подадени оферти в Хасково. \"Кажете ми друга община, която за 11 блока има 120 оферти. С нито един от споменатите нямам съдружие\", коментира Добрев.Той продължи да отговаря на нападките срещу него за шуробаджанащина. \"Едната зам.-кметица Милена Трендафилова нито ми е съученичка, нито сме имали каквото и да било съдружие\", каза герберът. С Евгени Консулов, на когото е кум, имат съдружие. Благодарение на екипа на общината в последните две години е имало инвестиции за 140 млн. лв. \"Нямал съм фирма с Величко Минев\", поясни и Добрев. Той отново припомни луксозните турове на градоначалника Добри Беливанов. \"Разграничаваме се от него, защото искаме да бъдем честни пред избирателите\", подчерта той.", "date": "2017.09.29", "title": "Елена Йончева убедена, че всеки град си има по един суджук"}
{"url": "https://news.bg/world/rusiya-obvini-sasht-za-humanitarnata-katastrofa-v-rakka.html", "text": "Хуманитарната катастрофа в сирийския град Ракка е в резултат на грешките на бойните самолети на САЩ и заради липсата на хуманитарна помощ.Това заяви руският заместник-министър на външните работи Олег Сиромолотов в интервю за РИА \"Новости\".Докато Русия активно работи за предоставяне на хуманитарна помощ в Сирия, в същото време не може да бъде казано за САЩ и за съюзниците им, поясни Сиромолотов, който отговаря за сътрудничеството с другите държави в борбата с тероризма.Той добави, че хуманитарната катастрофа в Ракка е подобна като случилата се в Мосул, причинена от липсата на желание на САЩ да предоставят хуманитарна помощ и да изградят коридори за евакуация на цивилните.Още повече постоянните грешки на ВВС на САЩ, включително въздушните удари по цивилни обекти, са причина за създалата се хуманитарна криза, смята той. ", "date": "2017.09.29", "title": "Русия обвини САЩ за хуманитарната катастрофа в Ракка"}
{"url": "https://news.bg/int-politics/tramp-mozhe-da-spesti-nad-1-mlrd-dolara-saglasno-plana-si-za-oryazvane-na-danatsite.html", "text": "Американският президент Доналд Тръмп може да намали данъците си с повече от 1,1 млрд. долара, включително и да спести десетки милиони долари за една година, съгласно предложените от неговата администрация намаления на данъците. Това е установил анализ на в. \"Ню Йорк таймс\".В сряда Белият дом обяви радикален план за намаляване на различни данъци, което ще бъде от огромна полза за богатите американци.Оценката за спестяванията на Тръмп се основава отчасти на информацията от неговата данъчна декларация през 2005 г. Анализът сравнява какви данъци плаща той според настоящото законодателство с данъците, които ще плаща съгласно предложението за промяна.Данъчната декларация на Тръмп от 2005 г. е последната, налична публично и беше публикувана през март от бившия журналист в \"Ню Йорк таймс\" Дейвид Кей Джонсън. Данните на изданието също така се основават на оценка на нетното богатство на Тръмп, изчислено от Индекса на милиардерите на Блумбърг, като според него то възлиза на 2,86 млрд. долара.\"Нямам изгода. Не се възползвам\", коментира Тръмп в сряда по повод предложението си за намаляване на данъците, като допълни: \"Всъщност, много, много категорично, както виждате, смятам, че има много малко ползи за богатите хора.\"Всъщност хората с високи доходи като Тръмп вероятно ще се възползват непропорционално, ако предложението на Белия дом се приеме и стане закон. Изчисленията, направени с помощта на счетоводния експерт Робърт Уилънс и данъчния адвокат Стивън Брайтстоун, дават представа как става това.Макар че няма да се отрази върху неговата данъчна декларация, предложението на Тръмп за премахване на данъка върху имуществото ще генерира най-големите данъчни спестявания. Ако неговите активи на стойност 2,86 млрд. долара бъдат прехвърлени след смъртта му съгласно сегашните правила, имуществото му ще бъде обложено с данък от около 40 процента. Отмяната на федералния данък върху имуществото може да спести на семейството му около 1,1 млрд. долара, въпреки че може все пак да бъде обложено с данък върху имуществото в Ню Йорк.", "date": "2017.09.29", "title": "Тръмп може да спести над 1 млрд. долара съгласно плана си за орязване на данъците"}
{"url": "https://news.bg/health/sartseto-obicha-polozhitelnite-emotsii-i-ezhednevnite-razhodki.html", "text": "\"Сърцето обича положителните емоции и удоволствието, както и движението - това категорично удължава живота му. И задължително трябва да помним, че малките промени в начина на живот носят големи ползи за здравето на сърцето.\"Това заяви пред News.bg полк. доц. Ивайло Даскалов, началник на Клиника по Кардиология към Военномедицинска академия, в Деня на сърцето - 29 септември.Според статистиката, сърдечносъдовите заболявания продължават да са най-честият убиец в световен мащаб. България не прави изключение от тази тревожна тенденция - 2/3 от общо починалите годишно пациенти са именно заради болести на сърдечно-съдовата система, в това число поради остър миокарден инфаркт, поради тежка сърдечна недостатъчност.Засега остават спекулативни данните за това повече са мъжете или жените със сърдечни проблеми, но е факт подмладяването на засегнатите, както по отношение на артериалната хипертония, така и по отношение на исхемичната болест на сърцето.\"Всичко това насочва интереса на медицинската общност към профилактиката на рисковите фактори, които ни заобикалят\", категоричен е кардиологът и допълва, че човек трябва да е физически активен, да е емоционално позитивен, трябва да живее като цяло природосъобразно.Изборът на храните, които консумираме преди всичко трябва да бъде съобразен с хранителните качества, които предоставят, тъй като те влияят на здравословното състояние, включително и това на сърцето. Трябва да се храним умерено, да не прекаляваме с някои храни, за които е известно, че повишават холестерола. Съветът на специалиста е в менюто си да заложим максимално на плодове и зеленчуци, течности, мляко и млечни продукти. Рибата е най-предпочитана от групата на месните продукти. Следват телешко и пилешко месо, а що се отнася до свинското - по възможност да се избягва.Доста по-сериозни са обаче рестрикциите по отношение на напитките, като там количествата са дори леко хумористични за балканските стандарти, в частност България. Според разписанията, дневно можем да избираме между 25 мл концентрат, 250 мл червено вино или 300 мл бира.\"Движението също е много важно, но трябва да се знае, че сърцето не обича продължителните и тежки физически натоварвания\", алармира още доц. Даскалов. Затова той препоръчва ежедневните разходки и леки физически натоварвания през уикенда.И не на последно място - здрав дух, здраво тяло.Преди всичко обаче човек трябва да е внимателен и навреме да долавя най-леките симптоми, които подсказват, че нещо със сърцето не е наред.Затова и всички ние трябва да сме посланици на здравото сърце - подсказвайки на хората около нас, че е добре да се грижат за здравето си с няколко лесни примера - да бъдат физически активни, да ограничат тютюнопушенето и да хапват повече плодове и зеленчуци.", "date": "2017.09.29", "title": "Сърцето обича положителните емоции и ежедневните разходки"}
{"url": "https://news.bg/world/ruskata-politsiya-zadarzha-navalni.html", "text": "Руският опозиционен лидер Алексей Навални обяви, че е бил задържан от полицията, след като напуснал дома си в Москва, за да участва на предизборен митинг в провинциален град, информира Ройтерс.Русия провежда президентски избори през март 2018 г., които се очаква да бъдат спечелени от настоящия лидер Владимир Путин, ако вземе решение да се кандидатура.Централната избирателна комисия на Русия обяви, че Навални няма право да участва на изборите, но той все пак се надява да се изправи срещу Путин.Навални допълни в социална мрежа, че полицията му е казала, че иска да разговаря с него за нещо, но не е било ясно за какво и дали ще му бъдат повдигнати обвинения.Опозиционерът трябваше да участва на митинг в град Нижни Новгород по-късно днес.", "date": "2017.09.29", "title": "Руската полиция задържа Навални"}
{"url": "https://news.bg/politics/dobrev-se-pohvali-che-e-sauchenik-i-na-rumen-radev.html", "text": "\"Госпожо Йончева, ставате за смях.\" Така герберът Делян Добрев отговори на критиките на социалистката. \"Аз съм повече съученик с президента Румен Радев... Аз съм повече съдружник с президента, отколкото с Милена Трендафилова\", продължи Добрев.Герберът бил съученик и с главния секретар на президента Димитър Стоянов. \"Може би аз съм ги направил президент и главен секретар\", предположи Делян Добрев.\"Във всяка една агенция и всяко едно министерство имам съученици\", призна той.В същото време червени фирми санирали блоковете в .Добрев посъветва Елена Йончева да си допълни списъка. \"Вероятно аз съм направил Румен Радев президент\", пак акцентира той контактите си с хасковлии. \"За смях станахте, госпожо Йончева\", завърши Добрев.", "date": "2017.09.29", "title": "Добрев се похвали, че е съученик и на Румен Радев"}
{"url": "https://news.bg/politics/gerb-protiv-zakrivaneto-na-komisiyata-po-dosietata.html", "text": "Антон Тодоров и съюза на репресираните са изплашени от предложението на БСП за закриване на Комисията по досиетата.Те да ни дават акъл, недоумява Тодоров. Герберът критикува \"посткомунистическия досаден опит за връщане в миналото\". ГЕРБ са против закриването на Комисията на досиетата и ще гласуват против предложението им. Според него трябвало да се знае признанието на \"диктатора Тодор Живков\", че ДС е филиал на КГБ.Най-после Антон Тодоров призна, че приема номинацията за шеф на комисията по досиетата. В мое лице Методи Андреев 2 няма да има, отчете той. Защо е гласувал кабинет с военен министър Красимир Каракачанов, който е обявен агент на ДС, той призна, че изпълнил волята на партия ГЕРБ. Като шеф на комисията нямало обаче да слуша ГЕРБ. Аз съм пелигрим на свободата, обяви Тодоров.Комисията свърши голяма работа, обясни и Тома Биков. Тя обаче имала още много дейност в изследователската сфера. ГЕРБ поели ангажимент към репресираните и жертвите на тоталитаризма.Спас Гърневски пък критикува, че досега не е извършена лустрация. По думитме му трябва да се знае кой кой е в тази държава.Гърневски е \"за\" кандидатурата на Антон Тодоров за шеф на Комисията по досиетата. Репресираните са против комисията да отива в забвението на историята, тъй като досиетата не били отворени напълно. Идните поколения трябвало да знаят зверствата на миналия режим.А и все още агентите от ДС били на ръководни постове.", "date": "2017.09.29", "title": "ГЕРБ против закриването на комисията по досиетата"}
{"url": "https://news.bg/politics/balgariya-e-treta-v-es-s-nay-nisak-darzhaven-dalg-hvali-se-borisov-pred-tusk.html", "text": "България не е риск за еврозоната и заслужава да бъде в \"чакалнята\", защото отговаря на всички критерии за това. Страната ни е трета след Естония и Люксембург с най-нисък държавен дълг като относителен дял от БВП. Това подчерта министър-председателят Бойко Борисов на среща с председателя на Европейския съвет Доналд Туск в Естония, информираха от Министерския съвет.Премиерът изтъкна добрите макроикономически показатели и отбеляза, че 2016 г. е първата фискална година с отчетен излишък след 2008 г. Борисов отбеляза ръста на българската икономика. Премиерът спомена увеличението на инвестициите и строителството у нас, развитието на бизнеса и значителния спад на безработицата, както и категоричната борба с контрабандата.България ще работи за постигане на градивни компромиси по всички важни теми за Европейския съюз. \"Страната ни ще разчита на открит и партньорски диалог с всички държави-членки на Съюза по време на българското председателство\", подчерта българския премиер.Борисов е подчертал пред Туск, че по отношение на политиката към Западните държави очаква ясна перспектива, а не празни обещания. \"България, заедно с другите държави-членки на Европейския съюз, е чудесен медиатор и може да помогне за повече близост и разбиране между Балканите и Съюза\", допълни Борисов.Доналд Туск обеща подкрепа на страната ни. \"България е лидер и аз виждам усилията, които лично ти полагаш. Аз ще бъда зад теб и можеш да разчиташ на мен за всичко както по време на председателството, така и за влизането в \"чакалнята на еврозоната\", заяви председателят на Европейския съвет.По време на срещата бе споменато и за организирането на Среща на върха на лидерите от ЕС на тема \"Западни Балкани\" в София по време на нашето председателство. Борисов изрази готовност да започнат разговори за подготовката на срещата с екипа на Туск и Секретариата на Европейския съвет, както с всички комисари, чиито ресори имат отношение по темата за политиката на Западните Балкани.", "date": "2017.09.29", "title": "България е трета в ЕС с най-нисък държавен дълг, хвали се Борисов пред Туск"}
{"url": "https://news.bg/bulgaria/bibliotechniyat-fond-na-natsionalnata-biblioteka-e-zastrashen.html", "text": "Трагично е състоянието на библиотечния фонд. Това става ясно от извършен одит на Сметната палата на Националната библиотека \"Св. Св. Кирил и Методий\" (НБКМ) за периода от 01.01.2014 г. до 30.06.2016 г.Завидното количество библиотечни единици към 2015 г. наброява 8 млн. по данни на НСИ, но информационната система за управление на библиотечния фонд, въведена в Библиотеката от 2010 г., към края на 2016 г. обхваща едва 11% от библиотечния фонд.При одита е установено, че ръководствата на Министерството на културата и на Националната библиотека не са създали достатъчни условия за опазването на това културно наследство. Причина за това е хроничното недофинансиране на НБКМ.Разработените от Министерството на културата и утвърдени от Министерския съвет общ и допълващ стандарти за финансиране на дейността на Националната библиотека на база на показателите \"брой служители\" и \"брой закрити площи с размер над 12 000 кв.м.\" не отчитат статута й като държавен културен институт с национално значение, ежегодното нарастване на библиотечния фонд и недостатъчния сграден фонд за неговото правилно съхранение.Още от 1964 г. има криза на книгохранилищата в Националната библиотека. Тогава за пръв път е организирано първото външно книгохранилище в непригодена за целта сграда.Библиотечният фонд се съхранява освен в основната сграда на Националната библиотека, така и в няколко други имоти около София, които не отговарят на изискванията за неговото адекватно съхранение и организация.Преобладаващата част от помещенията не са нито достатъчно осветени, нито климатизирани, в някои от тях има течове, а поради недостиг на място, част от книгите са сложени на земята.В резултат част от съхранявания библиотечен фонд е увреден, унищожен или неизползваем.Така се рискува да бъде загубено национално културно наследство.Изпълнението на дейностите по консервация, реставрация и дигитализация на библиотечни единици от библиотечния фонд в НБКМ зависи от ресурсното осигуряване на дейността на НБКМ, а не от необходимостта от тях съобразно състоянието на библиотечните единици.Административният капацитет на НБКМ не е достатъчен и намалява, тъй като не е съобразен с управлявания библиотечен фонд. Заплатите са около минималната за страната. В същото време броят на управляваните библиотечни единици средно от един служител в НБКМ надвишава същия показател за Националната библиотека на Германия и този за Националната библиотека на Конгреса в САЩ. През 2016 г. библиотечният фонд, управляван от 1 служител в НБКМ, възлиза на 39 хиляди библиотечни единици.Заради проблемите в библиотечния фонд не може да се гарантира обновяването му със задължителните депозити на екземпляри на всички книги и публикации. С това се ограничава достъпът на читателите до актуални издания. Ефективността на Националната библиотека \"Св. Св. Кирил и Методий\" по опазването на културното наследство на страната, е сериозно предизвикателство поради отсъствието на политика за целенасочено развитие на НБКМ като единствен културен институт с национално значение в областта на библиотечното дело; ефективни действия за обогатяване, поддържане, съхранение и опазване на библиотечния фонд като част от културното и историческо наследство на страната;условия за предоставяне на качествена библиотечно-информационна услуга.Сметната палата е дала на министъра на културата 3 препоръки, едната от които съдържа в себе си 5 подпрепоръки, и на директора на Националната библиотека - 11 препоръки за отстраняване на проблемите и подобряване на дейността.", "date": "2017.09.29", "title": "Библиотечният фонд на националната библиотека е застрашен"}
{"url": "https://news.bg/int-politics/yunker-pesimist-tryabvat-chudesa-za-da-ima-razbiratelstvo-po-brekzit.html", "text": "\"Чудеса\" ще са необходими в преговорите за Брекзит, за да се постигне достатъчен напредък, който да позволи Великобритания и ЕС да започнат да обсъждат бъдещите си отношения през октомври. Това обяви председателят на Европейската комисия Жан-Клод Юнкер, цитиран от световните информационни агенции.\"До края на октомври ние няма да имаме задоволителен напредък. В края на тази седмица казвам, че няма да има задоволителен напредък от сега до края на октомври, освен ако не се случат чудеса\", подчерта Юнкер в естонската столица Талин.Необходимо е постигането на споразумение за уреждане на развода, преди да е възможно обсъждането на бъдещо търговско споразумение, настояха високопоставени представители на ЕС.Вчера главният преговарящ на ЕС за Брекзит Мишел Барние предупреди, че преходът към втората фаза на преговорите може да отнеме \"месеци\".Сред въпросите, които трябва да бъдат разрешени, са сметката, която британците трябва да платят по развода и други финансови плащания, бъдещето на гражданите на ЕС в Обединеното кралство и как ще функционира границата между Ирландия и Северна Ирландия.Говорейки в Талин, където се събраха лидерите на страните членки на ЕС за двудневна среща, британският премиер Тереза Мей изтъкна, че бил постигнат \"добър напредък\" по въпроса за бъдещите права на европейските граждани във Великобритания. ", "date": "2017.09.29", "title": "Юнкер песимист: Трябват чудеса, за да има разбирателство по Брекзит"}
{"url": "https://news.bg/economics/2-1-po-visoki-tseni-v-dobivnata-promishlenost-registrira-nsi-za-avgust.html", "text": "С 0.7% нараства Общият индекс на цените на производител през август 2017 г. спрямо предходния месец, информират от Националния статистически институт (НСИ).По-високи цени са регистрирани в добивната промишленост - с 2.1%, в преработващата промишленост - с 0.7%, и при производството и разпределението на електрическа и топлоенергия и газ - с 0.5%.По-съществено увеличение на цените в преработващата промишленост има при производството на основни метали - с 1.1%, и при производството на дървен материал и изделия от него, без мебели - с 0.8%. Намаление е регистрирано при производството на компютърна техника, електронни и оптични продукти - с 1.5%, и при производството на превозни средства, без автомобили - с 0.9%.Общият индекс на цените на производител през август 2017 г. нараства с 5.8% в сравнение със същия месец на 2016 година. Поскъпване е отчетено в добивната промишленост - с 11.7%, при производството и разпределението на електрическа и топлоенергия и газ - с 10.5%, и в преработващата промишленост - с 3.9%.По-съществено поскъпване в преработващата промишленост се наблюдава при производството на основни метали - с 11.4%, при производството на дървен материал и изделия от него, без мебели - с 6.1%, и при производството на автомобили, ремаркета и полуремаркета - с 4.9%.Намаление е регистрирано при производството на компютърна техника, електронни и оптични продукти - с 1.7%, при производството на превозни средства, без автомобили - с 1.5%, и при обработката на кожи; производството на изделия от обработени кожи без косъм - с 1.4%.Индексът на цените на производител на вътрешния пазар през август 2017 г. е с 0.4% над равнището от предходния месец. Увеличение на цените е отчетено в добивната промишленост - с 3.2%, и в преработващата промишленост - с 0.5%, докато при производството и разпределението на електрическа и топлоенергия и газ няма изменение, отчитат от НСИ.В преработващата промишленост увеличение на цените спрямо предходния месец се наблюдава при производството на основни метали - с 2.5%, и при производството на облекло - с 0.8%, а намаление е отчетено при производството на тютюневи изделия - с 0.7%, и при производството на химични продукти - с 0.6%.Индексът на цените на производител на вътрешния пазар през август 2017 г. нараства с 5.9% в сравнение със същия месец на 2016 година. Увеличение на цените е регистрирано при производството и разпределението на електрическа и топлоенергия и газ - с 10.4%, в добивната промишленост - с 9.0%, и в преработващата промишленост - с 3.1%.По-високи цени в преработващата промишленост спрямо август 2016 г. са отчетени при: производството на основни метали - с 11.9%, производството на дървен материал и изделия от него, без мебели - с 5.0%, и производството на електрически съоръжения - с 4.8%.Намаление на цените се наблюдава при обработката на кожи; производството на изделия от обработени кожи без косъм - с 0.2%, при производството на изделия от други неметални минерални суровини и при производството на компютърна техника, електронни и оптични продукти - по 0.1%.Индексът на цените на производител на международния пазар през август 2017 г. се увеличава с 1.2% в сравнение с предходния месец.В преработващата промишленост е отчетено нарастване на цените с 0.9%. По-съществено увеличение спрямо предходния месец се наблюдава при производството на дървен материал и изделия от него, без мебели - с 1.1%, и при производството на основни метали - с 0.8%.Намаление е отчетено при производството на компютърна техника, електронни и оптични продукти - с 2.3%, и при производството на превозни средства, без автомобили - с 1.2%.Индексът на цените на производител на международния пазар през август 2017 г. нараства с 5.5% в сравнение със същия месец на 2016 година.В преработващата промишленост увеличението на цените е с 4.9%. По-високи цени са отчетени при производството на основни метали - с 11.3%, и при производството на хартия, картон и изделия от хартия и картон - с 10.9%.Намаление на цените се наблюдава при производството на химични продукти - с 2.6%, и при производството на компютърна техника, електронни и оптични продукти - с 2.5%.", "date": "2017.09.29", "title": "2.1% по-високи цени в добивната промишленост регистрира НСИ за август"}
{"url": "https://news.bg/economics/septemvri-ne-vliyae-dobre-na-biznes-klimata-u-nas.html", "text": "През месец септември общият показател на бизнес климата в България е намалял с 0.8 пункта. Това сочат данните на Националния статистически институт (НСИ) за стопанската конюнктура у нас. Бизнес анкетите на НСИ са за месец септември тази година в сравнение с предходния месец август.Статистиката на НСИ сочи, че влошаването на показателя се дължи на по-неблагоприятния бизнес климат в строителството, търговията на дребно и сектора на услугите.За месец септември съставният показател \"бизнес климат в строителството\" се е понижил с 1.8 пункта. Това се дължи на по-скептичните очаквания на строителните предприемачи за бизнес състоянието на предприятията през следващата половин година.Основните проблеми в строителството продължават да бъдат несигурната икономическа среда, конкуренцията в бранша и недостигът на работна сила.Според данните на НСИ съставният показател \"бизнес климат в търговията на дребно\" е намалял най-много - с 3.5 пункта. Анкетите сочат, че причината за това е изместването на оценките и очакванията на търговците на дребно за бизнес състоянието на предприятията от \"добро\" към \"задоволително\". Не се очаква повишение на се обема на продажбите и поръчките към доставчиците през следващите три месеца.При търговията на дребно главният недостатък също е конкуренцията в бранша, следвана от несигурната икономическа среда и недостатъчното търсене.Съставният показател \"бизнес климат в сектора на услугите\" през септември се е понижил с 2.5 пункта, което се дължи на с конкуренцията в бранша и несигурната икономическа среда.При промишлеността показателят за бизнес климата се покачва с 1.9 пункта. Според НСИ това се дължи на по-оптимистичните оценки и очаквания на промишлените предприемачи за бизнес състоянието на предприятията. Настоящата производствена активност се оценява като леко подобрена. Анкетата показва и че през следващите три месеца очакванията за промишлената дейност остават благоприятни.", "date": "2017.09.29", "title": "Септември не влияе добре на бизнес климата у нас"}
{"url": "https://news.bg/world/novi-razkritiya-okolo-namesata-na-kremal-v-sasht.html", "text": "Социалната медийна кампания, наречена \"Blacktivist\" и свързана с руското правителство, е използвала както Facebook, така и Twitter в очевиден опит да засили расовото напрежение по време на президентските избори в САЩ, предаде Си Ен Ен.И двата \"BlackTIVist\" акаунта редовно споделяли съдържание, предназначено да подстрекава. \"Черните хора трябва да се събудят, колкото е възможно по-скоро\", се чете в една публикация в Twitter. \"Черните семейства са разделени и унищожени чрез масовото затваряне и смъртта на чернокожите\", се чете още. Публикувани са видеоклипове за полицейско насилие срещу афро-американци.Сметките на \"Blacktivist\" предоставят допълнителни доказателства, че социалните медии, подкрепени от руски език, разглеждат расовото напрежение като нещо, което трябва да се използва, за да се постигне по-широката руска цел да се разделят американците и да се създаде хаос в американската политика по време на кампания, в която расата многократно се превърна в проблем.", "date": "2017.09.29", "title": "Нови разкрития около намесата на Кремъл в САЩ"}
{"url": "https://news.bg/world/arest-v-germaniya-za-dizelgeyt.html", "text": "Мюнхенските прокурори арестуваха бивш член на борда на Porsche , поделение на Volkswagen. Това става във връзка със скандал за емисиите на автомобилния производител Ауди, съобщи Ройтерс.Волфганг Хац, бивш шеф по въпросите на научноизследователската и развойната дейност на Porsche и ръководител на отдела за двигатели в Audi и родител Volkswagen в предишни роли, е бил задържан. Това е първият арест на бивш член на борда на едно от звената на Volkswagen в Германия.Адвокат, представляващ Хац, отказа да потвърди ареста и отказа да коментира. Хац напусна Porsche през миналата година.Прокурорите от Мюнхен потвърдиха, че са арестували втори заподозрян и са увеличили броя на заподозрените в разследването.Audi няма информация за ареста и продължава да си сътрудничи с властите, каза говорител на компанията.Audi вече призна, че използвала манипулирани двигатели. Това стана, след като в САЩ започна разследване срещу компанията.През март прокурорите в Мюнхен претърсиха офиси в базата на Инголщад, където работят около 44 000 работници, както и помещенията на адвокатска кантора \"Джоунс Ден\", наетa от \"Фолксваген\", за да проведе разследване на скандала за емисии.Бившият мениджър на Audi, италианският гражданин Джовани Памио беше арестуван от прокурори в Мюнхен по подозрение за измама и фалшива реклама във връзка с шпионажа на автомобилния производител. Памио остава в ареста до провеждането на продължаващи германски разследвания и искане за екстрадиция от САЩ.Адвокатите на Памио заявиха, че той сътрудничи напълно с прокурорите.", "date": "2017.09.29", "title": "Арест в Германия за Дизелгейт"}
{"url": "https://news.bg/world/razminirat-siriyski-grad.html", "text": "Руски сапьори започнаха  разминиране на сирийския град Дейр аз Зур, съобщи ТАСС.Най-напред ще бъдат отворени пътища от обществената инфраструктура, болници, обекти на системите за водоснабдяване и електроснабдяване.Целта е да се гарантира сигурността на хуманитарните конвой.Блокадата на Дейр аз Зур, обсаден от Ислямска държава от 2014 г., беше пробита на 5 септември.", "date": "2017.09.29", "title": "Разминират сирийски град"}
{"url": "https://news.bg/health/otbelyazvame-svetovniya-den-na-sartseto-1.html", "text": "На 29 септември за поредна година в цял свят ще бъде отбелязан Световният ден на сърцето.Сърдечносъдовите заболявания, които включват инфаркта и инсулта, са причина номер 1 за смъртност в света. Всяка година 17,5 млн. души умират преждевременно, вследствие на сърдечносъдови заболявания, като до 2030 година се очаква техният брой да нарасне до 23 млн.Една от най-често срещаните аритмии - предсърдното мъждене, засяга близо 6 млн. души само в Европа. Приема се, че то е главната причина за емболични инциденти, които в 75% от случаите са мозъчносъдови (инсулт). Предсърдното мъждене е свързано още с повишен риск от сърдечна недостатъчност, деменция и повишена смъртност.Фактът, че България е на едно от водещите места по сърдечносъдови заболявания, както и това, че предсърдното мъждене често няма никаква клинична изява и нерядко остава неразпознато и нелекувано, накара през 2016 г. Национална пациентска организация да стартира проект, посветен на предсърдното мъждене.Основната цел е откриването на пациенти с предсърдно мъждене и проследяване на състоянието им. В проекта до момента са привлечени над 100 кардиолози от цялата страна и са обхванати над 2000 пациента. Възрастовото разпределение на пациентите е както следва: под 65 години - 376 души, 805 човека на възраст 66-74 г. и близо 900 над 75-годишна възраст. От тях 320 са с персистиращо, а два пъти повече - с пристъпно предсърдно мъждене. Останалите над 1000 пациенти са с перманентно предсърдно мъждене. От всички включени в програмата пациенти новооткритите случаи са около 1/3.През октомври тази година програмата ще бъде продължена и в нея ще бъдат включени нови 1000 пациента от цялата страна, като към картите на лекарите, с които се изчислява рискът от предсърдно мъждене, ще бъде добавена и карта за пациента, чрез която той по-лесно ще може да контролира заболяването си и ще следи за следващия си преглед при специалист. За пациентите са предвидени обучителни материали, обучение за измерване на пулса, както и скринингови акции в различни градове на България за изчисляване на сърдечносъдовия риск и измерване на пулса с пулсоксиметър.Въпреки застрашителните размери, които сърдечносъдовите заболявания придобиват, те могат да бъдат предотвратени с няколко малки промени в ежедневието. Ето защо тази година призивът е всеки да сподели силата и да каже какво правят той и неговото семейство, за да подобрят здравето на сърцето си. Ето и няколко съвета, които могат да бъдат от полза:Здравословното хранене е от изключително значение за здравето на сърцетоСпециалистите съветват да се ограничи консумацията на полуфабрикати, които често са богати на захар и мазнини; да се спре консумацията на газирани напитки и натурални сокове и вместо тях да се приема вода или неподсладени сокове. Също така: винаги да се избира пресен плод вместо сладкиши и захарни изделия и да не се прекалява с алкохола.Поддържането на нормално ниво на кръвна захар е важен фактор60% от хората с диабет умират от сърдечносъдови заболявания. Ето защо, ако диабетът остане недиагностициран и нелекуван, това води до увеличаване на риска от инфаркт или инсулт. Проследяването на нивото на кръвна захар и взимането на мерки за поддържането й в норма, както и контролът на диабета, в случай че заболяването вече е отключено, понижава риска за сърцето.Физическата активност е важна стъпка за намаляване риска от сърдечносъдови заболяванияСпециалистите съветват всеки да се консултира със своя лекар кои упражнения са най-подходящи за него и да използва индивидуална програма. Важно е да се знае, че умерено интензивна 30-минутна тренировка 5 пъти седмично се отразява благотворно на сърцето. Ходенето, домашната работа, танците - всичко помага! Бъдете активни всеки ден - изкачвайте стълби, вървете или карайте колело, вместо да шофирате, тренирайте заедно с приятелите и семейството си и следете прогреса си.Високото кръвно налягане е рисков фактор номер 1 за сърдечносъдовите заболявания и трябва да бъде контролирано!Високото кръвно налягане е наричано \"тихият убиец\", защото обикновено няма ясно изразени симптоми и много хора не знаят, че го имат. Неговият контрол е от решаващо значение за съхраняване здравето на сърцето.Отказът от тютюнопушене е може би най-важната стъпка, която трябва да предприемете 2 години след като се преустанови вредният навик, рискът от коронарна болест на сърцето драстично намалява, а до 15 години рискът от сърдечносъдови заболявания се свежда до този, който застрашава непушачите. Пасивното тютюнопушене също е рисково за здравето и не бива да бъде подценявано. Ето защо отказът от тютюнопушене може да съхрани не само здравето на пушача, но и това на околните.Холестеролът и индексът на телесна маса трябва да бъдат следени и контролираниХолестеролът и индексът на телесна маса се свързват със смъртта на 4 млн. души годишно. Затова контролът им е от съществено значение за поддържането на сърцето в добро здраве.", "date": "2017.09.29", "title": "Отбелязваме Световния ден на сърцето"}
{"url": "https://news.bg/int-politics/severna-koreya-postignala-barz-napredak-v-razrabotvaneto-na-yadreno-orazhie.html", "text": "Шестият ядрен опит на Северна Корея, който тя извърши на 3 септември, показва, че изолираната комунистическа държава е постигнала бърз напредък в разработването на ядрено оръжие.Това предупреди директорът на Международната агенция за атомна енергия (МААЕ) Юкия Амано, съобщава \"Ройтерс\".\"Този тест беше много по-мощен от предишния, а това означава, че Северна Корея е постигнала много бърз напредък\", подчерта Амано пред журналисти след среща с южнокорейския външен министър в Сеул, като допълни: \"В съчетание с други елементи това е нова заплаха, при това глобална.\"По думите му, МААЕ не била в състояние да определи дали са верни твърденията на Пхенян, че е тествал водородна бомба.\"Най-важното в момента е международната общност да се обедини\", призова Амано.Вчера властите в Южна Корея коментираха, че Северна Корея може да предприеме още провокации с наближаване на годишнината от основаването на севернокорейската комунистическа партия и конгреса на китайската комунистическа партия.", "date": "2017.09.29", "title": "Северна Корея постигнала бърз напредък в разработването на ядрено оръжие"}
{"url": "https://news.bg/int-politics/i-pensionerite-skochiha-sreshtu-reformite-na-makron.html", "text": "Хиляди френски пенсионери протестираха в различни френски градове срещу вдигането на данъка върху пенсиите им, което е една от мерките в предприетите от президента Еманюел Макрон реформи, съобщава \"Франс прес\".Около 60 на сто от пенсионерите, или към 8 млн. души ще бъдат засегнати през 2018 г. от увеличението, което е около 408 евро на година за всеки, получаващ пенсия от 2000 евро.Икономическите реформи, предприети от Макрон, вече доведоха до три големи протеста срещу промените в трудовото законодателство, включително на шофьорите на камиони.На 10 октомври ще протестират държавните служители, разгневени от съкращенията на работни места и спада на покупателната им способност.", "date": "2017.09.29", "title": "И пенсионерите скочиха срещу реформите на Макрон"}
{"url": "https://news.bg/int-politics/senatat-odobri-dzhon-hantsman-za-nov-poslanik-na-sasht-v-rusiya.html", "text": "Сенатът на САЩ гласува в подкрепа на кандидатурата на Джон Хънтсман за поста посланик на САЩ в Русия. Това стана ясно от официалния профил на сената в \"Туитър\".Коментирайки назначението си, дипломатът заяви, че с \"нетърпение\" очаква началото на работата си в Москва.\"За мен е чест да служа на нашата велика страна като посланик на САЩ в Русия\", написа той в профила си в \"Туитър\".По-рано Хънтсман коментира, че трябвало да се подобрят отношенията между двете страни, като отбеляза, че иска да намери общ език с руските власти.В Москва вече дадоха предварителното си съгласие (агреман) за работата на дипломата, като изразиха надежда, че новият посланик ще успее да се справи с проблемите, които са натрупани в отношенията между двете страни.Досега американското посолство в Русия беше оглавявано от Джон Тефт, който в четвъртък напусна Русия.", "date": "2017.09.29", "title": "Сенатът одобри Джон Хънтсман за нов посланик на САЩ в Русия"}
{"url": "https://news.bg/int-politics/islyamska-darzhava-publikuva-audio-zapis-na-glavatarya-si-bagdadi.html", "text": "Терористите от ДАЕШ (\"Ислямска държава\") публикуваха аудио запис, в който твърдят, че говори техният главатар Абу Бакр ал Багдади, съобщават световните информационни агенции.Говорещият, който звучи като главатаря на ДАЕШ, изглежда прави препратки към неотдавнашните заплахи на Северна Корея срещу Япония и САЩ.Той също така говори за битките за крепости на ДАЕШ като иракския град Мосул, който беше отвоюван обратно от иракските сили през юли.Багдади, за чиято глава САЩ дават 25 млн. долара, не е бил засичан на обществено място от юли 2014 г., като това предизвика множество спекулации за съдбата му, включително неколкократно беше обявявано, че е мъртъв.Последният път, в който се появи публично, беше в Голямата джамия \"Ал Нури\" в Мосул, след като ДАЕШ превзеха града и оттам обявиха своя \"халифат\".Запитан за аудио записа, говорителят на американските сили, сражаващи се с ДАЕШ коментира, че \"без проверими доказателства за смъртта му, ние продължихме да предполагаме, че той е жив\".От Министерството на отбраната на САЩ са заявили, че знаели за записа, като предприели стъпки за проучването му. \"Въпреки че нямаме причина да се съмняваме в автентичността на записа, засега нямаме потвърждение за това\", изтъкна говорителят на военното министерство.ДАЕШ, която се прочу с бруталното си насилие срещу цивилни и пленници, претърпя големи териториални загуби през настоящата година в Сирия и Ирак.46-минутният запис е бил публикуван от сайт, свързан с терористичната групировка и е първата подобна реч, която се появява от ноември миналата година насам.Освен за битката за Мосул, говорещият в записа споменава и битките за Ракка и Хама в Сирия, както и за Сирт в Либия, изтъквайки, че кръвопролитието нямало да бъде напразно. Той също така говори за мирните преговори за Сирия, които се провеждат с посредничеството на Русия и Турция. По-голямата част от речта е на религиозни теми.", "date": "2017.09.29", "title": "\"Ислямска държава\" публикува аудио запис на главатаря си Багдади"}
{"url": "https://news.bg/bulgaria/iznudvachat-v-germaniya-mozhe-da-otrovi-i-drugi-hrani.html", "text": "Не само бебешки храни могат да бъдат отровени от изнудвача в Германия. Това съобщават в ефира на БТВ. Заплахата от отровени с етиленгликол продукти в Германия важи за 20 вида храни. Не е изключено опасност да има и за други места в Европа.Властите в Германия нямат информация дали изнудвачът има достъп до по-голямо количество храна. Предположенията им са, че той има поне един съучастник, защото бурканчета с отровена детска храна са открити в няколко различни филиала на веригата магазини.В полицията са получени над 100 сигнала от граждани, които твърдят, че познават изнудвача или че имат информация за него. Мъжът все още не е идентифициран, но разследващите проверяват сигналите.Предупреждават се всички да внимават при отварянето на бурканчетата. Трябва да се чуе характерното за вакуумиран буркан пукане, когато се отваря. Полицията препоръчва да се оглежда цялостта на опаковките на всички видове храни, защото отровното вещество може да бъде инжектирано.Токсикологът проф. Никола Александров обясни пред БТВ, че количество етиленгликол, което е нужно да убие бебе е около лъжичка.Етиленгликолът е широкоразпространено химическо съединение, основна съставна част на антифриза. Продава се свободно и като концентрат на всички бензиностанции. Веществото представлява безвестна течност, без мирис, която леко сладни и е леко мазна. Когато се намира в антифриз, тя се оцветява допълнително, обяснява още проф. Александров.Необходимото количество етилрнгликол, нужно да се отрови възрастен човек е 100-150 мл.Проф. Александров обясни, че отравянията с веществото в България се срещат често, защото често българите държим в мазетата, заедно с напитките, и остатъци от недолят антифриз, което водило до опасни грешки.Припомняме, че германската полиция издирва мъж, отровил бебешка храна във верига магазини. Мъжът изнудва властите за 10 млн евро. В полицията в Констанц, на южната граница на Германия, е получено писмо от изнудвача още на 16 септември. В него пишело, че заразена храна вече е в търговската мрежа. Неофициална снимка на мъжа от видеозапис в магазин беше разпространена от властите в Германия.", "date": "2017.09.29", "title": "Изнудвачът в Германия може да отрови и други храни"}
{"url": "https://news.bg/politics/ekaterina-zaharieva-ubezhdava-rusiya-ne-e-zaplaha-za-natsionalnata-ni-sigurnost.html", "text": "Русия не е заплаха за националната сигурност на България, а само част от действията ѝ. Това обяви външният министър Екатерина Захариева в сутрешния блок на Нова телевизия.По думите ѝ, докладът на правителството за националната сигурност се интерпретирал погрешно, като там никъде не пишело, че Руската федерация е заплаха като цяло за нашата сигурност, а част от действията ѝ.На въпрос дали трябва да има база на НАТО на брега на Черно море, както вчера поиска Соломон Паси, тя посочи, че в момента такова нещо не стояло на дневен ред, но не виждала нищо лошо в това да има бази в България, тъй като сме съюзник.\"НАТО не е военен съюз, а съюз за мир и стабилност. Нека да не бъркаме нещата. Целта му не е да предизвиква военни действия\", допълни тя.Външният министър коментира още, че цялата международна общност работела за това да има мир и стабилност.\"Така или иначе ситуацията в света не е такава и като съюзник в НАТО, недай си Боже да се случи война, със сигурност сме на външната линия с държава, която не е съюзник на Алианса\", подчерта тя.Захариева обаче не изключи, ако все пак се стигне до война, руски ракети да бъдат насочени към бази на НАТО.\"Това е реалността. Ние сме съюзник на НАТО, Русия не е. Това членство е и гаранция за нашата сигурност. С Русия трябва да поддържаме практични и равнопоставени отношения\", увери Екатерина Захариева.", "date": "2017.09.29", "title": "Екатерина Захариева убеждава: Русия не е заплаха за националната ни сигурност"}
{"url": "https://news.bg/bulgaria/sotir-tsatsarov-vseki-da-se-sardi-na-sobstveniya-si-vot.html", "text": "\"Не може да има упреци, че изборите за нов Висш съдебен съвет (ВСС) са били манипулирани\", коментира пред Нова телевизия главният прокурор Сотир Цацаров. Според него избраните са достойни хора. Главният прокурор беше категоричен, че от тук нататък, ако има някакви упреци, всеки трябва да се сърди на собствения си вот.\"Този ВСС трябва да работи и то по-добре от предния. Трябва да работи без междуличностните конфликти и обвиненията в лобизъм. И трябва да оправдае очакванията на тези, които са го избрали\", добави Сотир Цацаров.Главният прокурор коментира и постоянните скандали и ниската оценка на хората към магистратите и справянето с корупцията. По негови думи тези всички крамоли и скандали се отразяват зле в очите на нормалния български гражданин.\"Тези скандали са нужни някому, за да се поддържа постоянно темата за добрия и лошия във Висшия съдебен съвет\", споделя Цацаров и добави, че гражданинът не се интересува кой е добрият и кой е лошият, а иска справедливост.За делото , Цацаров обясни, че вече е избран съдия докладчик и предстои да се насрочи делото. По думите на главния прокурор Сърбия изкуствено забавя връщането на Василев в България.Главният прокурор коментира и случая във Виноградец. \"Понякога мудността, липсата на достатъчно бърза и адекватна реакция ме дразни невероятно, дразни ме пасивността\", изтъкна Цацаров. На въпроса дали над Лазар Влайков е имало чадър на местната прокуратура, Цацаров отговори, че не може да се каже, но заради това случаят е прехвърлен към друга прокуратура.", "date": "2017.09.29", "title": "Сотир Цацаров: Всеки да се сърди на собствения си вот"}
{"url": "https://news.bg/int-politics/stranite-ot-tsentralna-i-yugoiztochna-evropa-zasilvat-solidarnostta-si-v-energetikata.html", "text": "Заместник-председателят на Европейската комисия (ЕК) Марош Шефчович, отговарящ за енергийния съюз, комисарят по въпросите на климата и енергетиката Мигел Ариас Канете и министрите на енергетиката на 9 страни членки на ЕС и на 8 договарящи се страни по енергийната общност се срещнаха в Букурещ и се договориха да засилят регионалното сътрудничество.Сътрудничеството в рамките на инициативата на ЕК за енергийна свързаност в Централна и Югоизточна Европа (CESEC), чието начало бе поставено през 2015 г., дава резултати чрез укрепването на солидарността и позволява по-сигурни и по-достъпни доставки на газ за гражданите и предприятията в целия регион.Днешната четвърта по ред министерска среща на групата на високо равнище по CESEC в Букурещ, според ЕК представлява важен момент за целия регион, като създава нови измерения на солидарността, необходима за да се отговори на енергийните предизвикателства, пред които е изправена тази част на Европа.\"Сътрудничеството под шапката на CESEC се превърна в пример за успех, който доказва, че решението е в солидарността. Предвид постигнатото бързо реализиране в сферата на природния газ, ние разширяваме обхвата на сътрудничеството в региона, за да се обхванат електроенергията, енергията от възобновяеми източници и енергийната ефективност. Така сътрудничеството ще обхваща всички измерения на проекта за европейска солидарност, какъвто е енергийният съюз. Изказвам благодарност на всички, които взеха участие за превръщането на сътрудничеството в реалност. Това е положително и силно послание за гражданите от региона, като ползите излизат извън самите енергийни системи\", изтъкна Шефчович. Комисарят по въпросите на климата и енергетиката Мигел Ариас Канете заяви: \"Благодарение на политическия ангажимент на високо равнище, на който сме свидетели днес, и на интелигентната мобилизация на средства на ЕС, ние ще продължим да изграждаме енергийната инфраструктура, от която регионът има нужда. Чрез разширяването на обхвата на CESEC отвъд природния газ ще осигурим ефективен достъп до алтернативни източници на енергия, ще насърчим конкуренцията и по-ниските цени, като същевременно ще извършим и декарбонизация на икономиките в региона.\"Министрите подписаха Меморандум за разбирателство, който допълва съществуващата инициатива CESEC. Меморандумът включва общ подход към пазарите за електроенергия, енергийната ефективност и развитието на енергията от възобновяеми източници. Той също така включва списък от приоритетни проекти за изграждането на взаимосвързан регионален пазар на електроенергия, както и специфични действия за увеличаване на енергията от възобновяеми източници и на инвестициите в енергийна ефективност в регион, който има огромен потенциал за растеж в тези сфери.Също така са били договорени национални пътни карти за подобряване на търговските условия в региона. Освен това в рамките на Механизма за свързване на Европа е било парафирано споразумението за безвъзмездни средства за терминала за втечнен природен газ на о. Крък в Хърватия.Що се отнася до бъдещето, министрите отново са потвърдили ангажимента си за бързото изпълнение на останалите приоритетни газови проекти по CESEC.Накрая, на срещата е било поставено също така началото на две нови работни групи на операторите на газопреносни системи: първата, за изпълнението на реверсивния пренос по Трансбалканския газопровод, и втората, за така наречения \"вертикален коридор\" между България, Гърция, Румъния и Унгария. И двете работни групи ще се подпомогат от ЕК.", "date": "2017.09.29", "title": "Страните от Централна и Югоизточна Европа засилват солидарността си в енергетиката"}
{"url": "https://news.bg/bulgaria/glasuvat-promeni-v-sastava-na-bbr.html", "text": "Предстои Надзорният съвет да гласува персонални промени в състава на Управителния съвет на Българска банка за развитие (ББР).Очаква се веднага след това да се предложат и гласуват промени в Устава на банката от Общото събрание на ББР. Промените би трябвало да гарантират още по-успешното управление в контекста на най-добрите практики.Припомняме, че вчера пет извънпарламентарни партии оспориха предложението Стоян Мавродиев да оглави Българската банка за развитие. Партиите са \"Движение Да България\", ДСБ/ Нова Република, \"Зелените\", \"Български земеделски народен съюз\" и \"ДЕОС\".Те изпратиха открито писмо до ръководството на БНБ и конкретно до Димитър Костов, ръководител на управление \"Банков надзор\" и до управителя на БНБ Димитър Радев, в което обосновават твърдението си.\"В публичното пространство са налице множество обективни данни, които оспорват надеждността и пригодността на Мавродиев да заеме позицията на изпълнителен директор на държавнaта банка за развитие\", пишат политическите представители.Партиите изреждат причините за своята позиция - \"Мавродиев доказано се провали като председател на Комисия по финансов надзор, която трябваше да се задейства и предотврати престъпната схема КТБ. Банката и свързани с нея лица са поднадзорни на ръководената от Мавродиев институция и се ползваха с неговото благоволение. Загубите за обществото са над 4 млрд. лева плюс стотици милиони инвестиции, загробени в акции и облигации на свързани с КТБ лица, пишат представителите на петте партии.", "date": "2017.09.29", "title": "Гласуват промени в състава на ББР"}
{"url": "https://news.bg/entertainment/mask-predlozhi-patuvane-ot-grad-do-grad-s-raketa.html", "text": "Изпълнителният директор на космическата компания SpaceX Илон Мъск разкри променени планове за пътуване до Луната и Марс на последния ден на Международния конгрес по астронавтика в Аделаида, Австралия, информира The Verge.В края на речта си той излезе с наистина невероятно обещание: използване на същите междупланетарни ракетни системи за пътуване на Земята на дълги разстояния.Милиардерът демонстрира идеята на конгреса, пояснявайки, че \"повечето дълги полети\" на Земята ще бъдат 30 минути, а за \"под час ще се ходи навсякъде на Земята\" на почти същата цена като самолетен билет за икономическа класа.Мъск предлага използването на предстоящата мегаракета на SpaceX ( с кодовото име \"Big F**king Rocket\" - BFR) за извеждането на голям космически кораб в околоземната орбита. Корабът след това ще каца на големи площадки до големи градове. Новата ракета и космическият кораб на този етап са само на теория, но Мъск отбеляза, че се надява да започне строителството на ракетата през следващите 6 до 9 месеца.Компанията представи идеята си на видео, на което пътници се качват на голям кораб от пристанище в Ню Йорк, който ги кара до ракетна площадка във водата. Те се качват на същата ракета, която Мъск иска да използва за изпращане на хора на Марс до 2024 г. Но вместо да се насочват към друга планета щом напуснат атмосферата на Земята, корабът се отделя и се насочва към друг град - Шанхай. Разстоянието от 11 265 километра е взето само за 39 минути. Корабът навлиза в атмосферата и каца на друга платформа - подобна като тази, която компанията използва за ракетата носител Falcon 9.На видеото са представени и други дестинации - от Хонконг до Сингапур за 22 минути, от Лондон до Дубай или Ню Йорк за 29 минути и от Лос Анджелис до Торонто за 24 минути.Според Мъск корабът ще достига скорост от около 28 968 километра в час.Корабът ще помества между 80 и 200 души на пътуване.В същото време шефът на SpaceX обяви, че планират до 2022 г. да изпратят най-малко два товарни кораба на Червената планета, като подготовка за изпращане на хора.", "date": "2017.09.29", "title": "Мъск предложи пътуване от град до град с ракета"}
{"url": "https://news.bg/politics/ostavka-na-kmeta-i-razpuskane-na-obshtinarite-v-haskovo-predlaga-savetnik.html", "text": "Общински съветник в Хасково предложи цялостна промяна на местната власт. Най-разумният ход в създалата се ситуация, е кметът на Хасково Добри , а Общинският съвет да се саморазпусне. Предложението дойде от Георги Пеев по време на днешното заседание на Общинския съвет в Хасково. Пеев е говорител на втората по численост сесийна група \"Коалиция за Хасково\".Припомняме, от ГЕРБ свалиха доверието си от кмета Беливанов и го обвиниха в бездействал е по време на кризата с уран във водата на града, която продължава и до днес и несправяне с някои от основните проблеми в града.Провалът е на всички в тази зала, заяви Пеев. Относно дейността на общинския съвет според Пеев от началото на мандата почти всяка докладна има грешка. Комисиите в съвета са работили в непълен състав, а част от тях дори са били без председатели, както и че няма контрол върху изпълнението на приетите актове.Общинските съветници не взеха отношение по двете предложения на Пеев - за оставка на кмета и за разпускане на общинския съвет.Кметът на общината Добри Беливанов е в отпуск от края на миналата седмица. Тогава партията, която го издигна - ГЕРБ, сне доверието си от него.Председателят на Общинския съвет , че е сезирала полицията след като е постъпило заявление от името на кмета за продължаване на отпуска му, но заверено с печат и подпис.", "date": "2017.09.29", "title": "Оставка на кмета и разпускане на общинарите в Хасково, предлага съветник"}
{"url": "https://news.bg/politics/ognyan-gerdzhikov-redaktira-zakonite-na-deputatite.html", "text": "Парламентарният шеф Димитър Главчев създава Консултативен съвет по законодателството.Такова предложение е внесъл той, научи News.bg от свои източници. Идеята е на бившия парламентарен шеф и екс лидер на БСП Михаил Миков, провокиран от куп закони, които след приемането им се оказваха недействащи и трябваше пак да бъдат коригирани.Огнян Герджиков ще оглавява Консултативния съвет по законодателство. Парламентарните групи са поискали да предложат попълнения в него, но Главчев е отказал, обяснявайки че партиите няма да дават имена.В съвета влизат Огнян Герджиков, Ангел Калайджиев, Таня Бузева, Валери Димитров, Дарина Зиновиева, Екатерина Матеева, Лазар Груев. Най-вероятно ще се включи и адвокат Даниела Доковска.Юристът Пламен Панайотов е отказал. Социалистите Михаил Миков и Янаки Стоилов не са канени. Съветът ще има няколко направления - конституционно право, административно и финансово право, банково, патентно, семейно, трудово и т.н.Съветът ще заседава веднъж седмично. Той ще редактира законопроектите след приемането им на първо четене. Заключенията му ще имат препоръчителен характер. Членовете му ще са на заплата на граждански договор към парламента.Съставът ще се определя изцяло от Герджиков и цялата отговорност за работата му ще лежи на неговите рамене.Припомняме, проф. Огнян Герджиков влиза в политиката като депутат от НДСВ - партията на господин Симеон Сакскобургготски. През 2011 година е избран за председател на 39-то народно събрание.На 4 февруари 2005 г. със 119 депутати гласуват \"за\", 114 \"против\" и 1 \"въздържал се\" Огнян Герджиков е отстранен предсрочно от този пост заради опитите му да блокира въпроси към вицепремиера Лидия Шулева във връзка с приватизацията на Булгартабак.Освен различните му обществени прояви, включително и на поет, Огнян Греджиков бе и изборът на президента Румен Радев за служебен премиер миналата година.", "date": "2017.09.29", "title": "Огнян Герджиков редактира законите на депутатите"}
{"url": "https://news.bg/world/kaliforniya-i-uiskonsin-ne-sa-bili-tsel-na-ruski-hakeri.html", "text": "Калифорния и Уисконсин заявиха, че Министерството на вътрешната сигурност на САЩ не e било право, когато е съобщило миналата седмица, че са били сред 21 щати, чиито избирателни системи са цел на руски хакери по време на изборите през 2016 г., предаде Ройтерс.Калифорния каза, че след като е поискал повече подробности стана ясно, че заключенията са грешни.Правителството \"предостави допълнителна информация и яснота на редица щати\". Русия отрече избирателната намеса, а президентът Доналд Тръмп отрече всякакви тайни споразумения с Русия.Охайо, Алабама, Аляска, Колорадо, Кънектикът, Флорида, Минесота, Тексас, Вирджиния, Пенсилвания, Делауеър, Айова, Мериленд и Вашингтон. Аризона и Илинойс потвърдиха миналата година, че са били цели.Няма доказателства, че гласовете са променени.", "date": "2017.09.29", "title": "Калифорния и Уисконсин не са били цел на руски хакери"}
{"url": "https://news.bg/press/brat-spasyava-dzhobniya-herkules-emko-dalzhi-3-6-mln-leva-na-mo.html", "text": "Колите ще се движат с 30 км по уличките в центъра на София От март догодина София ще има нови пешеходни зони. “Витошка” ще се разшири с участъка от ул. “Алабин” до бул. “Стамболийски” и така по цялото ѝ протежение от НДК до църквата “Св. Неделя” ще се движат само пешеходци и трамваи. За коли ще се затвори и част от ул. “Георг Вашингтон” - между улиците “Трапезица” и “Пиротска”.Разширението на “Витошка” скара общинските съветници, а дебатите продължиха 2 ч. Критики заради кратки доклади без анализ отнесе зам.-кметът по транспорта Евгени Крусев, а Борислав Бориславов от СДС предупреди, че другия път това ще е мотив за искане на оставка.Брат спасява Джобния ХеркулесБитката за живота на легендарния щангист Наим Сюлейманоглу стана тема №1 за Турция. Трикратният олимпийски шампион е с остра цироза и дори беше поставен в медикаментозна кома. Той спешно се нуждае от трансплантация на черен дроб в близките часове, за да оцелее. Най-вероятно негов донор ще стане брат му Мухарем, стана ясно от думите на друга легенда в щангите Халил Мутлу, който също е роден в България. Лично турският президент Ердоган следи драмата с Наим, а в болницата дежури спортният министър Осман Ашкън Бак.\"ЕМКО\" дължи 3,6 млн. лева на МО3,6 млн. лева без ДДС дължи оръжейната фирма \"ЕМКО\" на министерството на отбраната. Това съобщиха от военно ведомство на запитване на \"Монитор\". Оръжейната фирма \"ЕМКО\" е собственост на скандално известния бизнесмен и авер на забегналия в чужбина ексбанкер Цветан Василе - Емилиян Гебрев.Дългът е само за един месец - от 1-ви до 31-ви юли 2017 година. Сумата е за направените разходи от военните формирования за съхранение и обслужване на закупените от дружеството, но не извозени боеприпаси, пишат от МО.Осигуровките ще се вдигнат с повече от планираното за 2018 г. Осигурителната тежест догодина за работещите ще се вдигне по две направления. Освен заложеното в закона увеличение на вноската за пенсия с 1 пункт до 19.8% минималните осигурителни прагове догодина също ще бъдат повишени административно с 3.9%. Това съобщи министърът на труда Бисер Петков на синдикатите и работодателите на заседание на тристранката вчера, като по думите му това е нежелано решение, но единственото възможно на този етап. Решението на Петков е заради провалените преговори за праговете за втора поредна година. Работодателите отново бойкотираха договарянето, защото все още няма формула за определяне на минималната заплата, а и настояват минималните прагове да отпаднат. Миналата година кабинетът на ГЕРБ обаче не увеличи административно минималните осигуровки.Закриват пожарни, няма кадриЗа да гарантира законовото задължение екипите на пожарната да са от трима души, вместо да разкрие нови щатове, МВР е решило да закрива противопожарни служби и участъци с мотива, че не са достатъчно натоварени. От синдиката \"Огнеборец\" към КНСБ алармираха, че това застрашава живота и здравето на хората. Времето за реакция пък ще се увеличи в пъти, което ще доведе до по-големи материални щети и до загуба на човешки животи. Синдикалистите изпратиха писмо до президента Румен Радев, премиера Бойко Борисов и председателя на парламента Димитър Главчев.Извънпарламентарни партии призовават БНБ да не допусне Мавродиев в ББРПет извънпарламентарни десни партии призоваха ръководството на БНБ в открито писмо да не одобрява Стоян Мавродиев за член на управителния съвет на Българската банка за развитие (ББР), защото той не притежава необходимите качества да управлява банка и заради съмнения в неговата надеждност.Партиите \"Да, България\", ДСБ/\"Нова република\", Зелените, БЗНС и ДЕОС са изложили позицията си до подуправителя на БНБ Димитър Костов, който е ръководител на управление \"Банков надзор\", с копие до управителя на БНБ Димитър Радев и до членовете на УС на банката.", "date": "2017.09.29", "title": "Брат спасява Джобния Херкулес, \"ЕМКО\" дължи 3,6 млн. лева на МО"}
{"url": "https://news.bg/world/tramp-pozdravil-merkel.html", "text": "Президенът на САЩ Доналн Тръмп е поздравил Ангела Меркел за изборната победа, предаде АП.Тръмп е говорил по телефона с германския канцлер. Той се е чул с Ангела Меркел след парламентарните избори в страната й в неделя, съобщи Белият дом.Тръмп поддържа трудни отношения с Меркел, която ясно изрази в последните месеци различията във вижданията си с тези на президента.След въпроси защо американският президент не се е обадил на водачката на най-голямата икономика в Европа непосредствено след изборната й победа, Белият дом в началото на седмицата цитира логистични причини.", "date": "2017.09.29", "title": "Тръмп поздравил Меркел"}
{"url": "https://news.bg/crime/dve-dami-dalzhat-po-100-000-leva-na-kat.html", "text": "Две дами са рекордьори по брой извършени нарушения на пътя и са натрупвали по около 100 000 лева дългове от актове и фишове към КАТ. Това разкриха пред \"Телеграф\" от Пътна полиция.Наред с жените в челната тройка влиза и мъж с над 100 000 натрупани дългове, които отказва да плати. Топджигитите на България са засичани в нарушения от органите на реда по около 50 пъти. Основното провинение, което са извършвали, е шофиране с превишена скорост.И тримата нямат свидетелства за правоуправление, тъй като са им били отнети заради липса на точки покрай многото нарушения.Рекордьорите са дадени от Пътна полиция на НАП, за да събере дължимите суми. \"Това обаче на практика е невъзможно, защото не са собственици на нищо, нямат работа и са неоткриваеми\", признават от НАП. През последния месец от НАП опитват да издирят и други 6200 длъжници, които са им били предоставени от КАТ в края на август.", "date": "2017.09.29", "title": "Две дами дължат по 100 000 лева на КАТ"}
{"url": "https://news.bg/world/rusnatsite-stavat-vse-po-bogati.html", "text": "Броят на руснаците, чието състояние надвишава $1 милион, се е увеличил с 19,7% през 2016 г. Те наброяват 182 000 души. Това съобщават от Bloomberg. Агенцията се позовава на проучването на World Wealth Report 2017 на международната консултантска компания Capgemini.\"Русия е най-бързо развиващата се от всички пазари\", се казва в проучването.Освен Русия в класацията място намериха Индонезия, Холандия, Норвегия, Тайланд, Швеция и др.Лидерът по милионери в долари в света са САЩ - 4,795 милиона души.", "date": "2017.09.29", "title": "Руснаците стават все по-богати"}
{"url": "https://news.bg/world/dzhared-kashnar-govori-pred-senatska-komisiya.html", "text": "Старшият съветник в Белия дом и президентски зет Джаред Къшнър не е споделял служебна информация при използването си на личната си електронна поща.Това става ясно от негово изказване на закрито заседание на разузнавателната комисия в Сената.Най-близките помощници на американския президент Доналд Тръмп са използвали личните си електронни пощи за служебни цели. Това разкри в. \"Ню Йорк таймс\".Според неговите източници, тази практика са си позволи на най-малко шест бивши и настоящи съветници на президента. Сред тях е и дъщерята на Тръмп- Иванка, така и съпругът й Джаред Къшнър.При предизборната си кампания Тръмп атакува противника си от Демократичната партия - Хилари Клинтън за нейната практика да използва частната си поща по време на своя мандат като държавен секретар.Си Ен Ен също така научи, че председателят и заместник-председателят на комисията са били толкова недоволни, че са научили за казуса чрез новините.За целта те изискали от Джаред Къшнър проверка на всички съответни документи, включително тези от неговата \"лична електронна поща\", описана в медиите, както и всички други имейл акаунти, приложения за съобщения или подобни комуникационни канали, които може да сте използвали, или които могат да съдържат информация.", "date": "2017.09.29", "title": "Джаред Къшнър говори пред сенатска комисия"}
{"url": "https://news.bg/world/tereza-mey-evropa-e-izpravena-pred-zaplahi.html", "text": "Британският премиер Тереза Мей смята, че Европа е изправена пред нарастващи заплахи, сред които са тероризмът, киберпрестъпността, миграцията и \"руската агресия\". Тя говори в навечерието на срещата на върха на Европейския съюз по въпросите на цифровите технологии, която ще се проведе в петък в Талин. Това съобщава АП.От тероризма до престъпленията в киберпространството, от незаконната миграция до руската агресия, заплахите, пред които сме изправени европейците, стават все по-големи и по-сложни и сега е в наш интерес да ги обединим заедно, призова Мей.Тя все пак гарантира, че Великобритания ще е стълб на европейската стабилност. За целта Лондон ще продължи да бъде активен член на НАТО.Великобритания има най-големият бюджет за отбрана в Европа, широка дипломатическа мрежа, разузнавателни служби и правоохранителни органи на световно ниво, заема място в сърцето на НАТО и ролята му в осигуряването на европейска отбрана никога не е била толкова жизненоважна.", "date": "2017.09.29", "title": "Тереза Мей: Европа е изправена пред заплахи"}
{"url": "https://news.bg/world/dete-postrada-pri-strelba-v-sasht.html", "text": "Дете пострада при стрелба в САЩ, съобщава Ройтерс.Стрелецът е друго дете, което намерило пистолет. То се заиграло с оръжието и произвело няколко изстрела. Две деца били ранени. Едното от тях е в критично състояние.Полицията разследва инцидента в Мичиган. При стрелбата децата са били с детегледачката си.", "date": "2017.09.29", "title": "Дете пострада при стрелба в САЩ"}
{"url": "https://news.bg/world/putin-i-erdogan-nyama-da-delyat-siriya-i-irak.html", "text": "Запазване на териториалната цялост на Сирия и Ирак, развитието на двустранни икономически и енергийни проекти, но и борбата с ислямизма и тероризма, са били основните теми по време на срещата на руския президент Владимир Путин с турския му колега Реджеп Ердоган.Двамата политици са разговаряли над 4 часа. Путин и Ердоган се срещнаха в президентския комплекс в столицата Анкара. Турция остро осъди опитите на властите в Кюрдистан да поискат независимост. Анкара дори струпа армия близо до границата си с Ирак.Турция завършва строежа на 911-километровата стена по границата си със Сирия, за да се бори с тероризма, нелегалното преминаване на границата и миграцията, това е третата най-дълга стена в света.Визитата на Путин в Анкара идва дни, след като Русия и Турция се споразумяха за покупка на зенитно-ракетни системи С-400 \"Триумф\". Натовските страни се изказаха остро, но турските власти посочиха, че имат право сами да се погрижат за отбраната си.", "date": "2017.09.29", "title": "Путин и Ердоган няма да делят Сирия и Ирак"}
{"url": "https://news.bg/world/sasht-udariha-islyamska-darzhava-v-libiya.html", "text": "Няколко джихадисти са загинали при удари на американската авиация по позиции на Ислямска държава в Либия, предаде Ройтерс. Агенцията се позовава на американското командване за Африка.Атаката е извършена във вторник на около 160 км югоизточно от крайбрежния град Сирт. Това са вторите американски въздушни удари в Либия от идването на Доналд Тръмп в Белия дом на 20 януари.Бойци от Ислямска държава са сформирали в пустинята армия, след като изгубиха укреплението си в Сирт миналата година.", "date": "2017.09.29", "title": "САЩ удариха Ислямска държава в Либия"}
{"url": "https://news.bg/crime/shvedat-bil-kamerierka-mozhe-da-se-razmine-bez-grazhdanski-isk.html", "text": "Районен съд Несебър, oкръжен и aпелативен съд Бургас обясняват във връзка с публикации и коментари по делото на шведския гражданин, Ралф С. и постановена присъда информира, че несебърският районен съд призна Ралф Сундберг за виновен, за нанасяне на лека телесна повреда.Освобождава го от наказателна отговорност и му налага глоба в размер на 4 500 лева. Производството пред съда е образувано, на основание внесено от прокурора постановление, с което е направено предложение за освобождаване на обвиняемия от наказателна отговорност, с налагане на административно наказание.Съгласно изричната разпоредба на чл. 376, ал. 3 и ал. 4 от НПК, в производството пред съда по разглеждане на предложението за освобождаване на обвиняемия Ралф С. от наказателна отговорност, не се допуска граждански иск, както и участие на частен обвинител.Санкцията, предвидена от законодателя в тези случаи е от 1 000 до 5 000 лева. В рамките на посочените в закона граници на наказанието, съдебната инстанция е определила и наложила наказание от 4 500 лева, което се доближава до максималния размер на законово установената горна граница.След влизане в сила на постановения съдебен акт, действията по привеждане в изпълнение на присъдата, предвиждат препис от същата да се изпрати на съответния орган, който в случая е Национална агенция за приходите - орган, натоварен да събира вземанията на съдебната власт.В случай, че приходната администрация не открие имущество или активи на осъдения, достатъчни за събиране на вземането, тя следва да уведоми съда, постановил решението, който е овластен да изпрати решението за признаване и събиране на наложената глоба на компетентните органи на Кралство Швеция по реда на Закона за признаване, изпълнение и изпращане на решения за конфискация или отнемане и решения за налагане на финансови санкции.Сундберг беше признат за виновен за , но делото беше гледано по специален ред, който освободи подсъдимия от наказателна отговорност заради чистото му съдебно минало.", "date": "2017.09.29", "title": "Шведът, бил камериерка, може да се размине без граждански иск"}
{"url": "https://news.bg/world/startira-lotariyata-na-sasht-za-zelena-karta.html", "text": "Държавният департамент на САЩ официално обяви поредната кампания на Програмата за разнообразяване на имигрантския поток (DV) или така наречената \"зелена карта\".Програмата DV-2019 ще се проведе изцяло по електронен път на следния уебсайт: dvlottery.state.gov.Електронните формуляри за регистрация се подават от 12 ч. на обед, източно стандартно лятно часово време, на 3 октомври 2017 г. до 12 ч. на обед, източно стандартно време, на 7 ноември 2017 г.Кандидатите могат да попълнят електронния формуляр E-DV на адрес dvlottery.state.gov през периода за регистрация. Не се приемат заявки за участие, изпратени по пощата.Няма такса за попълване на електронния регистрационен формуляр за участие в програмата. Участниците ще получат официален номер за потвърждение на регистрацията си. Изключително важно е да запазят този номер до 30 септември 2019 г. Единствено чрез него участниците ще могат да проверят дали са изтеглени в програмата DV-2019.Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 1 май 2018 г.Изтеглените участници, които отговорят на указанията, предоставени им на страницата за проверка Entrant Status Check, ще получат информация за насроченото интервю за имигрантска виза също чрез Entrant Status Check. Данните за DV-2019 ще бъдат достъпни чрез Entrant Status Check поне до 30 септември 2019 г. Съобщения до тези, които са изтеглени, НЯМА да бъдат изпращани по електронна или обикновена поща.Всеки получател на писмо или имейл, в който се твърди, че е спечелил от програмата (лотарията за зелена карта) или му се обещава зелена карта, може да е сигурен, че съобщението е подвеждащо и измамно. Освен това не се извършва плащане към трета страна в процеса по кандидатстване за виза от лотарията за зелена карта. Единственото необходимо плащане е самата такса за виза, която се плаща в Посолството на САЩ.Законът допуска само един електронен формуляр за всеки участник по време на периода за регистрация. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията.Инструкциите за лотарията за зелена карта са публикувани на английски и на български в сайта на Посолството bg.usembassy.gov.Ако имате допълнителни въпроси, след като прочетете инструкциите, можете да ни изпратите имейл на адрес iv_sofia@state.gov., допълват от посолството.", "date": "2017.09.29", "title": "Стартира лотарията на САЩ за зелена карта"}
{"url": "https://news.bg/bulgaria/sotsialnoto-ministerstvo-startira-profesiya-baba.html", "text": "От днес родители на малки деца, могат да се върнат на пазара на труда, защото вече ще могат да разчитат на професионални детегледачи.Заявления за детегледачи ще могат да се подават в бюрата по труда. Това съобщи Зорница Русинова-заместник-министър на труда и социалната политика при старта на програмата \"Родители в заетост\" по ОП \"Развитие на човешките ресурси\".Проектът е част от инициативите в помощ на работещите родители, в помощ на хората, които искат да се включат на пазара на труда.Целта на програмата е да се подпомогнат както родителите, които по една или друга причина не могат да дадат децата си на детска градина, така и безработните, търсещи работа.За програмата са отделени 20 милиона лева, а семействата, които ще се възползват са около 1500-2000. Заплащането на детегледачите ще е 460 лв.Възрастта на децата трябва да е между 0-5 години и условието е да е направено постъпления за детска градина или ясла. Младото семейство може да разчита на услугите на детегледача за 18 месеца.Ограничение за роднински връзки няма. Единственото условие е кандидатстващите за детегледачи да са регистрирани в бюрото по труда.Заявлението може да се подаде и от единия родител, а условието е той да е в отпуск по майчинство.Семейството може да избере кой да се грижи за детето му, защото родителите могат най-добре да преценят кой е най- подходящ за детето им.Контрол по програмата ще се осъществява пряко от Агенцията по заетостта.", "date": "2017.09.29", "title": "Социалното министерство стартира професия \"баба\""}
{"url": "https://news.bg/int-politics/brekzit-otvoril-ochite-na-horata-v-es-i-vazvarnal-populyarnostta-mu.html", "text": "Брекзит \"отвори очите на хората\" в Европейския съюз и Общността си възвърна популярността в останалите 27 страни, след като Обединеното кралство реши да я напусне. Това обяви Ги Верхофстад, който е главен преговарящ на Европейския парламент за Брекзит.В реч в Лондонското училище по икономика, бившият премиер на Белгия изрази надежда, че двете страни могат да изградят взаимноизгодни отношения, но настоя за споразумение за защита на правата на гражданите от двете страни.Правителството на британския премиер Тереза Мей не трябва да пренебрегва 48% от британските гласоподаватели, които подкрепиха на референдума членството на Великобритания в ЕС, добави Верхофстад.\"Брекзит е много негативен проект, загуба на време и енергия... Разрушаването на силна политическа връзка, която направи хората от двете страни на Ламанша по-богати и по-свободни от когато и да било преди\", подчерта още той.Той коментира също, че европейците сега искат да реформират съюза, а не да го разрушат. Да се критикуват и обвиняват хората, че искат да запазят европейската си идентичност и че са спрели да бъдат верни на страните си, е редукционистко разбиране, заяви още Верхофстад.", "date": "2017.09.29", "title": "Брекзит отворил очите на хората в ЕС и възвърнал популярността му "}
{"url": "https://news.bg/bulgaria/bozhidar-dimitrov-se-pensionira.html", "text": "Божидар Димитров, директор на Националния исторически музей, е подал заявление за прекратяване на трудовото му правоотношение, съобщават от НИМ.Молбата е това да стане по взаимно съгласие и поради придобитото от него право на пенсия за осигурителен стаж и възраст.Пред News.bg проф. Димитров заяви, че е имал тежко лято, а и малко е боледувал.Като причина за оттеглянето си той посочи възрастта, умората, но и усещането, че е свършил полезни неща. \"Аз съм като ония боксьори, които сами слизат от ринга, когато са на върха, не се оставям да ме бие някой млад боксьор\", заяви той.Относно плановете си проф. Димитров каза, че ще пише повече и ще остане съветник на новия директор: \"да му давам акъл. Конкурс (за нов директор на Националния исторически музей - б.р.) не знам дали ще има, от министерството може да са набелязали някого\", заяви проф. Димитров. Той се надява да има повече време за писане. \"Ще спечели науката\", оптимист е досегашният директор на НИМ.Министърът на културата е подписал заявлението на Божидар Димитров и то влиза в сила, считано от 1 ноември 2017 г.", "date": "2017.09.29", "title": "Божидар Димитров се пенсионира"}
{"url": "https://news.bg/world/merkel-i-makron-si-obeshtaha-da-vodyat-es-sled-brekzit.html", "text": "Френският президент Еманюел Макрон спечели подкрепата на германския канцлер Ангела Меркел за планираните реформи в Европейския съюз след Бркзит.Това е базирано на нареченото от германския лидер \"интензивно\" сътрудничество между Париж и Берлин, съобщава Ройтерс.Но по време на вечеря на евролидерите в Естония, продължила до полунощ, преди официалната среща днес, ръководители на правителства приеха с притеснение някои от амбициозните идеи на новия френски лидер.Макрон изнесе реч пред \"Сорбоната\" във вторник, на която съобщи визията си за задълбочаване на евроинтеграцията.Меркел, която беше преизбрана за четвърти мандат в неделя, но с по-слаби позиции заради появата на евроскептична опозиция, се срещна с Макрон за половин час преди вечерята и, според френски съветник, е приветствала речта му като \"визионерска\" и връщане на Франция като движеща сила в ЕС.Но тя също е подчертала и различията. Някои от потенциалните коалиционни партньори на Меркел, както и правителствата на Холандия и Финландия, скептично приемат предложенията на Макрон за общ бюджет на еврозоната и по-малки мерки за строги икономии в южните членки на съюза.\"\", поясни Меркел.Френски представители информираха, че Макрон, който отново е разговарял с Меркел след вечерята, не се е опитал да наложи идеите си, а да покаже на другите, че са в общ интерес и е признал, че е необходимо време за разглеждането им.Един от източниците поясни, че Париж се надява евролидерите да постигнат съгласие за начина на работа по идеите през следващите седмици и преди срещата на върха в Брюксел през октомври.\"\", изтъкна съветник на Макрон.Но френският лидер е изправен пред скептицизма на някои лидери, особено по отношение на амбициозните му \"хоризонти\" за континента. Президентът на Литва Далия Грибаускайте написа в \"Туитър\" по време на вечерята, че е \"важно по пътя да се избегнат миражите в пустинята\".Представител на ЕС обяви, че вечерята е показала, че има \"силна и споделена готовност да се поддържа единството\" и че ЕС трябва да бъде \"открит за нови идеи\", докато продължава да работи за конкретни резултати в полза на гражданите.Председателят на Европейския съвет Доналд Туск може да се консултира с правителствата през следващите две седмици и да отправи предложения относно как да се води дебатът за реформирането на ЕС на срещата на върха в Брюксел на 19 и 20 октомври.Британският премиер Тереза Мей присъства на вечерята, въпреки че Великобритания става все по-изолирана, докато се подготвя да напусне.", "date": "2017.09.29", "title": "Меркел и Макрон си обещаха да водят ЕС след Брекзит"}
{"url": "https://news.bg/bulgaria/siderov-iska-izvinenie-ot-shvetsiya.html", "text": "Лидерът на,,Атака\" и председател на парламентарната група на ,,Обединени патриоти\" Волен Сидеров официално поиска извинение от генералния почетен консул на Швеция Зоя Паунова.Сидеров иска ритнатата камериерка в хотел в Слънчев бряг това лято да получи официално извинение.\"Какво е вашето мнение относно постъпката на Сундберг и наложената му присъда-4500 лева глоба?\", пита Сидеров почетния консул на Швеция.Относно с в,,Слънчев бряг\", националистът се възмущава, че при освобождаването си шведът не е платил наложената от съда глоба. Сидеров пита почетния консул Зоя Паунова как може да има гаранции, че Ралф Сундберг ще изпълни съдебното решение и в последствие ще бъде на разположение на българската правосъдна система, когато му бъде определена сумата за обезщетение по гражданския иск на пострадалата Диана Петкова.\"След широкия обществен отзвук от решението на съда и хилядите възмутени български граждани, които изразяват несъгласието си с действията на Ралф Сундберг и наложената му глоба,ще поднесете ли официално извинение от страна на шведската държава на пострадалата Диана Петкова?\", задава въпрос лидерът на \"Атака\"Волен Сидеров.\"", "date": "2017.09.29", "title": "Сидеров иска извинение от Швеция"}
{"url": "https://news.bg/int-politics/shefat-na-kabineta-na-merkel-stava-finansov-ministar-na-germaniya.html", "text": "Петер Алтмайер, който е шеф на кабинета на германския канцлер Ангела Меркел, ще бъде новият финансов министър на Германия, наследявайки на поста Волфганг Шойбле, съобщава в. Зюддойче цайтунг\".Според изданието, което не се позовава на източници, това решение е било взето от Меркел.В сряда 75-годишният консервативен ветеран Шойбле се съгласи да стане председател на Бундестага (германския парламент), като този ход беше видян като ключова стъпка за сформирането на ново правителство, защото разчиства пътя за някой от друга партия да поеме поста.Консерваторите на Меркел, които спечелиха парламентарните избори в неделя, изглежда ще се опитат да създадат коалиция с пропазарната и бизнес ориентираната Свободна демократическа партия, както и със Зелените, след като социалдемократите обявиха, че излизат в опозиция.Шойбле ще бъде номиниран за кандидат на консерваторите за председател на парламента на следващата среща на парламентарната група на консерваторите на 17 октомври.", "date": "2017.09.29", "title": "Шефът на кабинета на Меркел става финансов министър на Германия"}
{"url": "https://news.bg/politics/simeonov-otricha-da-si-shushne-s-orazheyni-targovtsi-v-kabineta.html", "text": "\"Не си шушукам по кабинетите с оръжейни търговци.\" Това обяви в кулоарите на парламента вицепремиерът по икономическата политика Валери Симеонов.Коментарът му е за критиките на соцлидера Корнелия Нинова за срещата му със собственика на \"Емко\" Емилиян Гебрев, провела се в кабинета на Симеонов в МС.Всеки крупен мениджър, който поискал среща с него, я получавал, обясни вицепремиерът и посочи, че срещите никога не ги провежда сам, а в присъствието на съветник и началника на кабинета му. \"Не шушукам, няма какво да крия\", категоричен бе Симеонов. Той предположи, че явно Нинова имала навика да \"шушука, с който й падне\".Гебрев настоял за срещата и бил приет от Симеонов. Още същия ден привикал и икономическият министър Емил Караниколов. По-късно през деня организирал среща между Караниколов и Гебрев.Валери Симеонов е категоричен, че е безумно да се обсъждат в комисия количества боеприпаси и за кои държави са определени. Той е притеснен да не си загубим пазарите за едно от най-печелившите ни производства.Вицепремиерът се притеснява и за работните места на служителите.Симеонов е доволен от начина, по който върви битката му с Кирил Домусчиев за БМФ. Най-вероятно другата седмица той ще внесе сигнал в прокуратурата. Той не изключи и втори сигнал срещу бизнесмена.Симеонов бе лаконичен дали готви атака и срещу фармацевтичния бизнес на Кирил Домусчиев. \"Няма проблеми в работата на МС\", изтъкна Валери Симеонов по темата за куцащата комуникация в кабинета.", "date": "2017.09.29", "title": "Симеонов отрича да си шушне с оръжейни търговци в кабинета"}
{"url": "https://news.bg/world/povecheto-germantsi-iskat-koalitsiya-yamayka.html", "text": "59% от германците искат трипартийна коалиция, която да управлява след провелите се в неделя избори, показва социологическо проучване, цитирано от Ройтерс.Повечето германци искат в коалицията да участват консерваторите на канцлера Ангела Меркел, пробизнес настроената Свободна демократическа партия и Зелените.Проучването за телевизия ZDF показва, че 22% от анкетираните смятат, че така наречената коалиция \"Ямайка\" ще бъде лоша за страната, докато 15 на сто нямат против.63% смятат за добро решението на социалдемократите да отидат в опозиция.Изследването също разкрива, че малък процент германци подкрепят нова \"голяма коалиция\" между социалдемократите и консерваторите на Меркел.", "date": "2017.09.29", "title": "Повечето германци искат коалиция “Ямайка”"}
{"url": "https://news.bg/bulgaria/vap-ustanovi-88-nezakonni-obshtinski-naredbi.html", "text": "Върховна административна прокуратура продължава да упражнява надзор за законност върху дейността на общините в страната..Към момента ВАП е установила 88 общински наредби, съдържащи текстове, противоречащи на Конституцията и законите.В общинските наредби незаконосъобразно са въведени ограничения по отношение на физически и юридически лица, имащи задължения към общината. В повечето случаи във въпросните наредби са въведени правила, които не допускат до участие в търг или конкурс кандидати, които са неизправна страна по договор с общината или дължат суми на съответната община за данъци, такси или други публични задължения, в противоречие с Закона за местните данъци и такси (ЗМДТ) и Закона за ограничаване на административното регулиране и административния контрол върху стопанската дейност (ЗОАРАКСД).В други общински наредби пък е забранено на лица, които са участвали в предходен търг или конкурс, спечелили са го и са се отказали от сключване на договор с общината да участват отново.След проверките от ВАП са изготвени 15 протеста до съответните административни съдилища за отмяна на норми от общинските наредби.Доводите на Прокуратурата са, че атакуваните текстове противоречат на принципите на свободна стопанска инициатива, реда за установяване и събиране на публични вземания, както и на всички законови разпоредби, регламентиращи реда и условията за упражняване на \"дейности\" на територията на съответната община.", "date": "2017.09.29", "title": "ВАП установи 88 незаконни общински наредби"}
{"url": "https://news.bg/economics/kfn-otkriva-goresht-imeyl-za-vaprosi-za-mifid2.html", "text": "Комисията за финансов надзор (КФН) отговаря \"горещ\" телефон, на който ще отговаря на въпроси по прилагането на MiFID2. Въпросите могат да се подават на имейл адрес .Припомняме, от 3 януари 2018 година предстои прилагането на нова нормативна уредба на европейско ниво в областта на пазарите на финансови инструменти.Новата нормативна уредба включва Директива 2014/65 относно пазарите на финансови инструменти (MiFID2), Регламент (ЕС) № 600/2014 относно пазарите на финансови инструменти (MiFIR) и над 20 делегирани регламента по прилагането им, както и пакет от Насоки на ESMA.По време на проведени от КФН специализирани семинари за пазарните участници, на който комисията представи новата правна рамка на основни директиви на ЕС, е било установено, че съществуват много неясноти и неизяснени въпроси около новата правна рамка. За изглаждането на неяснотите КФН създаде специален имейл mifid2@fsc.bg, на който заинтересованите лица могат да поставят въпроси относно новата правна рамка.За допълнителни подробности потребителите могат да се обръщат и на телефон 02 9404789.", "date": "2017.09.29", "title": "КФН открива \"горещ\" имейл за въпроси за MiFID2"}
{"url": "https://news.bg/int-politics/tramp-dava-tlasak-na-prodazhbata-na-amerikanski-orazhiya-po-sveta.html", "text": "Американският президент Доналд Тръмп се готви да облекчи някои ограничения върху продажбите на американски оръжия в чужбина, предизвиквайки опасения за по-нататъшно наводняване на международния пазар с високотехнологични оръжия и разпалване на вражди в горещи точки като Близкия изток, пише \"Политико\".Промените, които могат да включват по-активно застъпване от страна на Държавния департамент и Пентагона за американските производители на оръжия, ще бъдат включени в указ или президентски меморандум, който Тръмп ще подпише тази есен. Това твърдят трима служители от администрацията, които участват в разискванията по темата.САЩ и без това са световен лидер в износа на оръжия, като повече от половината от годишната оръжейна търговия е с американски оръжия. Нова инициатива за трансфер на оръжия, подета от Съвета за национална сигурност към Белия дом, има за цел да направи американските компании по-конкурентоспособни, когато съюзниците на САЩ купуват изтребители, сухопътни превозни средства, бойни кораби, ПРО оборудване и др. военни съоръжения на изключително конкурентен пазар.\"Става въпрос да се уверим, че правим всичко възможно да насърчим конкурентоспособността на американската търговия\", изтъква представител на Държавния департамент, който участва в обсъжданията и който е пожелал да остане анонимен.Промените, които според американските власти са предназначени да засилят интересите на американците по целия свят, ще бъдат последните от поредицата действия на Тръмп за разхлабване на ограниченията, наложени от бившия президент Барак Обама върху военните дейности.Администрацията на Тръмп наскоро започна преглед на правилата за износ, които регулират технологиите за безпилотни самолети, които бяха въведени през 2015 г., а също е предприела стъпки да улесни американските оръжейни производители да продават на международни купувачи.", "date": "2017.09.29", "title": "Тръмп дава тласък на продажбата на американски оръжия по света"}
