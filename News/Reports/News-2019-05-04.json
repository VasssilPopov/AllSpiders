{"url": "https://news.bg/world/protestat-na-zhaltite-zhiletki-vav-frantsiya-beshe-nay-malobroyniyat-dosega.html", "text": "Съботният протест на \"жълтите жилетки\" тази вечер стана най-малобройният от началото на протестните акции през ноември 2018 г. досега, съобщават френските медии.По данни на Министерството на вътрешните работи на страната, в акциите в различни градове са се включили 18.9 хиляди душиПрез миналата седмица участниците бяха 23.6 хиляди.В Париж се проведоха три различни протеста, в които участваха 1500 души. И трите преминаха спокойно.", "date": "2019.05.04", "title": "Протестът на „жълтите жилетки“ във Франция беше най-малобройният досега"}
{"url": "https://news.bg/world/rohani-prizova-iran-da-se-obedini-sreshtu-sasht-vav-voynata-na-nadezhdata.html", "text": "Президентът на Иран Хасан Рохани призова страната да се \"съпротивлява и да се обедини\" срещу натиска на САЩ в определената от него \"война на надеждата\", предприета срещу Ислямската република, пише \"Таймс ъв Израел\".\"Америка ще се откаже от тази игра само когато осъзнае, че не може да постигне нищо. Нямаме избор освен да се съпротивляваме и да се обединим\", каза той по време на обръщение, излъчено по телевизията.Иранската икономика продължава да закъсва, откакто президентът на САЩ Доналд Тръмп върна санкциите през миналата година. Инфлацията продължава да расте, валутата се обезценява, а вносът се оскъпява.Преди няколко седмици Белият дом обяви, че ще \"Нашата война днес е война на надеждата. Те се опитват да пречупят надеждата ни, ние трябва да пречим тяхната надежда\" да победят Иран, обяви Рохани.\"Те искат да орежат достъпа до нашите чуждестранни резерви...те се опитват да всеят раздор в страната. Искат да сме разделени, да се изправим един срещу друг\", добави той.Рохани обеща Ислямската република да продължи да доставя петрол на големите си клиенти.", "date": "2019.05.04", "title": "Рохани призова Иран да се обедини срещу САЩ във „войната на надеждата”"}
{"url": "https://news.bg/politics/prezidentat-udostoi-voenni-s-visshe-ofitsersko-zvanie-predi-6-may.html", "text": "Държавният глава и върховен главнокомандващ Въоръжените сили Румен Радев удостои военнослужещи с висше офицерско звание преди 6 май - Ден на храбростта и празник на Българската армия.Вицеадмирал Митко Петев става военен представител в НАТО и военните структури на Европейския съюз.Бригаден генерал Деян Дешков поема длъжността командир на 61-а механизирана бригада.Началникът на военната болница Венцислав Мутафчийски стана генерал-майор.\"Убеден съм, че с вашите лични качества и висок професионализъм вие ще съхраните и надградите постигнатото от нашата страна като надежден член на НАТО и на ЕС\", заяви след церемонията Радев, цитиран от БНР.По думите му към военнослужещите има високи изисквания и големи обществени очаквания - те трябва да съхраняват и издигат авторитета на българската армия и да развиват съвременните отбранителни способности на страната ни.", "date": "2019.05.04", "title": "Президентът удостои военни с висше офицерско звание преди 6 май"}
{"url": "https://news.bg/world/pentagonat-zaplashi-turtsiya-s-izvazhdane-ot-programata-za-f-35.html", "text": "Пентагонът може да се откаже от подкрепата на Турция в производството на изтребителя Ф-35, ако Анкара не прекрати сделката за закупуване на руски зенитно-ракетен комплекс С-400.Това заяви временно изпълняващият длъжността министър на отбраната на САЩ Патрик Шанахан, цитиран от АФП.\"Ако Турция реши, че С-400 е решение, което искат да изпълнят, ние ще трябва да извадим Турция\", предупреди министърът и добави, че Вашингтон остава категоричен в опозицията си относно придобиването на С-400 от страна на Анкара.Шанахан потвърди, че се е срещнал с представители на Lockheed Martin и United Technologies Corp през миналия месец. United Technologies произвежда двигателя на самолета, а Lockheed Martin останалата част от Ф-35.Вчера турският военен министър Хулуси Акар увери, че от Русия.", "date": "2019.05.04", "title": "Пентагонът заплаши Турция с изваждане от програмата за Ф-35"}
{"url": "https://news.bg/entertainment/may-the-4th-be-with-you.html", "text": "Честваме международния ден на \"Междузвездни войни\".От 2011 г. насам на 4 май милиони хора по света честват международния ден на култовата сага \"Междузвездни войни\".Причината феновете да празнуват на днешната дата е, че популярната реплика от филма\"May The Force Be With You\",която в превод означава \"Нека силата бъде с теб\", е много близка по звучене с произнасянето на днешната дата на английски език -\"May The 4th... Be With You\".Буквално това би означавало \"4-ти май.. бъде с теб\".Репликата \"May The 4th Be With You\" за първи път е използвана на 4 май 1979 г., само две години след като излиза първият филм от поредицата - \"Нова надежда\". На 4 май 1979 г. Маргарет Тачър заема поста министър-председател на Обединеното кралство. По случай това Консервативната партия във Великобритания поздравява Тачър със статия във вестника \"The London Evening News\", в която пише \"May the Fourth Be with You, Maggie. Congratulations!\" или шеговито казано \"Нека силата бъде с теб, Маги. Честито!\"Фразата \"May The 4th Be With You\" е използвана и от други видни британски политици. На 4 май 1994 г. британският политик Хари Коен споменава фразата в обсъждане относно националната отбрана в Камарата на общините. Той обаче намира фразата за \"лоша и неуместна шега\" в контекста на засегната тема. По-късно Коен уволнява човека от екипа си, изготвил речта му.На 4 май 2012 г. тогавашният кмет на Лондон Борис Джонсън също използва фразата, закривайки с нея речта си, с която приема изборните резултати от кметските избори в Лондон.Наскоро излезе и трейлърът за последния предвиден засега епизод на \"Междузвездни войни\", което отново разбуди страстите сред феновете.Деветата част ще се казва \"The Rise Of Skywalker\" - \"Възходът на Скайуокър\".Неговата официална премиера ще бъде на 20 декември 2019 година.Празникът на \"Междузвездни войни\" по принцип винаги се чества с много и различни събития. Тази година обаче е възможно настроението да не бъде чак толкова еуфорично заради за смъртта на Питър Мейхю, който играеше Чубака във вечната сага.Мейхю си отиде на 74-годишна възраст в дома си в щата Тексас, САЩ. Мейхю участваше в няколко епизода от легендарната поредица \"Междузвездни войни\" - \"Нова надежда\" (1977 г.), \"Империята отвръща на удара\" (1980 г.), \"Завръщането на джедаите\" (1983 г.), \"Отмъщението на ситите\" (2005 г.), \"Силата се пробужда\" (2015 г.).Неговото лице обаче никога не беше показано във филма, защото той винаги седеше зад образа на уукито Чубака в костюм.Героят от планетата Кашуик беше непрестанен спътник на Хан Соло, изигран от Харисън Форд, който изказа съболезнования след вестта. \"Ние бяхме партньори във филм и приятели в живота за повече от 30 години и аз го обичах\", написа Форд.", "date": "2019.05.04", "title": "May The 4th Be With You"}
{"url": "https://news.bg/world/bolsonaru-vnezapno-otmeni-poseshtenie-v-sasht-sled-protesti.html", "text": "Крайнодесният президент на Бразилия Жаир Болсонару внезапно отмени посещение в САЩ след протест срещу хомофобските, расистките и женомразките му коментари, както и заради планове, които засягат екологичната защита в Амазония, пише \"Гардиън\".Болсонару трябваше да бъде удостоен с престижна награда. Но той внезапно отмени визитата. Кметът на Ню Йорк разкритикува планираното му присъствие и големите корпоративни спонсори се оттеглиха. Говорител на държавния глава на Бразилия обвини организации и кмета на Ню Йорк Бил де Блазио в идеологически атаки.Отмяната е унизително отстъпване на позиции за Болсонару, който боготвори САЩ и беше похвален от президента Доналд Тръмп по време на посещение във Вашингтон през март.Анализатори коментират, че това е знак за международно осъждане на екстремистките му възгледи и на позициите му срещу околната среда.Ежегодната церемония \"Личност на годината\" трябваше да се състои на 14 май от Бразилско-американската търговска камара. Болсонару заедно с държавния секретар на САЩ Майк Помпео щяха да бъдат удостоени за сближаване на търговските и дипломатическите отношения между Бразилия и САЩ, както и за ангажимента им да изградят силно и дълготрайно партньорство.Домакин на събитието трябваше да бъде Американският природонаучен музей, но музеят се оттегли след критика по адрес на ЛГБТ общността и природозащитни организации.\"Жаир Болсонару е опасен човек\" написа в \"Туитър\" кметът на Ню Йорк и благодари на музея за решението.Събитието е преместено в хотел Marriott Marquis, но Delta Airlines и Bain & Company се оттеглиха, информира Си Ен Ен.", "date": "2019.05.04", "title": "Болсонару внезапно отмени посещение в САЩ след протести"}
{"url": "https://news.bg/entertainment/nova-hd-kamera-predava-na-zhivo-dvoykata-egipetski-leshoyadi-v-provadiya.html", "text": "Нова камера предава на живо от гнездото на двойката египетски лешояди в Провадия, предаде БГНЕС.В продължение на 6 години на мястото имаше друга камера, която ни свързваше с живота на световно застрашените птици. Тя вече е заменена с нова.Новата HD камера беше монтирана през месец март, преди пристигането на птиците, от екипи на Българското дружество за защита на птиците (БДЗП). Тогава хора се спуснаха в гнездовата ниша и сложиха камерата, която е замаскирана с камъчета от скалите, за да не смущава птиците.И двете птици се завърнаха успешно от местата си за зимуване в Африка в началото на месец април.В момента двойката вече мъти.Към края на май всеки може да стане свидетел на излюпването на малките и на всеотдайната грижа на родителите за тях на адрес free-webcambg.com.", "date": "2019.05.04", "title": "Нова HD камера предава на живо двойката египетски лешояди в Провадия"}
{"url": "https://news.bg/society/gen-vladimirov-da-pazish-papata-e-ogromna-otgovornost.html", "text": "Да пазиш папата е огромна отговорност. Особено във време, когато \"Ислямска държава\" призова последователите си на война срещу кръста. Това заяви пред bTV бившият шеф на НСО генерал Димитър Владимиров.По думите му посещението на папа Франциск е с висока степен на риск, защото той е един от най-застрашените личности в света.Владимиров обясни, че местата, които се посещават по време на визитата, се проверяват най-малко 24 часа преди началото на мероприятието, защото за това време би могло да се отреагира на спешна ситуация, например обезвреждането на заложена бомба с часовников механизъм.Високата степен на риск ще се наложи всички, които желаят да видят папата, да минат през скенер, преди да бъдат допуснати.Бившият началник на НСО обясни, че при предишното посещение на папа у нас - това беше преди 17 години, когато папа Йоан Павел II беше в България - скенерите засекли човек с пистолет. Тогава служителите на НСО прибрали пистолета и не допуснали мъжа да премине зоната за сигурност. След няколко дни мъжът се обадил и службите му върнали оръжието.\"Имаше и други общоопасни средства - отрвертки, ножчета, които все пак при едно множество от хора, когато контактуваш с тях - наистина е много трудно\", допълни Владимиров. При посещението възникнали и извънредни задачи - като търсене на стълба за самолет и издирване на дърводелци по спешност.", "date": "2019.05.04", "title": "Ген. Владимиров: Да пазиш папата е огромна отговорност"}
{"url": "https://news.bg/politics/borisov-proveri-remontite-po-am-trakiya.html", "text": "Премиерът Бойко Борисов инспектира ремонтите по виадуктите на АМ \"Тракия\".\"Проверих напредъка на ремонтите по виадуктите на АМ \"Тракия\". Работи се без почивка. Очакванията са, че за първи юли ремонтите ще приключат\", написа Борисов в пост на профила си в социалната мрежа \"Фейсбук\".Ремонтът се извършва в дясното платно и обхваща горното и долното строене на пътното съоръжение. Виадуктът е един от , които в момента се ремонтират от държавното дружество \"Автомагистрали\" ЕАД, написаха по-късно от пресслужбата на МС.\"Тези стари мостове при първото земетресение могат да паднат. На практика се правят чисто нови мостове, понеже хората пътуват повече\", каза Борисов.Иначе премиерът разговаря с работниците на виадуктите. Те го увериха, че до 1 юли, когато започва сезонът, ремонтите ще са приключили. На място била създадена извънредна организация на работа за ремонта на съоръженията.Присъствието на Борисов на 70-метровия виадукт в ремонт беше сензационно за работниците. Те не пропуснаха да си направят селфи с него, както се вижда в споделеното в поста видео.Премиерът бил на проверка и на АМ \"Хемус\", където също се работило усилено, допълват от МС.", "date": "2019.05.04", "title": "Борисов провери ремонтите по АМ \"Тракия\""}
{"url": "https://news.bg/politics/izprashtame-delegatsiya-v-sasht-da-pregovarya-za-f-16.html", "text": "България ще изпрати делегация в САЩ, която да преговаря за придобиването на нов тип боен самолет за Българската армия. Делегацията тръгва към САЩ след Гергьовден, на 7 май, вторник. Това заяви вицепремиерът и министър на отбраната Красимир Каракачанов.Делегацията на страната ни ще се води от заместник-министърът на отбраната Атанас Запрянов. С него оттатък океана заминават още командирът на Военновъздушните сили ген.-майор Цанко Стойков и специалисти от ВВС, както и представители на министерствата на финансите и на икономиката.\"Указанията са много ясни - да се придържаме към цената, фиксирана от парламента, без това да намалява способностите на самолетите, които трябва да закупим\", заяви Каракачанов.По думите му делегацията ще бъде натоварена със задачата да повдигне темата за това новите ни изтребители да бъдат изплащани на вноски. Министърът посочи, че ще бъде оптимално плащането да се направи на няколко равни вноски, \"за да не ни затрудни наведнъж\".\"Видяхте, че премиерът декларира, че парите ги имаме и са заделени, но е по-добре да бъдат изразходвани на няколко вноски, а не еднократно, защото това би ни затруднило при реализирането на други проекти или за поддръжката на съществуващата техника\", каза още Каракачанов.Той коментира и намерението на \"Локхийд Мартин\" за допълнително сътрудничество. Страната ни ще предложи в Долна Митрополия да бъде създаден център за обучение на пилоти, който да бъде свързан с  там.\"Нещата се движат в правилна посока. Ще ми се темповете да бъдат по-ускорени, но както се казва - според възможностите. Спрямо предишни години все пак се прави нещо значимо\", увери Каракачанов.", "date": "2019.05.04", "title": "Изпращаме делегация в САЩ да преговаря за Ф-16"}
{"url": "https://news.bg/crime/zadarzhanite-vchera-afganistantsi-platili-po-1-200-evro-na-kanaldzhiite.html", "text": "Всичките 26 нелегални мигранти, които вчера бяха , са платили на каналджиите по 1 200 евро, за да бъдат преведени през България, информира БНР.Пред органите на реда по време на разпит мигрантите разказали, че е трябвало да стигнат до София.Крайната им цел била Франция.Бежанците са влезли в страната през турската граница. Те били взети от района на Гурково и докарани до село Янтра, където в нивите изчаквали да бъдат претоварени на друго превозно средство.От Районната прокуратура в Горна Оряховица обясняват за общественото радио, че все още не е известна точната точка, където те са преминали границата.Потвърждава се твърдението, че те са от Афганистан - всичките говорили с пущунскси диалект. Нито един от тях нямал документ за самоличност.При медицински преглед е установено, че мигрантите са болни от краста. Тази сутрин .Припомняме, вчера бяха задържани и други трима души, за които имаше подозрение, че са каналджиите на групата бежанци. Засега спрямо само един от тях има повдигнато обвинение за трафик на хора. Става въпрос за 50-годишен мъж от Стражица, за когото държавното обвинение има данни, че е лежал в затвор за подобно престъпление в Унгария преди години.Предстои Районният съд в Горна Оряховица да реши дали да остави мъжа за постоянно в ареста. За трафик на хора законът предвижда затвор от 1 до 6 години и глоба от 5 000 до 20 000 лева.", "date": "2019.05.04", "title": "Задържаните вчера афганистанци платили по 1 200 евро на каналджиите"}
{"url": "https://news.bg/politics/patriotite-ot-vmro-sluzhitelite-na-reda-tryabva-da-mogat-da-strelyat-pri-samozashtita.html", "text": "Късно снощи комисарите от избирателната комисия издадоха решение за глоба на ВМРО и Ангел Джамбазки с неоснователни мотиви и тенденциозно тълкувание на Изборния кодекс, именно заради думи в защита на служителите на реда и българските граждани от страна на Джамбазки.Нека поръчителите на решението на ЦИК да застанат с имената си! Защо се крият зад назначенията си в комисията? Това се казва в позиция на ВМРО - Българско национално движение, по повод .В него Централната избирателна комисия се произнесе по сигнал на СЕМ с вх. № ЕП-20-209/02.05.2019 г., за \"предизборен клип\" (а всъщност репортаж), излъчен по една от телевизиите, на който в два кадъра се вижда българското знаме. На последвалите заседания е взето решение ВМРО - БНД и водачът на листата за евроизборите Ангел Джамбазки да бъдат глобени заради това, че има два кадъра на знамето на Р България и че комисията:\"...установява нарушение на забраната на чл. 183, ал. 4, изр. първо ИК от кандидата за член на Европейския парламент от Република България Ангел Чавдаров Джамбазки да се накърняват добрите нрави, каквото представлява положителната оценка за използването на огнестрелно оръжие от полицията и въоръжените сили при овладяването на публични безредици\".(Пълният текст на цитирания член от Изборния кодекс може да прочетете тук: .)От решението на ЦИК, ние, патриотите от ВМРО, си правим два извода - първо, че членовете на комисията не са прочели внимателно основния си нормативен акт - Изборния кодекс. В това число § 1, т. 17 от Допълнителните разпоредби.Въпросният материал е репортаж, заснет и изготвен от телевизионен екип на една от телевизиите. Това не е агитационен клип на партия ВМРО и не е изготвен от нас.И второ - благодарим на ЦИК, че очевидно са изключително загрижени за доброто име и нрави на г-н Джамбазки, тъй като, съгласно разпоредбите на чл. 183, ал. 4 от ИК, го глобяват за:\"...материали, които накърняват добрите нрави, честта и доброто име на кандидатите\".Госпожи и господа от ЦИК, радваме се, че сте загрижени за нашия кандидат, но много Ви молим да оставите на нас да мислим за доброто име и нрави на заместник-председателя и водач на листата на ВМРО Ангел Джамбазки. Разбираме, че изпълнявате политически поръчки, като се опитвате всячески да спирате дейността на най-активния представител на България в ЕП и да саботирате, очевидно набиращата сила партия ВМРО, но поне четете законите и правете правен, а не политически анализ на ситуациите. Вие сте поставени на позициите си, не като политици, а като експерти.А що се отнася до изказването на г-н Джамбазки за събитията в Куклен и действията на полицията в Брюксел при такива ситуации, то ние, патриотите от ВМРО заставаме категорично зад него.Служителите на реда от МВР, Министерство на отбраната и всички други служби за сигурност трябва да имат не само право, но и пълната подкрепа на държавата да използват оръжията си, за да защитят себе си и всички български граждани (от банда пияни цигани). Те трябва да имат неприкосновеност.Категорични сме и стоим зад нашата дългогодишна позиция, че и всички българските граждани трябва да могат да защитават здравето, живота и собствеността си. Искаме разширяване на института на неизбежната отбрана, както и отпадане на бързото производство за тежки престъпления в НПК.Българските граждани трябва да имат възможност да се бранят и трябва да бъдат бранени от държавата!", "date": "2019.05.04", "title": "Патриотите от ВМРО: Служителите на реда трябва да могат да стрелят при самозащита!"}
{"url": "https://news.bg/society/balgarskata-obshtnost-v-skopie-otdade-pochit-pred-sarkofaga-na-gotse-delchev.html", "text": "Представители на българската общност в Скопие се събраха и отдадоха почит в църквата \"Свети Спас\" пред каменния саркофаг с тленните останки на революционера Гоце Делчев, информира БНР.На днешния 4 май се навършват 116 години от гибелта на революционера.Пред саркофага на Гоце Делчев присъстваше и българският посланик в Северна Македония Ангел Ангелов.\"Както всяка година на четвърти май ние отново сме на гроба на големия революционер Гоце Делчев, за да отдадем почит и да преклоним глава пред личността и делото на този символ на общата ни история. Днес ние си го представяме и го виждаме от плът и кръв, както и той вероятно ни гледа от отвъдното и по този начин нашето общуване през вековете продължава\", каза Ангелов.", "date": "2019.05.04", "title": "Българската общност в Скопие отдаде почит пред саркофага на Гоце Делчев"}
{"url": "https://news.bg/society/ndk-v-sinyo-v-podkrepa-na-horata-s-bolestta-na-behterev.html", "text": "Националният дворец на културата (НДК) ще бъде осветен в синьо в подкрепа на хората с болестта на Бехтерев в България, информира БНР.По данни на пациентската организация в България 30 000 души страдат от болестта.Пациентите настояват за подобряване условията за провеждане на рехабилитацията, допълват от общественото радио.В момента рехабилитацията е с продължителност от 7 дни в годината по клинична пътека, което е изключително недостатъчно според пациентите.Те искат физиотерапията да се провежда по 2 пъти в годината за по 10 дни.", "date": "2019.05.04", "title": "НДК в синьо в подкрепа на хората с болестта на Бехтерев"}
{"url": "https://news.bg/world/izrael-zatvarya-kpp-tata-si-s-ivitsata-gaza.html", "text": "В отговор на ракетните удари от тази сутрин Израел затваря своите гранични пропускателни пунктове за преминаването на хора и стоки с Ивицата Газа, информира АФП.Припомняме, тази сутрин . Десетки от тях са прихванати от израелска противовъздушна система \"Железен купол\".По-късно изрелската армия информира, че ракетите са били над 150.Последва и въздушни удари в отговор от страна на Израел. По предварителни данни при нападенията нямаше сериозно пострадали. Впоследствие беше съобщено, че при ответния удар е загинал един палестинец, а други най-малко 4 души са пострадали.Нападението за пореден път поставя под въпрос крехкия мир между двете държави.До него се стигна след ескалацията на напрежението вследствие на масовите протести на палестинци в петък вечер, при които загинаха няколко души.Освен ГКПП-тата Израел затваря и зоната за риболов.", "date": "2019.05.04", "title": "Израел затваря КПП-тата си с Ивицата Газа"}
{"url": "https://news.bg/regions/izvanbrachnite-novorodeni-v-kyustendilsko-prez-2018-g-sa-nad-60.html", "text": "Над 60% от новородените през 2018 година бебета в област Кюстендил са извънбрачни, информира БНР, позовавайки се на данни от териториалното статистическо бюро.За сравнение, през 2001 година процентът на деца от извънбрачни връзки е бил 35%.Данните показват още, че процентът на извънбрачните раждания е по-висок в селата - 67.6%.Статистиката сочи и че високата извънбрачна раждаемост е резултат от значително нарастване на броя на фактическите съжителства сред младите хора, които не сключват брак.Тези данни не се харесват на църквата. Архиерейският наместник на Дупница отец Георги Паликарски е на мнение, че това се дължи на деградация на поколението.\"Не, че нямат пари, не че нямат нещо, страх ги е да подписват, защото казват разводът чука на вратата. В тях не е изграден патриархата или матриархата, да го кажем, въпросът е, че в тях няма тази традиция, няма това достойнство, фактически няма тази залегналост в душата на човека, че да отговаря на тези критерии. Няма отговорност\", коментира духовникът.", "date": "2019.05.04", "title": "Извънбрачните новородени в Кюстендилско през 2018 г. са над 60%"}
{"url": "https://news.bg/politics/borisov-poseti-rakovski-predi-vizitata-na-papata.html", "text": "Министър-председателят Бойко Борисов посети град Раковски, където тече подготовка за посрещането на Негово Светейшество на 6 май.Борисов изтъкна, че посещението на папа Франциск е важно и целият свят ще го следи. Той отново акцентира, че посещението е добра реклама както за България, така и за Македония.За втори път папа посещава България, което означава че демократичните процеси са необратими, тълкува Борисов.По думите му се работи съвместно с президентството, за да се представи страната ни добре за визитата на папата. Стотици хора били ангажирани с посещението вече повече от 2 месеца.Службите, МВР, кметовете свършиха много работа, каза още премиерът.В Раковски Борисов посети църквата \"Пресвето сърце Исусово\", където папа Франциск ще проведе света литургия с първо причастие на 250 деца.\"Сравнете какво е било и какво е сега в Раковски. Нямам неизпълнено обещание към Раковски\", каза Борисов, визирайки санираните блокове и парковете в града.", "date": "2019.05.04", "title": "Борисов посети Раковски преди визитата на папата"}
{"url": "https://news.bg/int-politics/sasht-kitay-darzhi-myusyulmani-v-kontsentratsionni-lageri.html", "text": "САЩ обвини Китай, че държи най-малко 1 милион мюсюлмани в концентрационни лагери.Това е най-тежкото обвинение от Белия дом към Пекин за политиката на Поднебесната империя към уйгурски малцинства и други мюсюлмански групи, коментира \"Ройтерс\".Коментарите на Рандал Шрайвър, който ръководи Азиатската политика в Министерството на отбраната на САЩ, вероятно ще увеличат напрежението с Пекин, който е чувствителен към международната критика и описва обектите като центрове за професионално образование, насочени към спиране на заплахата от ислямски екстремизъм.Бивши задържани от китайските мюсюлмани са описали пред Ройтерс, че са били измъчвани по време на разпит в лагерите, живеещи в претъпкани килии и подложени на брутален ежедневен режим на партийна пропаганда, която карала някои хора да се самоубият.Някои от тези съоръжения са оградени с телени мрежи и кули за наблюдение.Държавният секретар на САЩ Майк Помпео използва термина \"лагери за превъзпитание\", за да опише ситуацията и заяви, че китайската дейност \"напомня за 30-те години на миналия ХХ век\".Правителството на САЩ обмисля санкции срещу висши китайски служители в провинция Синдзян, обширна област, граничеща с Централна Азия, където живеят милиони уйгури и други мюсюлмански етнически малцинства. Китай предупреди, че ще отвърне \"пропорционално\" срещу всички санкции в САЩ., че между 1 и 3 млн. мюсюлмани от 10 млн. малцинство са били подложени на някаква форма на превъзпитание. Става дума за забрана за преподаването на Корана на деца, кръщаване на новородени с мюсюлмански имена и други. Губернаторът на Синцзян директно отхвърли през месец март сравненията с концентрационните лагери, заявявайки че те са \"по-скоро интернати\".", "date": "2019.05.04", "title": "САЩ: Китай държи мюсюлмани в концентрационни лагери"}
{"url": "https://news.bg/disasters/boing-737-se-prizemi-v-reka-vav-florida.html", "text": "\"Боинг 737\" се приземи в река във Флорида. Няма загинали при инцидента, съобщи АП.Кацането е станало 21:40 ч. в петък. При изключително лошо време чартърен полет с 143 души на борда не е могъл да кацне на пистата в Джаксънвил и спрял в близката река Сейнт Джонс. Самолетът не е потънал.Властите са предприели бърза спасителна мисия.Кметът на Джаксънвил Лени Къри каза, че всички 136 пътника и 7-те члена на екипажа са били спасени, но няколко души са били откарани в болница с рани, които не са опасни за живота.Националният съвет по безопасност на транспорта е започнал разследване.", "date": "2019.05.04", "title": "\"Боинг 737\" се приземи в река във Флорида"}
{"url": "https://news.bg/world/parva-proyava-na-naruhito.html", "text": "Новият японски император Нарухито за първи път приветства публично японците, предаде АП.Така той продължи традицията на баща си да бъде близо до народа.Императорът се появи на балкон на императорския дворец и отправи приветствията си към събралите се хора.Нарухито се възкачи на престола на 1 май.Дни по-рано 85-годишният Акихито, който получи титлата \"почетен император\", абдикира в полза на най-големия си син.Нарухито е първият японски монарх, роден след капитулацията на Токио в края на Втората световна война. Той е завършил елитния университет Gakushuin и \"Оксфорд\". Има една дъщеря, родена на 1 декември 2001 г.", "date": "2019.05.04", "title": "Първа проява на Нарухито"}
{"url": "https://news.bg/weather/zaoblachava-se-3.html", "text": "През деня от запад облачността отново ще се увеличава, като по-значителна ще е над Западна България и Рило-Родопската област, но само на отделни места ще превали слаб дъжд. Вятърът от юг-югозапад ще се усили до умерен, на места в източните райони и временно силен. Топло, с максимални температури между 20° и 25°, на места в Източна България до 27°-28°.Това съобщават от НИМХ.Над планините облачността ще се увеличава и след обяд на отделни места в западните райони и Рило-Родопската ще превали. Ще духа умерен до силен юг-югозападен вятър. Максималната температура на височина 1200 метра ще бъде около 13°, на 2000 метра - около 7°.Над Черноморието ще бъде предимно слънчево. Ще духа до умерен юг-югоизточен вятър. Максимални температури на въздуха: 18°-23°. Температурата на морската вода е 14°-15°. Вълнението на морето ще бъде около 2 бала, след обяд ще се усили.", "date": "2019.05.04", "title": "Заоблачава се"}
{"url": "https://news.bg/regions/piyan-s-bvm-pomete-sluzhitel-na-patna-pomosht-kray-sofiya.html", "text": "Шофьор на лек автомобил е блъснал служител на \"Пътна помощ\" на Околовръстното на София. Жертвата е загинала на място. Инцидентът е станал около 22 часа вчера, съобщи Нова.Служителят е товарел аварирала кола при сложени знаци за предупреждение и включени аварийни светлини.Загиналият мъж е 37-годишен и е баща на 5-годишно дете. Според очевидци шофьорът на лекия автомобил БМВ е бил употребил алкохол.Движението в посока Перник е било блокирано за кратко.", "date": "2019.05.04", "title": "Пиян с БВМ помете служител на \"Пътна помощ\" край София"}
{"url": "https://news.bg/bulgaria/293-falshivi-balgarski-banknoti-zadarzhani-ot-bnb-za-parvite-tri-mesetsa.html", "text": "293 фалшиви български банкноти са задържани в Националния център за анализ на БНБ за периода януари-март 2019 г., показва  за посочения период.Относителният дял на задържаните през първото тримесечие неистински банкноти спрямо общия брой на банкнотите в обращение към края на март 2019 г. възлиза на 0.000065%.Най-голям дял на неистинските български банкноти е с номинал 20 лева (52,22% или общо 153). С по-малко дялове са 10 (84 броя) и 50 лева (46 броя). Задържани са и по четири фалшиви банкноти съответно от 5 и от 100 лева и два броя от 2 лева.Хванати са общо 83 броя неистински български разменни монети, от които 8 броя от 2 лева, 19 броя от 1 лев и 56 броя от 50 стотинки.През първото тримесечие в БНБ са регистрирани и задържани 1254 броя фалшиво евро (154 от тях циркулирали в парично обращение), 297 броя щатски долари (197 в парично обращение) и 67 броя от други чуждестранни валути.Към 31 март 2019 г. общо парите в обращение са били 16 855.9 милиона лева. За сравнение през същия период преди година са били 15 247.4 милиона. През 2014 г. са били под 10 000 милиона лева, тоест за пет години са нараснали до близо 17 000 милиона лева.", "date": "2019.05.04", "title": "293 фалшиви български банкноти задържани от БНБ за първите три месеца"}
{"url": "https://news.bg/world/kantslerat-na-avstriya-poiska-nov-dogovor-na-es-i-po-malko-evrokomisari.html", "text": "Канцлерът на Австрия Себастиан Курц обяви, че националните правителства на страните членки на ЕС трябва да предоговорят основния договор на блока с по-добро споразумение, за да преодолеят предизвикателствата на континента, съобщава \"Дойче веле\".Необходим е нов договор с по-ясни санкции за членове, които изпадат в дългове, наказания за държавите, които допускат незаконна имиграция без да ги регистрират, както и по-тежки последствия при нарушаване на върховенството на закона и либералната демокрация, поиска той в интервю за австрийски вестници.По думите му много неща са се променили от приемането на Лисабонския договор през 2007 г., като посочи \"дълговата криза, кризата с еврото, миграционната криза, климатичната криза\" и \"хаоса около Брекзит\".Канцлерът също така смята, че всяка реформа, която трябва да бъде одобрена единодушно от всички страни членки, трябва да включва прекратяване на практиката да се провеждат заседания на Европейския парламент в Брюксел и Страсбург.Френският президент Еманюел Макрон, който представи визията си за реформиране на ЕС по-рано тази година, е против седалището на Европейския парламент да е в Брюксел за постоянно.Австрийският лидер също призова повече да се наблегне на външната политика на ЕС и да се намали размерът на Европейската комисия, по-малко висши постове в Комисията, разпределени на ротационен принцип. В момента всяка страна членка има право да назначи по един свой комисар.На лидерите им отне 6 години да създадат Договора от Лисабон, подписан през 2007 г. Договорът беше близо да не влезе в сила, след като беше отхвърлен на референдум в Ирландия. Той влезе в сила през 2009 г. след втори референдум. Преговорите за ново споразумение ангажират голяма част от вниманието на блока за период от около половин десетилетие.", "date": "2019.05.04", "title": "Канцлерът на Австрия поиска нов договор на ЕС и по-малко еврокомисари"}
{"url": "https://news.bg/bulgaria/ekstradirat-zalovenite-kray-gorna-oryahovitsa-migranti.html", "text": "Екстрадират заловените , информира Нова телевизия.Вчера беше съобщено, че 26 нелегални мигранти са задържани край село Янтра близо до Горна Оряховица. Селото се намира на пътя Русе - Велико Търново. Те са задържани около 17,30 часа. Установено е, че са от Афганистан. По-голямата част от задържаните са непълнолетни момчета. Сред тях има и малки деца. Заловени са и трима каналджии - български граждани.Днес ще бъдат екстрадирани до бежански центрове.Те вече са качени в автобус, който ще ги транспортира до транзитния бежански център в Любимец.Медицинските прегледи установили, че са заразени с краста.По неофициална информация те са били свалени от микробус край землището на село Янтра, преминали са много дълго разстояние пеша. Късно през нощта те трябвало да бъдат натоварени в камион и да отпътуват по неизвестен засега маршрут.", "date": "2019.05.04", "title": "Екстрадират заловените край Горна Оряховица мигранти"}
{"url": "https://news.bg/world/balotazhat-v-severna-makedoniya-lakmusov-test-za-prozapadnoto-pravitelstvo.html", "text": "В неделя гражданите на Северна Македония гласуват на втори тур на президентски избори, които са лакмусов тест за прозападното правителство, тъй като има вероятност от ниска избирателна активност и невалиден вот, което вероятно ще доведе до предсрочни парламентарни избори, съобщават EURACTIV и АФП.На . С няколко хиляди гласа разлика зад него остана кандидатът на ВМРО-ДПМНЕ Гордана Силяновска-Давкова. Резултатът отразява дълбокото разделение в балканската страна, особено за новото име.Президентският пост като цяло е церемониален, но гласуването се разглежда като референдум за премиера на лявоцентристкото правителство Зоран Заев, който наскорода се добави \"Северна\" към официалното име на Македония, с което се сложи край на дългогодишен спор с Гърция.Кандидатът на управляващата партия твърдо подкрепя новото име и се представя като прозападен кандидат, който ще се опита заедно със Заев да доближат Северна Македония до Европа.Подкрепяната от националистите Гордана Силяновска-Давкова, професор по право, който може да се превърне в първата жена президент на страната, остро критикува промяната на името. В центъра на предизборната й кампания е борбата с корупцията и връщане на върховенството на закона.Но кандидатите могат да се изправят пред друг проблем. Ниска избирателна активност.Повече от 40% от 1,8 милиона електорат в Северна Македония трябва да гласува на балотажа, за да бъде валидно гласуването. На първия тур беше отчетена 41,82% избирателна активност.Ако македонците решат да не упражнят правото си на вот, това може да вкара премиера Зоран Заев в политическа криза. Според министър-председателя страната ще трябва да рестартира изборния процес или да направи конституционни промени, такива като да се позволи на парламента да избира държавния глава.Заев предупреди, че ниска избирателна активност или победа за Давкова ще тласне държавата към предсрочни парламентарни избори. Но той вярва, че гражданите ще изберат президент.Междувременно политологът Кашиф Бакиу коментира пред БНР, че вотът на етническите албанци ще реши предстоящия балотаж на президентските избори в Северна Македония. Според Бакиу най-вероятно те ще гласуват за Стево Пендаровски.", "date": "2019.05.04", "title": "Балотажът в Северна Македония - лакмусов тест за прозападното правителство"}
{"url": "https://news.bg/bulgaria/programata-na-papa-frantsisk-v-balgariya.html", "text": "В неделя папа Франциск пристига у нас с делегация на най-високо ниво, съобщават от правителствената информационна служба.Пресцентърът на Министерски съвет представя програмата по време на посещението на папата. Негово Светейшество ще пристигне на 5 май в София с папска свита, съставена от 35 души - най-висши представители на Светия Престол. Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на Папските литургични чествания, координаторът на папските пътувания монсиньор Маурицио Руеда и др.По време на апостолическото си пътуване в София папа Франциск, който ще бъде посрещнат на летище София от премиера Бойко Борисов, ще проведе среща с президента Румен Радев, гражданското общество и дипломатическия корпус. Главата на Римокатолическата църква ще се срещне с Негово Светейшество Българския патриарх Неофит в Синодалната палата, след което ще проведе тиха молитва пред олтара на Светите братя Кирил и Методий в катедралния храм \"Свети Александър Невски\".Точно в 13,00 ч в неделя папа Франциск ще произнесе на пл. \"Свети Александър Невски\" неделната молитва \"Царице небесна\". Това е първото основно събитие със Светия отец, на което ще могат да присъстват граждани и гости на столицата.\"Царице небесна\" всяка седмица се проследява в ефир от над 100 милиона вярващи от цял свят. Този път тя ще е от столицата на България.Молитвата към Света Богородица носи името \"Царице небесна\" в периода след Великден, докато в останалото време се нарича \"Ангел Господен\". Докато папа Франциск я произнася, на сцената на пл. \"Св. Александър Невски\" ще бъде изложена икона на Месемврийската Богородица, любима на папа Йоан XXIII или т.нар. Български папа - Анджело Ронкали. Почти 10 години - от 1924 до 1935 г. той е бил в България като апостолически легат.Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България.Накрая папа Франциск ще направи кратко обръщение към света, свързано с актуални въпроси.Второто основно събитие със Светия отец, на което ще могат да присъстват гражданите, е неделната литургия на пл. \"Княз Александър Първи\". Това ще е най-масовото събитие с участието на Светия Отец като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини.На 6 май, понеделник, папа Франциск ще посети бежанския център \"Враждебна\", след което в град Раковски ще проведе света литургия с първо причастие на 250 деца в църквата \"Пресвето сърце Исусово\". Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души.С част от католическата общност Светият отец ще се срещне в църквата \"Св. Архангел Михаил\" в Раковски.Посещението на папа Франциск у нас ще завърши със събитието за мир на пл. \"Независимост\" в София. Тогава Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли, символ на мира. На сцената на събитието ще има маслиново дърво и рози, символ на България.Папа Франциск ще бъде изпратен от премиера Борисов на 7 май сутринта.", "date": "2019.05.04", "title": "Програмата на папа Франциск в България"}
{"url": "https://news.bg/bulgaria/za-sigurnostta-na-frantsisk-u-nas-shte-sledyat-20-25-dushi.html", "text": "За сигурността на папа Франциск по време на неговата визита в България ще следят около 20-25 души. Преглеждат се и маршрутите, както и детайлите по посещението. Това заяви пред Би Ти Ви говорителят на Католическата църква у нас Ива Михайлова.Освен швейцарски гвардейци, които ще охраняват папата при неговото посещение у нас, в България пристига и ватиканската жандармерия. Въпреки че двете служби си съперничат, когато се отнася до охраняването на папата, те работят заедно.Заедно с главата на Римокатолическата църква ще пътуват 70 журналисти, които са акредитирани във Ватикана и го придружават във всички негови пътувания в чужбина.Представители на шест вероизповедания ще произнесат своята молитва за мир на 6 май, като с това ще се покаже, че корените на всяка религия са свързани с проповядване на мир, диалог, любов към ближния. На сцената за събитието ще има маслиново дърво като символ на мира и рози, символизиращи България.Вчера папа Франциск . Акцент в него е делото на братята Кирил и Методий и уважението към Българския патриарх Неофит и Светия синод.", "date": "2019.05.04", "title": "За сигурността на Франциск  у нас ще следят 20-25 души"}
{"url": "https://news.bg/world/maha-vadzhiralongkorn-koronyasan-za-kral-na-tayland-kato-rama-x.html", "text": "Маха Ваджиралонгкорн е официално коронясан за крал на Тайланд като Рама X на пищна церемония в тайландската столица Банкок, съобщават световни агенции.По време на церемонията той получи светена вода от цялата страна и си обля лицето преди да постави Великата корона на победата - кралска регалия, тежаща над седем килограма, изваяна от злато и инкрустирана със скъпоценни камъни от Индия.Маха Ваджиралонгкорн е десетият монарх от династията Чакри, която управлява страната от 1782 г. Той се възкачи на престола след кончината на баща си крал Пумипон Адулядет през октомври 2016 г. Коронацията беше отложена до приключване на траура в памет на покойния крал, управлявал 70 г. и 126 дни.Преди няколко дниКоронацията, първата за последните повече от 70 г. в страната, ще продължи три дни.", "date": "2019.05.04", "title": "Маха Ваджиралонгкорн коронясан за крал на Тайланд като Рама X"}
{"url": "https://news.bg/bulgaria/sds-i-dvizhenie-gergyovden-sklyuchiha-politicheska-sdelka-pred-borisov.html", "text": "СДС и \"Движение Гергьовден\" се подписаха под политическо споразумение в присъствието на премиера Бойко Борисов, съобщават от пресцентъра на ГЕРБ.Двете партии сключиха сделката в централата на управляващата партия в София. \"Всеки един човек в ГЕРБ ясно осъзнава, че единството прави силата. Ако десните партии не се бяха обединили за европейските избори - рискувахме много гласове да се разпилеят, да отидат в нищото, дори и при БСП. Не сме единствените десни и е напълно нормално да обединим сили с други формации с оглед на общата ни цел - ЕНП да има най-сериозно представителство в следващия ЕП\", отбеляза Борисов след подписването.Той е категоричен, че БСП и \"Да, България\" работят заедно.\"Някога някой да е чул БСП или \"Да, България\" да кажат лоша дума един за друг. Ако се направи анализ на потеклото на \"Да, България\", ще се даде отговор на въпроса на какво се дължи тази близост с БСП\", коментира още той.От своя страна председателят на \"Движение Гергьовден\" Драгомир Стефанов заяви, че \"да подкрепим единствената дясна листа е естествен избор за нас. Тъмночервени облаци са надвиснали над страната и затова е изключително важно да спрем БСП да не влезе във властта\".По думите на председателя на СДС Румен Христов, когато наближат избори е нормално партии със сходни виждания да потърсят обединение. Той отново изтъкна важността на това БСП/БКП да не бъдат допускани във властта и изрази увереност, че ГЕРБ и СДС ще излъчат най-много евродепутати.\"ЕНП е силата на ЕП. Всяка дясна формация в България трябва да осъзнае значимостта на това колко мандата ще получи ЕНП в следващия ЕП, а доколкото знам \"Да, България\" ще изпратят своя представил другаде, ако той влезе. Без подкрепата и доверието на ЕС сме заникъде. Преди няколко години бяхме в такава ситуация, спряха ни еврофондовете\", каза почетният председател на \"Движение Гергьовден\" Любен Дилов - син.", "date": "2019.05.04", "title": "СДС и \"Движение Гергьовден\" сключиха политическа сделка пред Борисов"}
{"url": "https://news.bg/bulgaria/borisov-ochakva-poseshtenieto-na-papata-da-bade-dobra-reklama-za-balgariya.html", "text": "Премиерът на България Бойко Борисов очаква посещението на папа Франциск у нас да бъде една добра реклама за България.С президента Радев и аз ще направим всичко необходимо посещението на папа Франциск у нас да бъде една добра реклама за България и то на Гергьовден. Цял свят ще види, много камери ще снимат, коментира Борисов пред журналисти в централата на ГЕРБ, където днес СДС и \"Движение Гергьовден\" , цитиран от БТА.Според него добре е за страната ни, че втори папа ще посети България.Има един факт, когато папата отиде в една държава, целият свят се съсредоточава в тази държава, да види защо точно там е отишъл, той не ходи навсякъде, изтъкна Борисов.\"Факт е, че ще бъде в България и Северна Македония. Тук отговарям и на въпроса защо положихме толкова усилия да подпишем договора за добросъседство, а и има още много работи по него\", допълни той и отбеляза усилията на Гърция и Македония за името.Тези усилия, които положихме, лично аз, да не изглежда като самохвалство, бяха оценени от папа Франциск включително, убеден е министър-председателят.С този си жест да дойде, да посети не само София, да отиде в страната, да види как живеят нашите католици, техните църкви, според министър-председателя, били свидетелство, че Светият отец е оценил усилията.Борисов смята, че е важно какво ще каже папата в своето обръщение към света.Той му благодари за продължаващата традиция всяка година на 24 май българска делегация да бъде на аудиенция при него.Надявам се всичко при посещението да мине добре, огромна работа е свършена, каза още министър-председателят.", "date": "2019.05.04", "title": "Борисов очаква посещението на папата да бъде добра реклама за България"}
{"url": "https://news.bg/bulgaria/za-parvi-pat-balgarite-v-germaniya-s-vazmozhnost-da-glasuvat-na-evrovota-v-21-grada.html", "text": "За първи път българските граждани в Германия ще могат да гласуват в 13 допълнителни секции по време на изборите за членове на Европейски парламент от България на 26 май, след като федералните власти уважиха желанието на страната ни за разкриване на още секции. Информацията съобщава външното ни министерство.Те ще допълнят секциите към трите ни дипломатически и консулски представителства в Германия и петте офиса на почетните ни консули. Така на изборите за ЕП сънародниците ни, които упражнят в Германия правото си на глас за членове на ЕП от България, ще могат да го направят в общо 21 града.В столицата Берлин ще се гласува в сградата на посолството, като ще се влиза от входа на \"Лайпцигер щрасе\" 19. Консулските ни представителства в Мюнхен и Франкфурт на Майн ще открият избирателни секции на адресите си \"Валхалащрасе\" 7 и \"Екенхаймер ландщрасе\" 101 съответно. В Хамбург българите могат да гласуват в офиса на почетния ни консул на улица \"Алстертор\" 15. В Дармщадт секцията ще е на адреса на почетното консулство на \"Хилпертщрасе\" 3, а в Магдебург - на \"Хекелщрасе\" 9. Избирателни секции ще има и в почетните консулства на България в Мюнстер - \"Бисмаркалее\" 1 (Търговска камара) и в Щутгарт -\"Мьорикещрасе\" 11. Всички секции ще бъдат отворени за гласуване между 7.00 ч. сутринта и 20.00 ч. вечерта на 26 май.Отделно българската държава ще организира отварянето на избирателни секции в градовете Аахен, Бремен, Дортмунд, Дрезден, Ерфурт, Фрайбург, Хановер, Карлсруе, Кьолн, Констанц, Лайпциг, Нюрнберг и Регенсбург. Те ще бъдат отворени за гласуване между 7.00 и 20.00 ч. на 26 май, а адресите им ще бъдат своевременно съобщени на интернет сайта на посолството ни в Берлин и на интернет сайта на МВнР. Българите, които ще гласуват в Констанц, следва да знаят, че няма да има възможност за паркиране на автомобили до секцията в града.Разкриването на допълнителни секции ще улесни постоянно живеещиите в Германия българи при избора им да упражнят правото си на вот. Досега германските федерални власти са правили подобни изключения за български избори през 2014 г. и 2015 г., като и в двата случая са позволявали разкриването на допълнителни секции в девет града.Всеки български гражданин, който има актуален адрес в Германия, може да гласува в изброените 21 града, стига да не е упражнил правото си на глас същия ден в България, както и обратно - никой, гласувал в Германия за европарламент българин не може да гласува повторно у нас.Денонощен телефон за съдействие на български граждани в чужбина на дирекция \"Ситуационен център\":+359-2-948-2404; +359-2-971-3856Телефон за спешни случаи на ЕС: 112", "date": "2019.05.04", "title": "За първи път българите в Германия с възможност да гласуват на евровота в 21 града"}
{"url": "https://news.bg/world/gaza-izstrelya-nad-100-raketi-kam-izrael.html", "text": "Над 100 ракети бяха изстреляни към Израел. \"Железен купол\" е прихванал десетки от тях, пише \"Таймс ъв Израел\".Ракетите са изстреляни от Ивицата Газа тази сутрин. Еврейската държава отговори с въздушни удари, след като крехкият мир между двете страни отново е под заплаха.В Ашкелон, Сдерот и други еврейски селища бяха задействани сирени. Системата за противоракетна отбрана \"Железен купол\" на няколко пъти беше активирана.Няма пострадали при ракетните нападения. Но има информация за 15-годишно момче, което е с леки наранявания, докато е бягало към укритие, а двама души са в шок.От армията на Израел съобщиха, че самолети на ВВС са поразили две ракетни установки в Газа и танкове са обстрелвали няколко позиции на \"Хамас\".От здравното министерство в Газа обявиха, че четирима души са с леки наранявания при стрелба на израелски танкове в северната част на Ивицата Газа. По-късно стана ясно, че един палестинец е загинал при израелските удари.Премиерът Бенямин Нетаняху, който също заема поста на военен министър, ще организира среща на местния съвет за сигурност в Тел Авив.По-рано армията затвори няколко улици и обекта до границата с Газа, тъй като предвижда възможна ескалация на напрежението по границата.", "date": "2019.05.04", "title": "Газа изстреля над 100 ракети към Израел"}
{"url": "https://news.bg/press/hora-na-minyu-staykov-s-merak-za-18-5-mln-lv-sreshtu-300-leva-prevartat-kilometrazha-na-starite-koli.html", "text": "Новата дрога \"друсана трева\" пристрастява от 1 цигара и носи риск от шизофренияКъм половин милион са зависимите българи, преобладават пристрастените към алкохола - около 300 000. За младежите между 15 и 25-30 г. се забелязва по-често прибягването към психоактивни вещества - основно марихуана и амфетамини. При най-масовата дрога - марихуаната, през последните 5 г. обаче наблюдавам една нова и много опасна тенденция, която увеличава брутално риска от пристрастяване. Това предупреди д-р Лазар Узунов, началник на отделението за лечение на болестни зависимости в Клиниката по психиатрия към ВМА.Хора на Миню Стайков с мерак за 18,5 млн. лв. Приближени на алкохолния бос Миню Стайков опитали чрез измама да приберат 18,5 милиона лева от евросредства. Това съобщи вчера зам.-главният прокурор Иван Гешев след акцията в офиси в цялата страна. По случая са обвинени осем човека, сред които и Стайков.Гешев обясни, че става въпрос за злоупотреби с програмите за развитие на селските райони и за конверсия на лозята. \"По програмата за селските райони са поискани и одобрени от фонд \"Земеделие\" за плащане 11,5 млн. лв. В резултат от действията на прокуратурата тези пари не са платени. По втората програма са поискани над 7 млн. лв., а са получени 5 млн. лв. Заради активната ни комуникация с фонд \"Земеделие\" не са платени 2 млн. лв.\", обясни Гешев. Той допълни, че фирмите на обвинените са свързани с бизнес империята \"Карнобат\". Собственици на дружествата били роднини, служители, деца на служители, свързани с Миню Стайков. В момента петима са в ареста. \"Шестият е Миню Стайков. Другите двама в момента са извън страната\", каза Гешев. \"При събиране на доказателства може да бъдат привлечени и длъжностни лица от фонд \"Земеделие\", каза още зам. главният прокурор.Срещу 300 лева превъртат километража на старите колиСтара кола, внос от Дания, изминала 160 000 км според километража й, се продава у нас. Проверка обаче в електронната система на Дания за сервизната история на всеки автомобил показва, че истинските километри на автомобила са 437 000 км, показа проверка на бТВ.Разследването показва, че превъртането на километража не е никак трудно. Цените са от 80 до 300 лв.319 639 автомобила са регистрирани през 2018 г. по данни на МВР. 208 165 от тях са над 10 години.Понякога, когато се превърта километражът, се превъртала цялата история на автомобила и така изобщо не се разбирало, че има манипулации. По закон глобата за пренавиване е от 2000 до 7000 лева. Не във всяка държава има регистри, които посочват историята на автомобила. В Англия обаче също може да се направи проверка. Там съществува фирма, която срещу 30 паунда ти предоставя цялата история на колата.Алфа Рисърч: Само 33 % смятат да гласуватИнтензивността на политическите интриги през последния месец разколебава както готовността на избирателите да участват в евроизборите, така и подкрепата им за водещите формации. Това показва национално представително проучване на Алфа Рисърч, проведено по домовете в периода 20-30 април 2019 г., сред 1015 пълнолетни граждани от цялата страна.Електоралните щети за ГЕРБ, регистрирани още в края на март, продължават да отнемат от подкрепата за управляващите, която обаче не се трансформира в категоричен превес за БСП. В резултат, на официалния старт на предизборната кампания за Европейски парламент се запазват паритетните позиции между двете партии, с минимален аванс от 0.5% в полза на БСП.Петима са задържани, двама се издирват за злоупотреба с еврофондовеСпециализираната прокуратура разследва 8 души за престъпления с евросредства по Програмата за развитие на селските райони и Програмата за конверсия на лозя. От тях петима са с мярка \"задържане под стража\" за 72 часа. Двама други се издирват. Това съобщи на брифинг заместник-главният прокурор Иван Гешев.Сред задържаните е алкохолният бос Миню Стайков, за когото това е трето обвинение. Разследват се отпускане на средства за периода 2015 - 2018 г. \"Става дума за съвсем различно разследване от това, за което преди 8 месеца в качеството на обвиняем беше привлечен бизнесменът Миню Стайков\", уточни Иван Гешев. Заместник-главният прокурор разкри, че по различни мерки на земеделските програми от Фонд \"Земеделие\" са отпуснати и одобрени средства в размер на 11,5 млн. лева. След намесата на прокуратурата парите не са стигнали до престъпната група. По втората програма \"Конверсия на лозя\" са поискани над 7 млн. лв. Получени са 5 млн. лв. Останалите пари не са платени.Могат ли евроизборите да разтърсят ЕС?Изборите за Европейски парламент на 23-26 май със сигурност няма да разтърсят Европейския съюз из основи. Популистите от Изтока и Запада - новите les enfants terribles на Европа, няма да нахлуят в брюкселските коридори на властта, откъдето методично да разглобят ЕС на съставните му части. Въпреки това евросъюзът ще почувства сериозен трус, а изборите ще подпечатат завоя на ЕС към по-малко либерална политика, в която страните членки няма да говорят толкова за солидарност и много по-упорито ще се борят за интересите си. Което е неприятен развой за България.Прокуратурата уточни: Порожанов не проверява, той е проверяванИзказванията на земеделския министър Румен Порожанов от последните дни явно са разгневили прокуратурата. В официално съобщение до медиите оттам обясниха днес, че земеделското министерство не участва в проверките на злоупотреби с евросрества, то е сред проверяваните институции. Както и Държавен фонд \"Земеделие\". От Спецпрокуратурата направиха уточнението, защото от няколко дни Порожанов коментира пред медиите, че повереното му ведомство е започнало проверки на всички къщи за гости, построени с европейски средства.Проверка тече на работата на самия Държавен фонд \"Земеделие\" и на Министерството на земеделието и храните. Проверката не се осъществява съвместно с тях, изрично посочват от прокуратурата.", "date": "2019.05.04", "title": "Хора на Миню Стайков с мерак за 18,5 млн. лв., Срещу 300 лева превъртат километража на старите коли"}
{"url": "https://news.bg/world/udalzhiha-izvanrednoto-polozhenie-v-tunis-1.html", "text": "Президентът на Тунис Беджи Кайд ал-Себси удължи извънредното положение в цялата страна в петък. Това съобщи в сряда кабинетът на държавния глава.\"Президентът на Тунис Беджи Каид ал-Себси реши да удължи извънредното положение на територията на Република Тунис за период от един месец\", се казва в съобщението.Отбелязва се, че това решение е взето след консултации с ръководителя на правителството на страната и председателя на Асамблеята на народните представители - парламента на Тунис.Извънредното положение в Тунис е въведено на 24 ноември 2015 г., след , недалеч от сградите на министерствата на вътрешните работи и туризма. Тогава в резултат на самоубийствено нападение на автобус с президентската охрана 13 души бяха убити, други 20 бяха ранени. В същия ден държавният глава обяви въвеждането на извънредно положение за 30 дни, което .", "date": "2019.05.04", "title": "Удължиха извънредното положение в Тунис"}
{"url": "https://news.bg/world/holandiya-predade-na-sasht-ukrainski-haker.html", "text": "Холандските власти са екстрадирали гражданин на Украйна, обвинен в престъпления в киберпространството за Съединените щати. Това се посочва в изявление, публикувано в петък на уебсайта на Министерството на правосъдието на САЩ.Става дума за 31-годишния Алексей Иванов. Американските власти смятат, че той и неговите съучастници са разпространявали злонамерени програми в интернет, за да получат достъп до компютрите на потребителите.Според Министерството на правосъдието на САЩ, Иванов е участвал в осъществяването на кибератаки, които засягат милиони компютри. Повече от сто бяха в американския щат Ню Джърси.Украинецът беше задържан от властите на Холандия през октомври 2018 г. като част от разследване, в което Тайните служби изиграха ключова роля. Американските власти го обвиниха миналия декември. Иванов е бил екстрадиран в Съединените щати на 2 май.Предвижда се украинецът да се яви пред съда в Нюарк (Ню Джърси) в рамките на 24 часа. На него му е отказано освобождаване под гаранция.", "date": "2019.05.04", "title": "Холандия предаде на САЩ украински хакер"}
{"url": "https://news.bg/disasters/kndr-pak-izstrelya-raketa.html", "text": "Северна Корея проведе тестово изстрелване на ракета с малък обсег. Това е станало от пристанището Вонсан на източния бряг на страната, съобщи в събота Йонхап.Агенцията се позовава на източници от армията на Южна Корея.Изстреляната севернокорейска ракета не е достигнала изключителната икономическа зона на Япония, заяви правителството в Токио. От своя страна Южна Корея заяви, че Пхенян не е изстреляла ракета, а няколко снаряда.Ракетата е летяла в посока на Японско море. В момента южнокорейските и американските военни събират по-подробна информация за старта.В периода от 2016 до 2017 г. КНДР е извършила и около 40 изстрела на балистични ракети.През 2018 г. страната се отказа от ракетната си и ядрената си програма. Последните опити показват, че Пхенян се връща отново към ракетната си програма.", "date": "2019.05.04", "title": "КНДР пак изстреля ракета"}
{"url": "https://news.bg/disasters/sasht-plashat-sas-sanktsii-zaradi-aets-busher.html", "text": "Съединените щати заплашиха със санкции заради разширяването на иранската АЕЦ \"Бушер\".Държавният департамент също призова Техеран да предостави на МААЕ цялата информация за военните аспекти на ядрената си програма, съобщи АП.Атомната електроцентрала в Бушер е създадена от Русия, а плановете вече са договорени между Москва и Техеран. Те включват изграждането на втория и третия енергиен обект на съоръжението.През ноември миналата година, след като Вашингтон възстанови едностранните ограничителни мерки срещу иранския енергиен сектор, Държавният департамент всъщност призна, че този вид сътрудничество попада под американските санкции.", "date": "2019.05.04", "title": "САЩ плашат със санкции заради АЕЦ \"Бушер\""}
{"url": "https://news.bg/disasters/ebolata-se-zavarna-v-kongo.html", "text": "Епидемията от ебола се завърна в Конго, предупреждава АП. Повече от 1000 души са починали.Това показват данни на министерството на здравеопазването на Конго. са 1529. от 2014 г. в Западна Африка, която уби повече от 10 000 души в Гвинея, Либерия и Сиера Леоне.Световната здравна организация предупреди, че \"рискът от национално и регионално разпространение остава много висок\" и каза, че справянето с епидемията може да отнеме още шест месеца.", "date": "2019.05.04", "title": "Еболата се завърна в Конго"}
{"url": "https://news.bg/int-economics/deytroyt-privlicha-fiat-s-215-akra-zemya.html", "text": "Градската управа на Детройт заяви в петък, че се е съгласила да плати 107,6 милиона долара за близо 215 акра земя, необходима за изграждането на нов завод на Fiat Chrysler Automobiles за 1,6 милиарда долара, съобщи \"Ройтерс\".Автомобилният производител планира също да инвестира $900 млн. за обновяване и модернизиране на завода на Джеферсън Норт, което ще позволи създаването на близо 5 000 нови работни места.Цената за закупуване на земята ще бъде разделена между Детройт и щата Мичиган.По-рано през деня FCA каза, че новите модели на пикапи в САЩ ще спомогнат за постигането на целите си за печалба от 2019 г. и ще компенсират слабите резултати през първото тримесечие.", "date": "2019.05.04", "title": "Дейтройт привлича \"Фиат\" с 215 акра земя"}
{"url": "https://news.bg/bulgaria/borisov-podaryava-kiselo-mlyako-na-papata.html", "text": "Министър-председателят Бойко Борисов ще подари златовезана икона, омофор и българско кисело мляко на папа Франциск, съобщават от пресцентъра на Министерски съвет.Премиерът ще връчи даровете си на Светия отец при посрещането му на летище София на 5 май.Златовезаната икона е на светите братя Кирил и Методий, чието велико дело главата на Римокаторическата църква отбеляза и в  в навечерието на посещението му у нас. Лентата, символизираща епископската власт - омофорът, който премиерът Борисов ще дари на папа Франциск, впечатлява с украсата си. В краищата му са извезани златни кръстове, а в горната му част - образите на Свети Петър и Свети Павел. Премиерът е подготвил подарък и за държавния секретар на Светия престол - кардинал Пиетро Паролин, който също ще получи златовезана икона на Свети Петър и Свети Павел.И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди.Министър-председателят Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина.", "date": "2019.05.04", "title": "Борисов подарява кисело мляко на папата"}
{"url": "https://news.bg/bulgaria/pchelari-ot-tsyalata-strana-protestirat-sreshtu-masovoto-otravyane-na-pchelite-s-pestitsidi.html", "text": "Пчелари с протест пред областната администрация в Плевен, съобщава БНР.Основната причина за недоволството е нерегламентираното пръскане на посевите с пестициди и липсата на контрол.Над 5 000 пчелни семейства са отровени в региона, продължава измирането и в последните дни. За четвърта поредна година пчелари подават сигнали, наказани няма, тази година отравянето е в по-голяма степен, каза доц. Юлиян Станчев, председател на Областния пчеларски съюз, организатор на протеста.\"Делото се води от миналата година. В същото време на същите места се случи отравяне, защото се нарушават правилата на растителна защита. Делата се водят 3-4 години, и така се размива, закъснява санкцията\", поясни той.Пчеларите настояват да се въведе наказателна отговорност за отравяне, затвор и отнемане на правото за субсидии с държавно подпомагане. Те смятат, че отравяне на пчелини в едно село е равносилно да се запали пшеница преди жътва и градушка да убие реколтата или някакво бедствие.Тази година проблем с масовия мор сред пчелите имаше в Смолянско, в района на Бургас, Добрич и Сливен.Заради протеста ще се свика спешен консултативен съвет по пчеларство по разпореждане на земеделския министър Румен Порожанов. Това заяви пред протестиращите в Плевен директорът на дирекция \"Животновъдство\" Силвия Василева. \"През последните дни получаваме сигнали, че има нарушения на правилата за растителна защита и пръскания. Още през месец март министърът на земеделието, храните и горите изпрати писмо до 28-те областни дирекции \"Земеделие\", с което изиска да се проведат срещи между пчеларите и арендаторите, за да се припомнят правилата\", каза Василева.Тя припомни, че има наредба, по която става информирането за пръскане с препарати за растителна защита и тя трябва да се спазва. \"Разбира се има какво да се прецизира в нея, но основните неща по отношение на това как става уведомлението, в кои часове може да се осъществява пръскането, всичко това, ако се спазва - няма да има негативни последици за пчелите\", допълни още тя.По думите на Василева на срещата, за да може да има чуваемост, и за да има по-голям резултат, министерството е поканило и други организации на земеделски производители и зърнопроизводители. Само чрез разговори и диалог проблемът можел да бъде решен.", "date": "2019.05.04", "title": "Пчелари от цялата страна протестират срещу масовото отравяне на пчелите с пестициди"}
{"url": "https://news.bg/world/torite-s-nay-slabiya-rezultat-na-mestni-izbori-na-ostrova-ot-poveche-ot-20-g.html", "text": "Премиерът на Великобритания Тереза Мей и лидерът на опозицията Джереми Корбин обещаха да търсят политическо решение за излизане от кризата около Брекзит, след като избирателите наказаха двете основни партии на местните избори, пише \"Гардиън\".Консерваторите изгубиха повече от 1300 места в сравнение с резултатите от 2015 г., което е най-голямата загуба от управлението на премиера Джон Мейджър (1990-1997). С вота избирателите показаха разочарованието си от управлението на консерваторите.Лейбъристите се очакваше да спечелят на местните избори, но в крайна сметка се наредиха до консерваторите, като в няколко съвета партията изгуби контрола си.Най-много спечелиха от изборите либералдемократите (+676 места), те поемат контрол над 10 общински съвета. Зелените (+185 места) и независимите (+285) също се представиха неочаквано добре.Социологическо проучване на експерта Джон Къртис за Би Би Си показва, че двете големи партии са с изравнени позиции с 28% подкрепа, като преди година те бяха подкрепени от 35 на сто. Ако такъв бъде резултатът на парламентарни избори, вероятно нито една партия няма да има мнозинство в парламента.Къртис отбелязва, че резултатите показват, че през последните 12 месеца лейбъристите са засегнати толкова силно от Брекзит, колкото и дълбоко разделената Консервативна партия.", "date": "2019.05.04", "title": "Торите с най-слабия резултат на местни избори на Острова от повече от 20 г. "}
{"url": "https://news.bg/world/spacex-uspeshno-izprati-tovar-kam-mezhdunarodnata-kosmicheska-stantsiya.html", "text": "Космическата компания SpaceX на Илън Мъск успешно изпрати товар към Международната космическа станция след електрическа неизправност на станцията и платформата за приземяване, която отложи изстрелването, съобщават медии.Ракетата Falcon полетя от космодрума Кейп Каневерал във Флорида с капсулата Dragon, натоварена с 2500 килограма провизии. Очаква се да достигне до международната станция в понеделник.Ракетата носител се върна без проблеми.Изстрелването беше отложено с няколко дни заради проблеми със захранването, възникнали първо на станцията и после на платформата за приземяване в Атлантическия океан.", "date": "2019.05.04", "title": "SpaceX успешно изпрати товар към Международната космическа станция"}
{"url": "https://news.bg/society/kakva-voenna-tehnika-shte-vidim-na-parada-na-6-may.html", "text": "На 6 май - Ден на храбростта и празник на Българската армия - в столицата София традиционно се провежда военен парад, който е и най-големият такъв в България.Каква военна техника ще видим на парада тази година? На този въпрос отговарят от Министерството на отбраната.На парада ще бъдат представени образци на видове военна техника на Въоръжените сили на Република България. След преминаването на представителните блокове на Българската армия и служба \"Военна полиция\" на площад \"Княз Александър I\", ще започне въздушният компонент на парада.Във въздушният компонент ще участват вертолети и самолети, които са на въоръжение във вертолетната, транспортната, учебната и изтребителната военна авиация:- вертолет Ми-24;- вертолет \"Cougar\";- самолет \"Спартан\";- учебен самолет \"Пилатус\";- изтребител МиГ-29.На площада ще преминат и 48 образци на видове бойна техника, на въоръжение в Сухопътните войски, служба \"Военна полиция\" и зенитно-ракетните военни формирования на Военновъздушните сили:- бронирани леки автомобили с повишена проходимост \"Мерцедес\" G 270FB-6;- бронирани машини \"Хамър\";- бойни бронирани колесни машини \"Commando select\" и \"Guardian\";- бронетранспортьори БТР-60 ПБ;- 152 милиметрово оръдие гаубица Д-20;- реактивна система за залпов огън БМ-21 \"ГРАД\";- 122 мм самоходна минохвъргачка Б1-10 \"Тунджа\";- 122 милиметрова самоходна гаубица 2С-1 \"Гвоздика\";- бойни машини на пехотата БМП-23 и БМП-1;- танк Т-72;- тактически ракетен комплекс \"Точка\";- зенитно-ракетен комплекс \"ОСА\";- брониран автомобил \"SAND CAT\";- транспортно зареждащи машини на зенитни ракетни комплекси С-125 - \"Нева\" (SA-3) и С-200 \"Вега\" (SA-5);- пускови установки от състава на зенитно-ракетен комплекс С-300 (SA-10).Клубът за военно-исторически реконструкции \"Братя по оръжие\" ще представи техника от периода на Втората световна война:- четириместна командирска кола \"Кюбелваген Феномен Гранит-30\" (от 1936 г.);- 12-местен триосен камион \"Щайер 640\" (от 1940 г.);- 4-местен джип \"Кюбелваген Фолксваген тип 82-КДФ\" (от 1943 г.);- мотоциклети \"Цундап-КС 750\" (от 1942 г.), \"BMW R75\" (от 1943 г.), \"BMW R12\" (от 1940 г.) и \"BMW R35\" (от 1940 г).", "date": "2019.05.04", "title": "Каква военна техника ще видим на парада на 6 май?"}
{"url": "https://news.bg/crime/ispaniya-predade-na-balgarskite-vlasti-vetko-arabadzhiev.html", "text": "Испанските власти предадоха Ветко Арабаджиев на българските власти, съобщи БНТ. Предаването беше извършено в полицейския участък на летище Барахас в Мадрид. Националният съд на Испания е потвърдил решението за екстрадиция на Арабаджиев по искане на българската прокуратура.Очаква се късно тази нощ с полет от испанската столица и под конвой Арабаджиев да пристигне в София.У нас ще му бъдат повдигнати обвинения за данъчни престъпления и пране на пари. Очаква се утре прокуратурата да поиска постоянен арест за бизнесмена от Специализирания наказателен съд.Ветко и Маринела Арабаджиеви бяха задържани в Барселона през месец март, след като България ги обяви за международно издирване и издаде европейски заповеди за арест на двамата още на 31 август миналата година. Тогава беше арестуван най-малкият син на семейството - Вълчо Арабаджиев. Той прекара в ареста близо 8 месеца и беше освободен под гаранция от половин милион лева.", "date": "2019.05.04", "title": "Испания предаде на българските власти Ветко Арабаджиев"}
{"url": "https://news.bg/society/tsarkoven-hor-v-rakovski-gotvi-iznenada-za-papa-frantsisk.html", "text": "След месеци на подготовка и очакване, град Раковски ще посрещне папа Франциск на 6 май. Там Светият отец ще отслужи литургия, ще даде първо причастие на деца в църквата в кв. \"Генерал Николаево\" и ще се срещне с вярващи в храма в \"Секирово\". За литургията, хорът в църквата \"Пресвето Сърце Исусово\" е подготвил специална изненада за папата, предаде БНТ.В църковния хор има учителки, медицински сестри, цветари, електротехник... И нито един професионален музикант. Но всички са се врекли със сърцата си на хора. Очакват цяла седмица репетицията в събота и неделната служба в храма \"Пресвето Сърце Исусово\" в кв. \"Генерал Николаево\". Сега ще имат щастието да пеят на папа Франциск.\"За литургията, която папа Франциск ще отслужи в тази църква ние подготвяме една специална изненада за него - решихме по-голямата част от песните да бъдат с български народни инструменти.\" - споделя Янко Павлов, ръководител на хора.Той е поканил свои приятели от ансамбъл \"Тракия\", които са приели идеята с радост и вълнение.\"Тази идея ми хрумна, понеже от по-старите хора знам, че преди 40-50 години традиционни български, католически песни са изпълнявани точно с народните ни инструменти. И оттам дойде моята идея за тази специална литургия аз да поканя Темелко, който свири на кавал, Николай, който свири на гъдулка и Ивелин, който свири на тамбура, да вземат участие в тази света служба.\" - разказва Янко.На 6 май първо причастие от папата ще получат над 100 деца от Раковски, заедно с още много свои връстници от цяла България. Те очакват този ден с най-голямо вълнение. Подготвяли са се две години. По пътя към християнството ръка им подава сестра Елка от манастира на сестрите-францисканки \"Св. Елисавета\".\"Също ние с вълнение, с трепет, с радост очакваме тази среща. Това за нас е една голяма благодат - да имаме Светия отец в България, защото неговата личност говори много. От това, което той проповядва по света, ние виждаме, че го и живее.\" - казва сестра Елка.Заедно с нея деца нарисуваха рисунки на тема \"Мир на земята\" - като мотото на посещението на папа Франциск. Те ще са част от украсата при идването на Светия отец.", "date": "2019.05.04", "title": "Църковен хор в Раковски готви изненада за папа Франциск"}
{"url": "https://news.bg/world/110-vazdushni-udara-na-ruski-i-siriyski-voenni-sreshtu-hama-i-idlib.html", "text": "Сирийските провинции Хама и Идлиб бяха подложени на най-малко 110 въздушни атаки, извършени от руски и сирийски самолети, съобщи базираната в Лондон Сирийска обсерватория по човешките права.По данни на правозащитниците насилия в броят на жертвите в този район към 30 април е достигнал 69 души, предаде Дойче велеНовата ескалация на насилието застрашава споразумението между Турция и Русия за създаване на демилитаризирана зона в провинция Идлиб, постигнато през септември 2018 г. То позволи да се избегне настъпление на сирийските военни в район, смятан за един от последните бастиони на опозицията.Официален Дамаск твърди, че въздушните удари са били нанесени срещу обекти на джихадисти.", "date": "2019.05.04", "title": "110 въздушни удара на руски и сирийски военни срещу Хама и Идлиб"}
{"url": "https://news.bg/disasters/evakuiraha-2-mln-dushi-v-indiya-i-bangladesh-zaradi-fani.html", "text": "Индийските власти успяха да евакуират над 1 милион души, които се оказаха застрашени от приближаващия тропически циклон \"Фани\", предаде Би Би Си.В петък стихията достигна щата Ориса в североизточната част на Индия, където силните ветрове и проливните дъждове доведоха до смъртта на 8 до 12 души.Общият брой на жертвите в страната достигна 16.В Бангладеш също бяха евакуирани над 1милион души заради циклона.\"Фани\" е една от най-опасните тропически бури, които връхлетяха региона през последните години.", "date": "2019.05.04", "title": "Евакуираха 2 млн. души в Индия и Бангладеш заради „Фани“"}
