{"url": "https://news.bg/int-politics/dzhim-matis-napuska-pentagona.html", "text": "Министърът на отбраната на САЩ Джим Матис напуска поста си в края на февруари, съобщи в Туитър американският президент Доналд Тръмп.В постинга си той заявява, че ген. Матис ще се пенсионира, след като две години е бил част от неговата администрация.\"По време на службата на Джим беше постигнат огромен напредък, особено по отношение на придобиването на нова бойна техника.\" - пише Тръмп.Той допълва, че скоро ще бъде обявено името на новия министър на отбраната и изразява благодарност към Матис.Междувременно Би Би Си съобщи, че Джим Матис подал оставката си, като в писмо до Тръмп е поискал да се оттегли като шеф на Пентагона, не да бъде пенсиониран.\"Тъй като сте в правото си да имате министър на отбраната, чиито възгледи са по-близки до Вашите, смятам, че е правилно да напусна поста. Последният ден от моята служба ще бъде 28 февруари 2019 г. - дата, до която има време да определите мой приемник и да потвърдите неговото назначаване\" - казва министърът в писмото си.От писмото се вижда, че между него и президента са възникнали разногласия за отношението съюзниците и към международния ред, както и към Русия и Китай, които Матис категорично определя като зловредни държави.\"Смятам, че подходът ни трябва да е решителен и недвусмислен към онези страни, чиито стратегически интереси все повече се конфронтират с нашите. Ясно е, че Китай и Русия, например, искат да оформят свят, съвместим с техния авторитарен модел, и да могат да налагат забрани на другите нации за решенията им по отношение на икономиката, дипломацията, сигурността. Да прокарват собствените си интереси за сметка на своите съседи, на Америка и на съюзниците ни. Ето защо трябва да използваме всички инструменти на американската власт да осигурим общата си отбрана.Моите възгледи за уважение в отношението ни към съюзниците, както и ясната ми представа за двете зловредни държави - наши стратегически конкуренти, са поддържани и подкрепени със знания - плод на повече от четири десетилетия задълбочаване в тези проблеми. Трябва да направим всичко възможно, за да развиваме такъв международен ред, който е най-благоприятен за нашата сигурност, просперитет и ценности, и ние сме подкрепени в това усилие от солидарността на нашите съюзници.\" - пише ген. Матис.на писмото му беше публикуван от сайта \"The Atlantic\" и други американски издания. Съобщението за оставката му идва само ден, след като Тръмп обяви, че . Появиха се множество коментари, че позицията на Пентагона по този въпрос е била различна от тази на президента и че военните експерти са се опитали да го убедят да не предприема такава стъпка. Тя предизвика остри реакции на несъгласие, включително в средите на Републиканската партия.", "date": "2018.12.20", "title": "Джим Матис напуска Пентагона"}
{"url": "https://news.bg/int-politics/stranite-ot-es-se-razbraha-za-oryazvane-s-30-na-emisiite-ot-kamioni-i-avtobusi.html", "text": "Министри от страните членки на Европейския съюз постигнаха съгласие да намалят емисиите на въглероден диоксид (CO2) от камиони и автобуси с 30 процента до 2030 г. Това обявиха от австрийското председателство на ЕС, цитирани от \"Ройтерс\".Представителите на европейските правителства също така са се договорили за временна цел от 15% намаление до 2025 г. спрямо равнищата през 2019 г.Страните от Общността ще трябва да постигнат компромис в преговорите с Европейския парламент, който предвижда по-високата цел от 35% намаляване на емисиите до 2030 г.", "date": "2018.12.20", "title": "Страните от ЕС се разбраха за орязване с 30% на емисиите от камиони и автобуси"}
{"url": "https://news.bg/society/373-mln-lv-sa-prihodite-ot-vinetki-za-2018-godina.html", "text": "Над 800 000 хартиени винетки за 2018 г. има в разпространителската мрежа - бензиностанции, офиси на \"Български пощи\", областните пътни управления и гранично контролно-пропускателните пунктове, информират от Агенция \"Пътна инфраструктура\" (АПИ).От всичките винетки 35 902 броя са годишни стикери. 137 595 броя са тримесечни, 114 892 броя месечни и 241 249 броя седмични стикери.Различни видове хартиени винетки - месечни, седмични и дневни, има и за тежкотоварните превозни средства.Шофьорите, на които до края на 2018 година им предстои пътуване и в момента нямат валиден стикер, могат да купят предпочитаната хартиена винетка и ако нейната валидност изтича през 2019 г. не е задължително да я конвертират в електронна.Преобразуването е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност.От началото на годината до средата на настоящия месец декември са продадени хартиени винетки на стойност 373.1 милиона лева. От тях 264.3 млн. лв. са от продажбата на стикери за леки автомобили, а 108.7 млн. лв. са от останалите видове превозни средства.На дирекция \"Социално подпомагане\" са предоставени 232 033 броя безплатни годишни винетки за леки автомобили, които са на стойност 22.5 млн. лв. и са за сметка на бюджета на АПИ.", "date": "2018.12.20", "title": "373 млн. лв. са приходите от винетки за 2018 година"}
{"url": "https://news.bg/crime/sadyat-domoupravitel-ubil-saseda-si-pri-svada.html", "text": "Окръжната прокуратура в Благоевград е внесла за разглеждане в съда обвинителен акт срещу Р.Т. за причинена от него смърт по непредпазливост.Обвиняемият живеел на първи етаж в блок на ул. \"Свобода\" в Благоевград и бил домоуправител на входа. Той и жертвата - мъж с инициали Н.Е., често влизали в конфликти заради поведението на убития.Н.Е. злоупотребявал с алкохола и често правел шумни събирания със силна музика пред входа.На 10 юли 2017 г. около 20 часа двамата се срещнали пред дома на Т. и отново възникнало пререкание помежду им. Тогава подсъдимият взел от земята две парчета от бетонова плоча. Първоначално само замахнал с едното към съседа си, след което го хвърлил и го ударил по главата.При пострадалия дошли свидетели на инцидента, които сигнализирали за случилото се на телефон 112.Пострадалият бил транспортиран в спешния център в Благоевград, а на следващия ден бил откаран в клиника по неврохирургия в столична болница, където му била извършена операция.Предполагало се, че е възстановен, но в деня на изписването си внезапно се почувствал зле. Въпреки незабавно оказаната лекарска помощ мъжът починал.От извършената съдебномедицинска експертиза станало ясно, че причината за смъртта е масивна белодробна тромбемболия, която била причинена от нанесената черепно-мозъчна травма.За подобно деяние законът предвижда наказание \"лишаване от свобода\" от 3 до 12 години.", "date": "2018.12.20", "title": "Съдят домоуправител, убил съседа си при свада"}
{"url": "https://news.bg/politics/dogan-zove-za-programen-parlamentaren-kabinet.html", "text": "Нито една партия в момента няма необходимия политически и експертен капацитет за постигането на тази стратегическите цели на България, затова и почетният председател на ДПС Ахмед Доган иска промяна в модела на управление - програмен парламентарен кабинет за ускорено догонващо развитие на България.Според него българският парламент има като цяло този ресурс.Предложението си Ахмед Доган прави в словото си пред елита на ДПС по време на събирането им за края на годината. , което стана вече традиция, е публикувано на сайта на партията.\"Изрично подчертавам, че промяната на \"модела\" не предполага смяна на \"системата\", която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България.\"Ахмед Доган обяснява, че политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание. Така парламентарните избори определят правото и тежестта на участие на политическите сили.Според него към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия.\"Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен \"работен\" проект с динамични параметри за ускорено развитие на страната по приоритети и сектори.\"Според Доган програмният парламентарен кабинет за ускорено догонващо развитие ще е сериозен тест за това - доколко сме узрели и готови да надмогнем нашето партийно-политическо его и да направим нещо съществено за стандарта на живот на хората.Това, което се иска, по думите на Доган на следващите избори - европейските, местните и на следващите парламентарни, всяка партия да представи проект за ускорено развитие на страната, които да предизвикат обществен дебат.В словото си почетният председател на ДПС разглежда философски динамиката на политическото време: Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето.Според него мигрантската вълна към Европейския съюз е поставила на критично изпитание базовите ценности на европейската културна и мисловна история, предизвикали са срив на мултикултурността и криза на толерантността.Като обща политическа реалност в целия Европейски съюз, Доган посочва, че политиката се е превърнала в ситуативна игра за търсене временни баланси за потушаване на социалното недоволство и напрежение. Това е тупикова ситуация, от която може да се излезе само с обща визия за света плюс продуциране на общоприемлив ред, включително и на световен ред.\"А готов ли е ЕС за подобен ангажимент към себе си и към света\", пита Доган.\"В този ред на мисли и Свободата копнее да бъде \"разумна свобода\". В противен случай Улицата ѝ зове другото лице на неразумност, ситуативност и емоционалност... Защото Свободата знае от опит, че може да бъде и помитащ всички деструктивен субект на безредието...\"Ахмед Доган отчита и смяната на визията и модела за развитие на света от отворен и преобладаващо позитивен към затворен свят на \"борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността.\"\"Светът става все по-неопределен и непредвидим с очевидно увеличаване на рисковите полета и санитарните зони\", посочва Доган и допълва, че е видима тенденцията не само за нестабилност и несигурност, но и общо внушение за събуждане на духа на Злото.\"Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения.\"Доган предупреждава, че надмощие взимат агресивният негативизъм в човешките взаимоотношения, \"меркантилизмът е на път да погълне хуманизма\". \"Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос \"обществения договор\" между партии и избиратели, което рефлектира пагубно върху самата същност на представителната демокрация.\"Доган се тревожи и за бъдещето на политическата субектност на основните институции и на системните партии, която се тресе и което създава \"предпоставки за превръщането на Улицата в основен играч в политиката.\"Почетният председател на ДПС предупреждава и за избуяването на популизмите и национализмите, а в последните години според него всички политици в България имат една обща черта: всички станаха \"майстори на спорта\" в печеленето на врагове - лични, партийни и институционални.Ниското ниво на политическата класа избива в \"пара-политически дебати, които постоянно се захранват от самопроизвеждащи се скандални ситуации.\" Доган критикува това, че политиците ни не продуцират събитията, а вървят след тях. Освен това предупреждава, че \"Когато Улицата започва да инициира промени в политическото статукво, значи нещата са изпуснати и е вече твърде късно.\"Бедността, престъпността, корупцията, демографската криза, продължаващата емиграция, спадът на чуждестранните инвестиции. Доган е шокиран и от това, че не само бедни, но и български бизнесмени бягат от страната и инвестират в други страни.Според Доган сега нямаме нито пазарна икономика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса.Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели.Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото.Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Затова и според Доган е крайна необходимостта от повече държавност в икономиката, но това не е протекционизъм. Правят го всички европейски страни с развити икономики и това е основен приоритет на държавата в условията на пазарна икономика и демокрация.В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с още едно поколение се обричаме да бъдем най-бедната страна в ЕС.\"", "date": "2018.12.20", "title": "Доган зове за програмен парламентарен кабинет "}
{"url": "https://news.bg/world/zapadat-obvini-kitay-v-bezpretsedenten-kibershpionazh.html", "text": "Министерството на правосъдието на САЩ съобщи, че е повдигнало обвинения срещу двама китайци за провеждане на световна хакерска кампания, информират местни медии.Китайците Чжу Хуа и Чжан Шълун са обвинени в заговор за проникване в компютърни мрежи, финансови престъпления и кражба като част от дългогодишна кампания за кражба на информация от чужди правителства и десетки компании.С помощта на хакерската група \"Advanced Persistent Threat 10\" или \"APT10″, другите имена са \"Red Apollo\" и \"Stone Panda\", обвинените са откраднали информация от най-малко 45 американски технологични компании и правителствени агенции.Прокуратурата също обвинява двамата, че са действали в сътрудничество с китайското правителство.Китай трудно може да се преструва, че не е отговорен за тези действия, обяви на пресконференция заместникът на главния прокурор Род Розенстийн.Кибершпионажът е започнал през 2006 г. Обвинените са започнали да крадат интелектуална собственост и друга информация от компании от началото на 2014 г.Китайците са атакували компании от \"най-малко 12 държави\".\"Целта на Китай, казано просто, е да замени САЩ като най-голямата световна суперсила\", заяви директорът на ФБР Кристофър Рей.САЩ, Великобритания, Германия, Австралия, Канада и Япония съвместно осъдиха хакерските действия.\"Гардиън\" пише, че Великобритания и САЩ са предприели безпрецедентна стъпка с повдигането на обвинения на хакери, свързани с китайското правителство.Обединеното кралство подчертава, че кампанията в Европа, Азия и САЩ е нарушение на китайските двустранни и международни ангажименти.Хакерите също така са откраднали информация от 100 000 американски военнослужещи от ВМС.Групата е била организирана повече като корпорация, отколкото като престъпна банда.", "date": "2018.12.20", "title": "Западът обвини Китай в безпрецедентен кибершпионаж"}
{"url": "https://news.bg/int-politics/putin-zagatna-che-pak-shte-se-zheni.html", "text": "Руският президент Владимир Путин обяви, че вероятно ще трябва да се ожени отново, но не уточни за кого. Това стана ясно от голямата му годишна пресконференция, която се проведе днес.66-годишният Путин, който ревниво пази неприкосновеността на личния си живот и този на най-близкото му семейно обкръжение, отговори на въпрос, поставен от журналист.\"Като порядъчен човек, ще трябва да го направя в един момент\", каза Путин с усмивка.Путин беше женен за Людмила Путина от 1983 г. до развода им, обявен през 2013 г.Техните дъщери, Катерина и Мария, и двете в началото на 30-те си години, не участват в политиката и остават твърдо извън светлината на прожекторите.След като Путин се разведе със съпругата си Людмила, се появяваха различни слухове около личния му живот. Руски вестник съобщи, че той е във връзка с Алина Кабаева, бивша звезда на руската художествена гимнастика, въпреки че Путин отхвърли твърдението.\"Ройтерс\" съобщи през 2016 г., че бизнесмен с връзки с приближени на Путин е прехвърлил собственост върху имущество на сестрата и бабата на Алина Кабаева.", "date": "2018.12.20", "title": "Путин загатна, че пак ще се жени"}
{"url": "https://news.bg/politics/dimov-nastoyava-za-spravedliv-prehod-kam-niskovaglerodna-ikonomika-ot-es.html", "text": "Министър Нено Димов участва в последното за 2018 година заседание на Съвета на Европейския съюз по околна среда, на което министрите на околната среда на страните от ЕС обсъдиха установяването на стандарти за емисиите на СО2 от нови тежкотоварни автомобили, Регламента за Програма LIFE за следващия програмен период и дългосрочната визия за неутрална по отношение на климата икономика.Основна цел на програмата е да допринесе за прехода към чиста, енергийно-ефективна и нисковъглеродна икономика. За България е изключително важно да бъде подпомогнато постигането на географски баланс при прилагането на програмата.Министрите постигнаха общ подход по предложението за Регламент за определяне на стандарти за въглеродни емисии от нови тежкотоварни превозни средства. Дискутирани са заложените цели за намаляване на емисиите, механизмът за стимулиране на нулево и нискоемисионни автомобили, както и предвиденият през 2022 г. преглед на постигнатото.Очаква се новото законодателство да допринесе за намаляване на емисиите на CO2 от тежките превозни средства в съответствие с изискванията на политиката на ЕС по климата и Парижкото споразумение, както и за намаляване на замърсяването на въздуха.Документът насърчава внедряването на нови технологии, намаляващи разхода на гориво, с което ще се намалят експлоатационните разходи за производителите и транспортните разходи за потребителите.Постигнат е и частичен общ подход по предложението за Регламент за създаване на Програма LIFE за финансиране на дейностите в областта на околната среда и климата за програмен период 2021-2027 г.Европейската комисия представи и своята Стратегическа дългосрочна визия за просперираща, модерна, конкурентоспособна и неутрална по отношение на климата икономика. Димов посочи, че Стратегията представлява подходяща база за провеждането на задълбочена и всеобхватна дискусия на всички нива. Водещи принципи за нашата държава са разходо-ефективността, отчитането на националните специфики, техническата неутралност и не на последно място - справедливия преход.Изрично е посочено, че България поддържа позицията си и категорично не приема по-нататъшна ревизия или увеличаване на амбицията на ЕС по отношение на установените цели до 2030 г.Димов подчерта, че държавите членки следва да имат достатъчен марж при залагане на дългосрочните си политики, за да се гарантира отчитането на националните особености, енергийния микс, потенциала за намаление на емисиите в различните сектори, икономическото развитие, инвестиционния климат и социалния ефект от планираните мерки.", "date": "2018.12.20", "title": "Димов настоява за справедлив преход към нисковъглеродна икономика от ЕС"}
{"url": "https://news.bg/world/10-dushi-sa-raneni-pri-vryazvane-na-avtomobil-v-avtobusna-spirka-v-germaniya.html", "text": "Десет души са ранени при врязване на автомобил в автобусна спирка в западногермански град, информира \"Ройтерс\", позовавайки се на полицията.Инцидентът е станал в Реклингхаузен. Шофьорът на автомобила и още девет души са ранени. Един от пострадалите е в тежко състояние.Към момента не е ясна причината за инцидента, обявиха от полицията.Германия засили мерките за сигурност от декември 2016 г., когато бежанец от Тунис открадна камион, уби шофьора и се вряза в коледен базар. ", "date": "2018.12.20", "title": "10 души са ранени при врязване на автомобил в автобусна спирка в Германия"}
{"url": "https://news.bg/politics/bsp-iska-10-namalenie-na-taksa-smet-za-stolichani.html", "text": "Общинските съветници от БСП в СОС предлагат такса смет за софиянци през следващата година да бъде намалена с 10%, коментира заместник-председателят на Комисията по финанси и бюджет от групата на социалистите Иван Таков.\"Има начин това да се случи. За последните 5 години Столична община е събрала от софиянци 115 милиона лева повече, отколкото е изразходвала за дейности по чистотата. Както е известно, парите, събирани от такса смет, може да бъдат разходвани единствено и само за дейности по чистотата\", обясни той.\"За 2019 година е планирана рекордна сума в план сметката за чистота - 206 милиона лева. Затова настояваме бюджетът за миене на улици в града да бъде чувствително завишен. Това има съвсем пряко отношение и с чистотата на въздуха - един много сериозен проблем за София, с който така и не могат да се справят управляващите\", коментира Таков и допълни, че за последните 10 години средствата за чистота в София са били увеличени с над 60%, но столицата в никакъв случай не е с 60% по-чиста.Заместник-председателят на СОС от БСП Милка Христова е възмутена, че Йорданка Фандъкова Дончо Барбалов не присъстват на сесията.\"Явно те предпочетоха да събират овации покрай пускането на трамваите по ул. \"Граф Игнатиев\" и затова ги нямаше. Само предполагам, защото никой не счете за необходимо да обясни тяхното отсъствие от сесията\", коментира Христова.\"Разбирам необходимостта от саниране на имиджа на Столична община след поредицата от неблагополучия с ремонта на ул. \"Граф Игнатиев\", но с колегите от групата на БСП не приемаме подобно отсъствие, когато на сесията се разглежда толкова важен за града доклад, като този с план сметката по чистотата\", допълни тя.Христова обясни, че \"за поредна година такса смет за физически лица ще бъде определяна на база данъчна оценка на имота, а не на база количество произведен боклук. Това е изключително несправедливо. Оказва се, че сам човек, живеещ в голям апартамент, ще плаща по-висока такса смет отколкото многолюдно семейство в гарсониера\".\"По наше настояване през 2016 година кметът Йорданка Фандъкова даде едно обещание, което така и не изпълни, а именно - Столична община да започне сама да организира дейностите по чистотата, по извозване и оползотворяване на отпадъците\", обясни зам. председателят на СОС.\"В момента тази дейност се извършва основно от външни оператори, в чиито джобове традиционно изтича огромна част от събраните средства от такса смет от софиянци\", добави тя.От Столична община, без обществена поръчка, общинско дружество \"Чистота Искър\" получава 9 милиона лева. 7 милиона от тях се дават на външен оператор. \"Столична община не трябва да аутсорсва тази изключително важна услуга, а е длъжна да създаде собствено общинско дружество или да укрепи съществуващото, за да извършва тези дейности\", коментира Милка Христова.", "date": "2018.12.20", "title": "БСП иска 10% намаление на такса смет за столичани"}
{"url": "https://news.bg/world/pompeo-sasht-se-nadyavat-na-sreshta-tramp-kim-chen-un-v-nachaloto-na-2019-g.html", "text": "Държавният секретар на САЩ Майк Помпео изрази надежда, че втората среща между президента Доналд Тръмп и лидера на КНДР Ким Чен-ун ще се проведе в началото на 2019 г., информира АФП., каза той в интервю за радио KNSS Radio от щата Канзас.Помпео, който четири пъти посети Северна Корея през тази година, поясни, че ситуацията \"без съмнение\" се е подобрила от възникналото през 2017 г. напрежение.Не са изпитвани ракети, не са провеждани нови ядрени тестове. Днес сме в по-добра позиция, смята той.- първата среща между лидерите на двете държави от Корейската война (1950-1953).", "date": "2018.12.20", "title": "Помпео: САЩ се надяват на среща Тръмп-Ким Чен-ун в началото на 2019 г. "}
{"url": "https://news.bg/politics/vmro-predupredi-za-gavra-s-balgari-v-bosilegrad-i-spreni-na-granitsata-detski-podaratsi.html", "text": "\"Сърбия отново се изгаври с българското малцинство в Западните покрайнини. Това е недопустима поредна проява, която този път е насочена срещу деца. Искаме спешна и нарочна реакция от Министерството на външните работи на България\", се казва в позиция на ВМРО - Българско национално движение във връзка с прессъобщение на Културно-информационния център - \"Босилеград\", който е неправителствена организация на българската общност в региона. От него става ясно, че граничните власти на Сърбия са спрели бус с подаръци за децата, изпратени от отдел \"Култура\" на Столична община.От информацията се разбира, че за предстоящите Коледни празници, КИЦ \"Босилеград\", съвместно с Дирекция \"Култура\" към Столична община организират предварително заявено тържество за децата от основното училище и предучилищните заведения в Босилеград. Столична община осигурява 180 коледни пакетчета за децата и календари, съобщават ВМРО.Те са \"изненадани\", че микробусът с подаръците е задържан и върнат обратно от сръбските митнически власти на ГПП \"Олтоманци - Рибарци\".\"Това освен пореден опит за натиск и потъпкване правата на българското национално малцинство в този забравен от сръбската държава край, е и ярка проява на неуважение към такава важна българска институция, каквато е Столичната община. Действията на граничарите едва ли са тяхна лична преценка\", обясняват те.\"Това за нас са координирани действия от страна на държавата, както бяха и тези с , с манипулацията на избора на Националния съвет на българското малцинство и още десетки подобни \"инциденти\", които просто не станаха медийно достояние\", коментират ВМРО и допълват, че това за тях е \"доказателство за лицемерна политика на Република Сърбия спрямо България и явно незачитане на добросъседските отношения между двете държави\".\"Проявата е още по-отблъскваща, тъй като е в навечерието на най-светлия християнски празник - Рождество Христово, време за смирение, добронамереност и грижа за хората в нужда, и особено към децата. Тя е в разрез с християнските принципи и морал. На съвестта на местните власти и идеолозите на този фарс остава разочарованието на децата от това, че тази година Дядо Коледа не можа да ги зарадва с коледни подаръци\", обяснява ВМРО.Те настояват за спешна реакция от страна на Министерството на външните работи на Република България. Призовават вицепремиера Екатерина Захариева да поиска обяснение от посланика на Република Сърбия в София за \"скандалните действия на държавата, която представлява като дипломат\" и заявяват, че по този случай ще сезират и европейските институции.", "date": "2018.12.20", "title": "ВМРО предупреди за гавра с българи в Босилеград и спрени на границата детски подаръци "}
{"url": "https://news.bg/world/zemetresenie-7-4-po-rihter-na-iztochnoto-kraybrezhie-na-rusiya.html", "text": "Земетресение с магнитуд 7,4 по Рихтер е регистрирано до източното крайбрежие на Русия, съобщава американската геоложка служба.Епицентърът е на 82 километра западно от Камчатския край, част от Далекоизточния федерален окръг.Руски медии информират, че е обявено предупреждение за цунами за крайбрежните райони на Източна Русия. Възможно е образуването на големи вълни в радиус 300 километра от епицентъра.Природното бедствие е регистрирано в петък сутринта местно време на 9,6 километра дълбочина, според американската служба.Няма опасност от цунами за Аляска или Хавайските острови.", "date": "2018.12.20", "title": "Земетресение 7,4 по Рихтер на източното крайбрежие на Русия"}
{"url": "https://news.bg/world/prezidentat-na-ungariya-se-podpisa-pod-sporniya-zakon-v-trudovoto-zakonodatelstvo.html", "text": "Президентът на Унгария съобщи, че се е подписал под спорните законодателни промени в трудовото законодателство, които силно увеличават часовете извънреден труд, които работодателите могат да изискват от работниците, информира АП.В съобщение Янош Адер отбелязва, че е проучил одобрения през миналата седмица закон в парламента и е установил, че е в съответствие с конституцията на Унгария и европейските стандарти. Той уверява, че не поставя под риск правата на работниците.През последната седмица се проведоха протестни демонстрации срещу политиката и други мерки на правителството на премиера Виктор Орбан. По време на демонстрациите имаше сблъсъци между протестиращите и полицията.", "date": "2018.12.20", "title": "Президентът на Унгария се подписа под спорния закон в трудовото законодателство"}
{"url": "https://news.bg/world/ukrayna-sas-zakon-prinuzhdavasht-proruskata-tsarkva-da-dobavi-ruska-kam-imeto-si.html", "text": "Украинските депутати приеха проектозакон, който може да принуди подкрепяната от Москва църква в Украйна да добави \"руска\" към името си, информира \"Ройтерс\".Целта е да се ограничи влиянието на подкрепяните от Русия духовни лица, които според Киев са заплаха за националната сигурност.В събота Украйна създаде нова православна църква, която е независима от Москва. Украинското правителство смята, че това е важна крачка към предотвратяване руска намеса в украинските дела.На ежегодната си пресконференция руският президент Владимир Путин предупреди за вероятност от възникване на кръвопролития.Приетото днес законодателство задължава всяка религиозна организация, чиито център на управление е базиран в държава, която води война срещу Украйна или е окупирала нейна територия, да промени името си, за да отразява това. Новият законопроект може да принуди името на църквата да бъде променено на Руска православна църква в Украйна., обяви председателят на парламента Андрей Парубий., добави той.Украинската православна църква (Московската патриаршия) призова президента Петро Порошенко да наложи вето върху законопроекта, тъй като е дискриминиращ и \"води до безпрецедентни последствия в обществото\".", "date": "2018.12.20", "title": "Украйна със закон, принуждаващ проруската църква да добави \"руска\" към името си"}
{"url": "https://news.bg/int-politics/gartsiya-sistemata-moy-chovek-sreshtu-reformite.html", "text": "Най-новите икономически данни на страната само на пръв поглед изглеждат оптимистично: след срив с 25 процента от 2008 г. насам, през 2017 гръцката икономика отбеляза ръст от 1,4 процента - но това бе най-ниският в целия ЕС. Безработицата това лято падна под 20 процента - от 27,5 на сто през 2013 година. Но тя щеше да е значително по-висока, ако половин милион гърци, сред които и 180 хиляди с висше образование, не бяха напуснали страната от началото на кризата. Отрезвяващо е заключението в последния доклад на Световния икономически форум за конкурентоспособността: по този показател Гърция е предпоследна в ЕС, по-зле е само Хърватия.Авторът на публикацията в \"Нойе Цюрихер Цайтунг\" (НЦЦ) Екехард Крафт обяснява, че бюджетът на страната е бил консолидиран масивни промени в данъците. Според него, данъчното бреме днес е още по-неравномерно разпределено от преди, а правителството и финансовите органи не са били способни или готови да противодействат на укриването на данъци. Постигнатият бюджетен излишък пък правителството се кани да използва за нови подаръци в социалната сфера и за нови назначения в обществения сектор - което не е учудващо, тъй като през идната година предстоят избори.Всичко това напомня печално на старите практики, четем по-нататък в публикацията. Управляващите нямат никаква дългосрочна визия за страната, което констатира също и Международният икономически форум: в неговата класация страната заема 135-то място от общо 140 страни.Държавните фирми бяха пощадениПо време на кризата се очерта една трайна тенденция в курса на управляващите, констатира изданието и обяснява: \"Те се отнесоха много по-благосклонно към заетите в администрацията и към държавните предприятия и фирми. Заплатите и там бяха съкратени, но почти нямаше уволнени хора - в най-лошия случай имаше предсрочно пенсионирани, докато в същото време стотици хиляди, заети в частния сектор, останаха без работа. Дори малцината държавни служители, които бяха съкратени заради груби нарушения на техните служебни задължения, бяха върнати на работа от сегашното правителство\".В резултат на това числеността на държавната администрация отново набъбна почти до старите си размери от 2010 година. По-ефективна и по-професионална обаче тя не стана. Провалът на държавния апарат си пролича особено трагично по време на унищожителния горски пожар в Атика през това лято, в който загинаха близо 100 души: никой не се сети да евакуира хората навреме, а пожарната и полицията действаха лошо и напълно некоординирано.Проявите на непотизъм и клиентелизъм изобщо не са изчезнали, дори обратното - днес те се практикуват, може би, още по-нагло от преди, пише Екехард Крафт и дава няколко примера: премиерът Ципрас назначи свой братовчед на важен пост в правителството, а бащата на Никос Папас, министър от кабинета и близък довереник на гръцкия премиер, оглави одържавената транспортна компания в град Солун.Особено възмущение породи назначаването на стар приятел на Ципрас като специален съветник по стратегическото планиране - без човекът да има някакъв опит и познания в тази област. Така че от келнер той стана съветник на премиера. И това не е всичко: процедурата за оценяване и избор на кандидатите за високи постове в отделните министерства на практика се заобикаля по напълно непрозрачен начин, въведен навремето от тогавашния вътрешен министър Павлопулос, който днес е държавен глава. Де факто става дума за система, която позволява да се избират \"свои хора\", констатира НЦЦ.Съдебната система пък стана още по-тромава и абсурдна - съдебните процедури отнемат средно по 52 месеца - по този показател Гърция е по-зле от 154 други държави.Защо спасиха Гърция?Заключението, което швейцарското издание прави, е следното: старата система оцеля, което е следствие (може би неволно) и от спасителните програми за Гърция. Именно на това обърна внимание още миналата година депутатът от либералната партия \"Тo Potami\" Милтос Киркос пред Европейския парламент. Но основната цел явно и бездруго е била съвсем различна, пише изданието: Гърция бе спасена, не за да бъде реформирана, а за да не се допусне излизането ѝ от еврозоната. Колко голяма е нуждата от реформи показва едно допитване до висококвалифицирани гърци, напуснали страната: като първа причина за решението си те посочват незачитането на личните качества и компетенции, както и корупцията. Икономическата криза идва чак на второ място.", "date": "2018.12.20", "title": "Гърция - системата \"мой човек\" срещу реформите"}
{"url": "https://news.bg/crime/minyu-staykov-ostava-v-aresta.html", "text": "Апелативният специализиран съд остави в ареста собственика на \"Винпром - Карнобат\" Миню Стайков, предаде БНР. Стайков влезе в съдебната зала с инвалидна количка, а адвокатите му обясниха, че в края на октомври е получил инфаркт. Освен това, те заявиха, че по време на престоя си в ареста доверителят им е отслабнал с 10 кг.Съдът обаче прецени, че Стайков може да се лекува и в болницата на затвора, а ако лекарите преценят - да бъде транспортиран в друго лечебно заведение.Стайков е, че ръководител на организирана престъпна група за производство на цигари без бандерол, данъчни престъпления и пране на пари.В ареста е от три месеца, заедно с още двама души. Синът му Стайко Стайков се издирва с европейска заповед за арест и с червена бюлетина.Припомняме, на 5 септември, специализираната прокуратура започна разследване и  ООД, \"Сис Индустрийс\" ООД и \"Топаз Мел\" ООД.Ден по-късно стана ясно, че  за участие в организираната престъпна група, ръководена от Миню Стайков.", "date": "2018.12.20", "title": "Миню Стайков остава в ареста"}
{"url": "https://news.bg/society/babh-ne-otkri-pestitsidi-v-zelenchutsite-po-pazarite.html", "text": "762 проверки на пазарите в страната извършиха от Българската агенция по безопасност на храните (БАБХ).Инспектирани бяха както фермерските пазари, така и обекти за търговия на дребно, които предлагат храни, плодове и зеленчуци директно от производител.След тематичната проверка са съставени общо 17 акта за нарушения и са издадени 4 предписания.Насочени за унищожаване са повече от 190 кг храни от животински произход - млечни продукти, месни заготовки и разфасовки, както и 178 броя яйца заради неправилно съхранение и липсващи идентификационна маркировка и документи за произход.Взети са 68 проби от месни заготовки, кисело мляко, сирене, кашкавал, извара и яйца за изпитвания за показатели за безопасност.От получените резултати е установена една несъответстваща проба от сурово краве мляко, взета от млекомат.64 проби от плодове и зеленчуци са дадени за анализ за наличие на пестициди. Не са открити несъответстващи резултати.Сред най-честите установени нарушения са предлагането на плодове и зеленчуци без документи за произход, продажба на пресни плодове (ябълки и грозде) без обозначения за произход и клас на качество, търговия на млечни продукти без идентификационна маркировка, липса на лични здравни книжки на продавачите на щандовете, непълна информация на етикета на пресните плодове и зеленчуци и търговия на храни от животински произход без идентификационна маркировка и документи за произход.Проверките се правят за да се установи дали се спазва законодателството за храните, прилагат се добри практики по време на съхранение и се спазват изискванията за етикетирането на храните.", "date": "2018.12.20", "title": "БАБХ не откри пестициди в зеленчуците по пазарите"}
{"url": "https://news.bg/world/litva-razbi-ruska-shpionska-mrezha.html", "text": "Премиерът на Литва Саулиус Сквернялис съобщи, че балтийската държава е разбила местна шпионска мрежа, която е работила за Русия и е представлявала заплаха за националната сигурност, информира АФП.Той обяви информацията, след като представители на властите разкриха, че са задържали няколко граждани на Литва и един руснак. Те са заподозрени в шпионаж.\"\", каза министър-председателят пред осведомителната агенция.По думите му те са провеждали методични действия срещу държавата.Министерството на външните работи на Русия определи случая като още един пример за \"русофобска политика\".Сред задържаните по-рано тази година е бившият депутат Алгирдас Палецкис.Според прокуратурата руските разузнавателни служби се интересуват най-вече от информация относно течащ наказателен случай, който се отнася до опити да се попречи на Литва да се превърне в независима държава през 1991 г.По-рано тази година прокуратурата поиска петима руснаци, включително и бивш министър, и гражданин на Беларус да бъдат осъдени задочно във връзка с атака срещу телевизия през януари 1991 г., при която загинаха 14 цивилни.Присъдата се очаква през февруари. Москва нарече процеса \"нелегитимен\" и отхвърли молба за екстрадиране на заподозрените и разпит на бившия съветски лидер Михаил Горбачов, който е на 87-годишна възраст.", "date": "2018.12.20", "title": "Литва разби руска шпионска мрежа"}
{"url": "https://news.bg/crime/spetsprokuraturata-pak-iska-da-vkara-ivancheva-zad-reshetkite.html", "text": "Специализираната прокуратура поиска да бъде отменено   от вчера за пускането на Десислава Иванчева, Биляна Петрова и Петко Дюлгеров под домашен арест.Припомняме,  бившата кметица на столичния район \"Младост\" и нейната заместничка. Решението на съда обаче е с отложено изпълнение до 12 часа на 22 декември, събота.Според държавното обвинение са налице всички предпоставки за постоянното задържане на Иванчева, които се изискват по закон. Липсвала и промяна в обстоятелствата, налагащи ревизия на мерките - в хода на случилото се досега в съдебна зала не е разколебано и предположението, че именно те са извършили престъплението, за което са обвинени, пишат от прокуратурата.В същото време продължавала да съществува реална опасност подсъдимите да извършат ново престъпление.Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи, смятат спецпрокурорите.", "date": "2018.12.20", "title": "Спецпрокуратурата пак иска да вкара Иванчева зад решетките"}
{"url": "https://news.bg/politics/temenuzhka-petkova-ne-vizhda-monopol-na-beh.html", "text": "Не виждам да има монополно положение на Българския енергиен холдинг (БЕХ). Това заяви енергийният министър теменужка Петкова в рамките на участието си в ресорната комисия на парламента.По думите й пазарът не е само БЕХ и трите дружества.Българската независима енергийна борса работи независимо и прозрачно, увери министър Теменужка Петкова. Според нея няма как да се влияе на борсата. Спазваме националното законодателство и европейските правила, увери Петкова още депутатите. Освен това токът на борсата бил най-евтиният в Европейския съюз.Средната годишна цена за 2018 година е 39,71 евро за мегават час.Енергийната ни система така е ситуирана, че това са мощностите ни, каза тя. Цената на електроенергията, която била по-ниска в сравнение с региона, стимулирала хората да се отопляват на ток. За да се пристъпи към намаляване на тежестта върху бизнеса пък по отношение на въглеродните емисии трябвало да се направи сериозен анализ.Политиката на правителството е много ясна, целта ни е да стимулираме бизнеса, който да бъде конкурентоспосбен, обясни Теменужка Петкова.Цената на енергията за регулиран пазар няма да бъде променена скокообразно, обясни и шефът на регулатора Иван Иванов. КЕВР не може да взема прибързани и необмислени решения, допълни Петкова.Трябва да искаме промяна в правилата на Българската независима енергийна борса, настоя социалистът Жельо Бойчев. Според него има проблем с правилата за работата й. Той предложи да се възложи на министъра на енергетиката и на КЕВР час по-скоро да предложат промени, така че да има реален ефект.Според Бойчев родни предприятия ще загубят конкурентната си позиция в Европа. Това от своя страна ще доведе до загуба на работни места.", "date": "2018.12.20", "title": "Теменужка Петкова не вижда монопол на БЕХ"}
{"url": "https://news.bg/society/valchev-iska-ot-uchilishtnite-direktorite-merki-sreshtu-mrasniya-vazduh.html", "text": "Министърът на образованието и науката Красимир Вълчев разпореди на директорите на училища да предприемат мерки за опазване на здравето на учениците заради лошите прогнози за силно замърсяване на въздуха за днес и утре - 20 и 21 декември.Според заповедта на просветния министър директорите на учебните заведения трябва да уведомят родителите за очакваните критични стойности на замърсяване не въздуха. Това може да се случи на интернет страницата на училището или по друг канал.По преценка на родителя децата, които имат хронични белодробни заболявания, може да отсъстват от училище. Тези заболявания обаче трябва да са вписани в личната амбулаторна карта на детето, за да бъдат извинени отсъствията му.", "date": "2018.12.20", "title": "Вълчев иска от училищните директорите мерки срещу мръсния въздух"}
{"url": "https://news.bg/int-politics/erdogan-atakuva-sasht-za-sanktsiite-sreshtu-iran.html", "text": "Турският президент Реджеп Тайип Ердоган отново критикува санкциите на САЩ срещу Иран и се зарече да продължи да сътрудничи с Техеран, съобщава \"Асошиейтед прес\".Ердоган направи коментарите си по време на съвместна пресконференция с иранския президент Хасан Рохани.По думите му, Турция има за цел да увеличи двустранната търговия с Иран до 30 млрд. долара от сегашните 11 млрд. долара годишно.Американският президент Доналд Тръмп оттегли Америка през май от ядреното споразумение от 2015 г., което Иран сключи със световните сили, и отново наложи санкции върху Ислямската република. Турция е сред съюзниците на САЩ, които могат да продължат да купуват ирански петрол, стига да работят за намаляване на вноса.\"Санкциите на САЩ поставят регионалната сигурност и стабилност в опасност и ние не ги подкрепяме\", изтъкна Ердоган, добавяйки: \"Ще продължим да стоим до братския ирански народ.\"", "date": "2018.12.20", "title": "Ердоган атакува САЩ за санкциите срещу Иран"}
{"url": "https://news.bg/politics/48-chasoviyat-taen-arest-sazdava-usloviya-za-proizvol-smyata-advokat-ekimdzhiev.html", "text": "Забавяне на уведомяването на близките на арестувания може да се допуска само в изключителни случаи. Това заяви пред БНР адвокат Михаил Екимджиев относно наложеното вето върху промените в Наказателния кодекс за тайния арест до 48 часа, който дава възможност да бъдат задържани и непълнолетни и техните близки да научават това след 24 часа.Начинът, по който Евродирективата се транспонира в българския Наказателно-процесуален кодекс създава предпоставки затова да се използва винаги по субективна преценка на наблюдаващия прокурор, обясни юристът.\"Другото име на субективната преценка е произвол. Той (наблюдаващият прокурор - б.р.) може да задържи едно дете за 24 часа без да се уведомяват близките му по подозрение за извършено престъпление и затова той няма да носи никаква, подчертавам, никаква отговорност\", коментира адвокат Екимджиев.Относно думите на бившия вътрешен министър и настоящ председател на ПГ ГЕРБ Цветан Цветанов: \"какво толкова като няма да уведомяваме близките, нали той има право на адвокат, който адвокат веднага ще уведоми близките\", адвокат Екимджиев каза, че системно при подобни задържания, арестуваният не се информира, че има право на адвокат. Арестуваният бива държан без да му се дава възможно да се свърже нито с близки, нито с адвокат, допълни Екемджиев.По думите му тези промени са пореден ярък пример за перверзно транспониране, за побългаряване на директива, чиято цел е да подобри, да оптимизира правото на процесуална защита.Припомняме, държавният глава наложи вето върху промените в Наказателния кодекс.\"Автоматично със самото приемане на промените в НК няма да бъдат нарушени нито конституцията, нито конвенцията, но се създават изключително сериозни предпоставки за такива нарушения\", поясни адвокат Екимджиев.По думите му забавяне на уведомяването може да се допуска, само в изключителни случаи. Това са случаите на тежка организирана престъпна дейност, тероризъм, измами и т.н., поясни адвокат Екимджиев.\"Всички ние сме нормални хора, всички ние искаме да има борба срещу тероризма, срещу организираната престъпност, но лошият опит, който имаме от липсата на институционална култура, в прокурори, в полицаи за опазване на човешките права в България, ме кара да мисля, че с тези правомощия ще бъде злоупотребявано\", категоричен е адвокат Екимджиев.Адвокат Екемджиев се съгласи с опасенията, че с тези промени могат да бъдат погазени човешки права така, както и да се използват срещу неудобните за властта. \"Да, категорично смятам, че се прави затова. Вече имам опит със законите, предшестващи този\", каза тойПо думите му се вижда се как подобни възможности се насочват и се използват или срещу съвсем дребни риби, за съвсем обикновени, незначителни престъпления, за лични отношения, или за разчистване на сметки с политически и бизнес опоненти. Много рядко те засягат истинска, организирана престъпност, каза адвокат Екимджиев.Относно променената мярка за неотклонение на бившият кмет на столичния район \"Младост\" Десислава Иванчева и Биляна Петрова и дали в техния случай може да си стигне до съда в Страсбург, юристът заяви, че е проучил казуса.\"Този прекомерен арест с неоправднато задържане в продължение на повече от седем месеца и онези грозни сцени на изтезания и издевателства с прангите, сложени на краката на две жени с влошено здраве\", описа случая той.Пред БНТ адвокатът на Иванчева Марин Марковски заяви за ареста на Иванчева и на Петрова: \"нарушават се гражданските права, но ситуацията е много по-деликатна юридически.\".По думите му се получава се един много мъчителен параграф 22, в който трябва да се изпълни нещо, което е против текст на конституцията. Той е категоричен, че политиката трябва да се загърби когато става въпрос за закон.\"Законът трябва да бъде плод на разум, а не на политически борби\", подчерта адвокатът. Според Марковски проблемът в е прецизността на текста, а не в кръга на лицата.Адвокат Людмил Рангелов поясни, че този арест не е таен, както всъщност се оповестява. Той е на мнение, че ветото на президента е частично. Рангелов допълни още, че при арест кръгът на лицата не може да бъде предварително известен. И двамата смятат, че ако има проблеми с това вето, то то ще бъде преодоляно чрез правни норми.", "date": "2018.12.20", "title": "48-часовият таен арест създава условия за произвол, смята адвокат Екимджиев"}
{"url": "https://news.bg/society/babh-bori-afrikanskata-chuma-s-prilozhenie-za-smartfon.html", "text": "Българската агенция по безопасност на храните ще се бори с африканската чума по свинете чрез приложение за смартфон. Това стана ясно на провелата се днес междуинституционална среща, инициирана от дирекция Здравеопазване и хуманно отношение към животните и контрол на фуражите към Агенцията. В нея участваха представители на Изпълнителна агенция по горите към Министерството на земеделието, храните и горите и Националното ловно-рибарско сдружение \"Съюза на ловците и риболовците в България\".Акцент на срещата беше представянето на модул \"Лов\" - приложение за смартфони, чрез което се набират необходимите данни за отстреляни диви свине и взетите от тях проби. Мобилното приложение е разработено по поръчка на БАБХ.Очаква се то значително да облекчи процеса по обработването на данните за отстреляните диви свине и да даде възможност на ловците да виждат дистанционно резултата от изследването на изпратените проби. Това ще съкрати срока от изпращане на пробата до получаване на резултат. Повече няма да е нужно да се изпращат писма на хартиен носител, тъй като информацията вече ще бъде достъпна онлайн.На срещата се обсъди и епизоотичната обстановка в страната и в Европа и беше отбелязано, че са необходими още по-засилени мерки за овладяване на разпространението на африканската чума по свинете в страната.", "date": "2018.12.20", "title": "БАБХ бори африканската чума с приложение за смартфон"}
{"url": "https://news.bg/society/iztegliha-derayliraliya-vlak-kray-yakoruda.html", "text": "Изтеглиха влака, който тази сутрин дерайлира по линията Якоруда - Белица, информира Нова.Към 17.30 часа районът беше разчистен и движението на влакове беше подновено.Припомняме, около 6 часа сутринта , паднала върху релсите. При инцидента нямаше пострадали.Машинистът на влака Стоян Божков обясни, че не е имал никакво време за реакция.\"В последния момент го видях. Дръпнах всички видове спирачки докрай. Първата талига дерайлира. Нормално е човек да се притесни\", казва машинистът.Гошо Къчков от железопътна секция - Пловдив обясни пред БНТ, че локомотивът застъпил пръст, кал, камъни и фактически излязъл извън релсите със скорост около 35 километра в час.Във влаковата композиция е имало 30 пътници. Веднага след инцидента са били изведени от вагоните. Някой от тях са извървели километри пеша, за да стигнат до най-близката гара.Час преди да премине влакът трасето било обходено. Тогава не е имало индикации за свличания на скална маса, казаха от Националната компания \"Железопътна инфраструктура\".Участъкът не е регистриран като рисково място. Според местните хора обаче районът е опасен.Щетите по локомотива не са тежки. Най-вероятно след козметичен ремонт, той отново ще се използва.", "date": "2018.12.20", "title": "Изтеглиха дерайлиралия влак край Якоруда"}
{"url": "https://news.bg/economics/dyankov-ne-vizhda-kak-balgariya-shte-posreshtne-predstoyashta-stagnatsiya.html", "text": "\"Не мисля, че сме напълно подготвени за това, което предстои. Трябва по-голяма подготовка в бюджетната ни политика за години с по-нисък икономически ръст. За следващата това ще е осезаемо. През 2020 година Европа ще е в стагнация. Хубавото от последните дни обаче е даването на пари за АМ \"Хемус\", коментира пред БНР бившият финансов министър Симеон Дянков.Икономическа година за България и Европа е сравнително добра, но следващата няма да е такава заради Брекзит, заради европейските избори и заради увеличаването на лихвените проценти в Европа и в САЩ, допълни той.Брекзит е голяма несигурност, забавя се икономическият ръст в Европа, а България, за да е стабилна в такава ситуация, трябват по-големи буфери, а в новия бюджет такива пари не са предвидени, обясни Дянков.За правителството 2018 година е успешна, най-вече заради Европредседателството, след което следва затишие, в което се пропуска фактът, че икономиката на Европа върви надолу, добави финасистът.Последните две икономически години са от добрите, каквито скоро няма да има, трябвало е да се използват за ударно развитие на региони в България, каквито са Видин, Търговище, Разград, допълни той.\"Докато икономиките на Стария континент вървяха добре, една част от населението печели, но друга - не. Протестите са изява на икономическо явление и това е по-голямото неравенство. Правителството и парламентът трябва да обръщат по-голямо внимание на това\", така Дянков обяснява общият знаменател на протестите в страната и в Европа. На България й липсва регионална икономическа политика, увеличаването на заплатите на учителите е трябвало да се случи по-рано, защото е стъпка в икономическото развитие, добави той.В едно коалиционно правителство е трудно да се правят реформи, Дянков е очаквал повече промени в здравеопазването и не смята, че догодина, с местни и европейски избори, ще има реформи. Симеон Дянков не вижда почва за енергийни проекти в България, само се губи политически капитал и политическо време да се говори, а всъщност няма как да станат. ", "date": "2018.12.20", "title": "Дянков не вижда как България ще посрещне предстояща стагнация"}
{"url": "https://news.bg/economics/tokat-nyama-da-poskapva-ot-1-yanuari-uveryava-ivanov.html", "text": "Токът няма да поскъпва от 1 януари следващата година. Това информира шефът на КЕВР Иван Иванов пред медиите след заседание на енергийната комисия. Ако цените на суровия петрол продължават да следват тази тенденция, която наблюдаваме в последния месец, очакваме и от 1 април цените на електроенергията да се запазят, успокои той. Какво ще се случва от 1 юли обаче ще става ясно допълнително.Мога да обявя, че отново няма да има някакво значително повишение на електрическата енергия, обясни обаче Иванов. Ще се стремим то да бъде равно или по-малко от годишната инфлация, уточни председателят на КЕВР.Оказа се, че  за цената на водата. Ние определяме пределни цени на водата, за да няма още по-големи скокове, подчерта Иван Иванов.", "date": "2018.12.20", "title": "Токът няма да поскъпва от 1 януари, уверява Иванов"}
{"url": "https://news.bg/world/vtori-den-hilyadi-sa-blokirani-na-letishte-getuik-zaradi-bezpilotni-samoleti.html", "text": "Втори пореден ден десетки хиляди пътници са блокирани на британското летище \"Гетуик\", включително и в самолети. Единствената писта остава затворена, след като бяха засечени безпилотни самолети над летището, информира АП.По последна информация на \"Гардиън\", позовавайки се на Евроконтрол (Европейска организация за безопасност на въздухоплаването), летището ще остане затворено до най-малко 19,00 часа местно време. Изданието допълва, че от летището съобщават, че полицията не е успяла да свали безпилотен самолет заради риск от заблудени куршуми. Изпратени са снайперисти.Летището, разположено южно от Лондон - второто най-натоварено летище във Великобритания, е затворено от сряда вечерта заради два безпилотни самолета. То беше отворено за кратко към 03,00 часа тази нощ, но 45 минути по-късно властите отново го затвориха.Повечето от 110 000 пътници, които ще преминат през летището днес - един от най-натоварените дни през годината - ще бъдат засегнати.Двата терминала са задръстени от хиляди пътници. Мнозина прекараха нощта на пейки и на пода.Полицията обяви, че движението на безпилотните самолети в района на летището е \"умишлен акт на прекъсване работата на летището\", но към момента не могат да потвърдят дали е свързано с тероризъм.През \"Гетуик\", намира се на около 45 километра южно от столицата, преминават по повече от 43 милиона пътници на година.Междувременно премиерът на Великобритания Тереза Мей заяви на пресконференция с полския си колега, че ще бъде подготвено специално законодателство, което ще регламентира използването на безпилотни самолети.", "date": "2018.12.20", "title": "Втори ден хиляди са блокирани на летище „Гетуик” заради безпилотни самолети"}
{"url": "https://news.bg/int-politics/sasht-spirat-i-bombardirovkite-sreshtu-daesh-v-siriya-sled-100-000-bombi-i-raketi.html", "text": "Заповедта на президента на САЩ Доналд Тръмп да изтегли американските войски от Сирия също така означава прекратяване на американската въздушна кампания срещу терористите от ДАЕШ (\"Ислямска държава\"). Това са отбелязали американски официални лица пред \"Ройтерс\", като са пожелали да останат анонимни.Изненадващото решение на Тръмп от вчера за пълно оттегляне на американските войски от страната, предизвика критики от някои представители на Републиканската партия и опасения от съюзниците на Америка.Прекратяването на американските бомбардировки вероятно ще увеличи страховете, че ДАЕШ, които загубиха почти цялата територия, която някога контролираха, може да получи пространство за прегрупиране.Обявяването на изтеглянето на войските от Сирия не означава непременно края на въздушните удари, тъй като, за разлика от сухопътните войски, основните военновъздушни сили на САЩ не са базирани в Сирия, като провеждат операциите си от намиращи се в близост страни в региона. Центърът за въздушни операции на САЩ за бомбардировките в Сирия се намира в Катар.Оглавяваната от САЩ война от въздуха беше от решаващо значение за разгрома на ДАЕШ и запазването на натиска върху терористичната групировка в Ирак и Сирия, като повече от 100 хил. бомби и ракети са били хвърлени и изстреляни по цели в двете страни от 2015 г. насам, според данните на военновъздушните сили на САЩ.Американските официални лица са посочили пред \"Ройтерс\", че времето за прекратяване на въздушната кампания ще бъде свързано с оттеглянето на американските сили, но са отказали да определят дата кога ще се случи това.Военновъздушните сили САЩ са от съществено значение не само за нападателни удари срещу терористите, но и за защита на американските войски, разположени в Сирия. Тази роля, известна като \"защита на силите\", ще бъде от първостепенно значение за осигуряването на организирано и безопасно изтегляне на американските сили от Сирия.Изненадващото изявление на Тръмп в сряда за цялостното изтегляне от Сирия остави много въпроси без отговор, включително как съюзниците и партньорите на САЩ ще запълнят празнината. ", "date": "2018.12.20", "title": "САЩ спират и бомбардировките срещу ДАЕШ в Сирия след 100 000 бомби и ракети"}
{"url": "https://news.bg/world/gartsiya-izrael-i-kipar-postignaha-sporazumenie-za-gazoprovod.html", "text": "Гърция, Израел и Кипър постигнаха споразумение за строителство на газопровод, информират гръцки медии.Лидерите на трите държави се договориха да изградят тръба за природен газ в източната част на Средиземно море. Тръбата ще пренася природен газ до ЕС през Кипър и Гърция.Алексис Ципрас, Бенямин Нетаняху и Никос Анастасиадис се срещнаха в израелския град Беер Шева.Планът обаче все още трябва да бъде одобрен от Европейската комисия преди трите държави окончателно да се подпишат под договор. Те очакват да се случи през първото тримесечие на 2019 г.Тристранният план за сътрудничество ще се координирана от постоянен секретарят в Никозия.До момента проектът е получил 35 милиона евро от Европейската комисия като проект от общ интерес.Предвижда се тръбата да доставя по 10 милиарда кубични метра природен газ на година от източната част на Средиземно море до Гърция. Тръбата ще е с дължина от 1 900 километра. Тя ще бъде свързана с тръба \"Посейдон\" от Гърция до Италия, която ще е с дължина около 300 километра.", "date": "2018.12.20", "title": "Гърция, Израел и Кипър постигнаха споразумение за газопровод"}
{"url": "https://news.bg/politics/pravata-na-deteto-ne-sa-koledni-podaratsi-a-angazhiment.html", "text": "Изказването на заместник-министъра на правосъдието Евгени Стоянов показва липсата на компетентност на политическото ръководство на Министерство на правосъдието по въпросите на правосъдието за деца и нежеланието им да гарантират правата на децата. Това заявиха от Националната мрежа за децата в отворено писмо.Тази сутрин пред бТВ Стоянов изрази мнение, че ако едно дете е задържано, това не е дете, което е послушно и добро. Думите му бяха по повод промените в Наказателния кодекс, които позволяват отлагането до 24 часа на уведомяването на родителите на непълнолетно лице при задържането му под стража. Зам.-министърът изрази безпокойството си от  на предложените промени.Думите му обаче породиха възмущението на организацията, според която подобно изказване е \"изключително непрофесионално\" и \"достойно за оставка\".От Националната мрежа за децата напомнят, че те вече са изразили позицията си, че промяната в Наказателния кодекс, позволяваща родителите на дете, задържано под стража, да не бъдат уведомявани за задържането му в продължение на 24 часа, е в разрез с разбирането за правата на детето. От организацията приветстват решението на президента да наложи вето на гласуваните промени и апелират управляващите да преосмислят позицията си по въпроса.Те подчертават, че правото на дете, задържано под стража, да бъде уведомен законният му представител за неговото задържане е основно процесуално право, което цели да намали риска от изтезание или насилие над задържаните деца.Освен това то позволява на задържаното дете да оспори законността на задържането си и да се възползва от правото си на адвокат и медицинска помощ.От Националната мрежа за децата изтъкват и че уведомяването на родителите на детето гарантират, че то ще може да получи необходимите вещи от първа необходимост, както и емоционална подкрепа. По тази причина международните стандарти въвеждат изискването за задържане на дете незабавно да бъдат уведомени неговите близки, заключават от организацията.Според тях България, като страна по Конвенцията за правата на детето, следва да зачита правата на детето в пределите на своята юрисдикция.Правата на детето не са \"подаръци\", които според легендата за дядо Коледа се раздават за послушание или не. Те са ангажимент, дължим на всяко дете, категорични са от Националната мрежа за децата.", "date": "2018.12.20", "title": "Правата на детето не са коледни подаръци, а ангажимент"}
{"url": "https://news.bg/society/mvr-se-grizhi-za-spokoystvieto-i-sigurnostta-na-vodachite-po-praznitsite.html", "text": "\"Шофьорите да бъдат внимателни, да спазват пътните знаци, организацията на движение и маркировката, защото не може навсякъде да има полицейски служител\". Това заяви министърът на вътрешните работи Младен Маринов на брифинг, посветен на предприетите мерки и създадената организация на движението по родните пътища във връзка с предстоящите коледно-новогодишни празници.Глобите са сериозни и има допълнителни административни мерки при нарушение на правилата за движение по пътищата, предупреди той.Силовият министър изтъкна, че когато има колона от автомобили, не трябва да се заобикаля колоната, защото по този начин няма да се стигне по-бързо, а ще се направи така, че няма да може да се почисти добре пътната настилка.Маринов призова всички да бъдем дисциплинирани и автомобилите ни да са подговени за зимни условия.Той апелира водачите да бъдат така добри и търпеливи, за да се позволи на всички да си вършат работата.Силовият министър пожела на всички хора весело посрещане на Коледа и щастлива Нова година.Комисар Росен Рапчев обясни, че във връзка с предстоящите коледно-новогодишни празници е създадена организация от органите на реда на 21, 26, 28 декември, както и 1 януари 2019 г. Със създадената организация се цели да се обезпечат и регулират пътното движение при изходите на основните автомобилни трасета и автомагистрали.Полицията ще санкционира всички водачи, които не спазват Закона за движение по пътищата, неправоспособните водачи и скоростния режим.На 22 декември и на 1 януари ще бъдe спряно движението на тежкотоварните автомобили, за да бъде улеснено движението на прибиращите се граждани от местата, на които са решили да празнуват.Прогнозата за времето на НИМХ за почивните и празнични дни не е едноназчна. В събота и неделя ще има затопляне и време ще бъде положително. Очаква до 10-15 градуси в някои части от страната. На Бъдни вечер ще нахлуе студен въздух и ще започнат валежи от сняг, които ще продължат и на 25 декември сутринта.На въпрос има ли задържан за  от Централната баня, главният секретар на МВР Ивайло Иванов отбеляза, че на този етап няма задържан, но се проверят голям брой лица, преглеждат се охранителни записи. Когато има такъв, новината ще бъде оповестена.Транспортният министър Росен Желязков от своя страна допълни, че е назначил .На брифинга присъстваше и .", "date": "2018.12.20", "title": "МВР се грижи за спокойствието и сигурността на водачите по празниците"}
{"url": "https://news.bg/politics/45-sreshtu-36-protiv-i-za-predsrochni-izbori.html", "text": "Мнозинството от българите не искат предсрочни парламентарни избори. Това показват данни от проучване на \"Екзакта Рисърч Груп\", проведено между 1 000 българи в периода 10 - 17 декември.45% от сънародниците ни са на мнение, че на страната ни не са нужно предсрочни парламентарни избори.36% пък искат предсрочни избори, а 19% не знаят или нямат мнение по въпроса.В сравнение с месец октомври с 5% намаляват хората, които не искат предсрочни избори и също с толкова нарастват желаещите предсрочен вот.За предсрочни парламентарни избори се обявяват 72% от избирателите на БСП.В София общественото мнение е разделено - 35% от столичани са \"за\" предсрочни избори, а 37% са \"против\".Болшинството от избирателите на ГЕРБ и на ОП са на мнение, че кабинетът трябва да изкара пълния си мандат. Сред привържениците на ДПС също имат превес преценките, че не са нужни предсрочни избори.Ако в страната се проведат предсрочни парламентарни избори сега, преднината на първата политическа сила у нас ГЕРБ пред БСП ще бъде 2.7%.Според данните от проучването за ГЕРБ ще гласуват 23.5% от българите. БСП пък ще бъдат подкрепени от 20.8% от избирателите. Стойностите са близки до тези от проучването на агенцията, проведено през октомври тази година. Тогава ГЕРБ имаше електорален дял от 23.7%, а БСП - 20.1%.Ако днес има избори, третата политическа сила ще бъде ДПС с 5.1%. След това се нареждат ОП с 3.8%, \"Демократична България\" с 2.5%, \"Воля\", АБВ и РБ с по 1%.За други партии биха гласували 7% от българите според извадката.34% заявяват, че няма да гласуват.Очакванията на българите за бъдещето на страната през новата 2019 година са по-скоро песимистични.45% от сънародниците ни са настроени песимистично срещу 42%, които имат по-скоро оптимистични очаквания.Оптимисти са по-често заможните и образованите, както и жителите на градовете извън столицата.3/4 от избирателите на ГЕРБ и половината от тези на ОП очакват по-добри дни за страната. Най-позитивни са младите и избирателите на ГЕРБ.По-често песимистични очаквания за развитието на страната имат нискообразовани и бедни респонденти, избиратели на БСП и на ДПС, хора без политически предпочитания и жители на столицата.В средата на декември 2018 г., 45% заявяват, че се чувстват оптимисти за собственото си бъдеще, а песимистите възлизат на 40%.", "date": "2018.12.20", "title": "45 срещу 36% - \"против\" и \"за\" предсрочни избори"}
{"url": "https://news.bg/politics/deputatite-vavedoha-globi-za-kmetove-koito-ne-sledyat-za-chistiya-vazduh.html", "text": "Депутатите въведоха норма за качество на въглищата и брикетите, които се ползват за битово отопление.Това стана с гласуване на закона за чистотата на атмосферния въздух.\"Законът беше част от мерките, свързани с усилията за подобряване качеството на атмосферния въздух\", обясни Ивелина Василева.ДАМТН ще трябва да разработи правилата и нормите, да контролира разпространението им на пазара и да следи за това да се спазват изискванията.\"У нас те са свързани с по-ниско съдържание на сяра и пепел във въглищата за битото отопление\", изтъкна депутатката от ГЕРБ.Според нея законът по-ясно дефинира отговорностите на институциите. Въвежда се определена отговорност на кметовете. \"Ако те имат действие или бездействие, което води до влошаване на показателите и повишаване на замърсителите, тогава ще бъде налагана санкция от 5 до 10 000 лева\", подчерта Ивелина Василева.Земеделското ведомство ще изготви наредба с методите на организация и контрол върху дейностите, свързани с дървесината, която се използва за битово отопление. Мерките целят използването на по-сухи дърва за огрев.\"Когато те са с по-ниско съдържание на влага, замърсяванията са по-ниски\", смята депутатката.Според Манол Генов се бяга от отговорност да се дефинират дървата като твърдо гориво и в последствие да се контролират.По думите му над 50% от фините прахови частици се дължат именно на дървата.\"Мисля, че догодина ще се наложи отново да правим ремонт на този закон\", предполага той.", "date": "2018.12.20", "title": "Депутатите въведоха глоби за кметове, които не следят за чистия въздух"}
{"url": "https://news.bg/crime/tsatsarov-dovolen-ot-ukrotyavane-na-barzinata-za-promeni-v-zakonite.html", "text": "\"Новият антикорупционен закон има нужда от преразглеждане, внимателно обмисляне и юридическо прецизиране\", е мнението на главния прокурор Сотир Цацаров.Цацаров посочи, че когато той критикува, първо се мотивира и след това предоставя време за спокойно обмисляне.Главният прокурор също е изненадан и резервиран от бързината, с която се е придвижил вторият законопроект на антикорупционния закон.\"Бързината е вредна и се постъпи правилно, че надделя разумът\", подчерта прокурорът.Той заяви, че ще може да коментира внесените промени тогава, когато може да се запознае по-добре с тях. Цацаров увери, че няма опасност Антикорупционната комисия да се превърне в разследващ орган.Той припомни, че става въпрос за два варианта на законопроекта, които касаят Антикорупционния закон. Целта на единия законопроект е да заличи последиците от тълкувателното решение на Върховния касационен съд. Другият законопроект се оказа доста подробен и изпълнен с разпоредби, които се нуждаят от доста внимателно обмисляне, според Цацаров.На въпрос как би коментирал промяната в НК непълнолетни да бъдат задържани за 24 часа, без да бъдат уведомявани техните родители, главният прокурор обясни, че нещата имат два аспекта. Таен арест в България няма, категоричен е той и допълни, че всеки има право на адвокатска защита от момента на задържането си.Уведомяването и неуведомяването не е свързано с широк неограничен кръг лица. Така наречената временна дерогация и изменението в закона касаят неуведомяване по преценка на конкретно лице от прокурора, подчерта Цацаров.Според него разпоредбата трябва да бъде прецизирана в две насоки. Не може да се каже неуведомяване на конкретно лице и е трудно да се приеме, че това може да се приложи за всички престъпления. Неуведомяването трябва да се прилага за тежки престъпления.\"Трудно може да се приеме, че непълнолетен може да бъде задържан и затова да забраним да бъде уведомен неговият родител\", анализира главният прокурор и допълни, че разпоредбата трябва да бъде прецизирана. Първата насока е свързана с конкретните лица, за които може да се забрани уведомяване, и при всички случаи трябва да се изключат най-близките.Втората насока за уточняване на наредбата е свързана с това да се прецезират престъпленията.\"Трябва да надделее не емоцията, а разумът\", призова Цацаров.Той заяви, че е нито емоционално, нито рационално изваждането на общинарите от антикорупционния закон, а е целесъобразно. Според него формулата е, че \"каквото е за всички, такова и за тях\".На въпрос дали е дошла в прокуратурата първата проверка от имота на финансовия министър Владислав Горанов, Цацаров отбеляза, че прокуратурата е уведомена, че е започнало производство, което трябва да завърши с решение дали има конфликт на интереси или не.Проверката за конфликт на интереси е самостоятелно производство. То приключва с решение, което трябва да установи наличие или липса на основание за започване на производство за конфликт на интереси. Едва когато има такова решение, тогава прокуратурата се очаква да се произнесе по преписката, която е образувана, обясни Цацаров.На въпрос какво е развитието на наказателното производство срещу Огнян Донев и Гриша Ганчев, главният прокурор заяви, че не разполага с информация.", "date": "2018.12.20", "title": "Цацаров доволен от укротяване на бързината за промени в законите"}
{"url": "https://news.bg/world/iran-obvini-sasht-i-izrael-za-izgonenite-diplomati-ot-albaniya.html", "text": "Иран обвини САЩ и Израел за експулсираните от Албания двама ирански дипломати, които са обвинени в престъпна дейност, която заплашва сигурността на балканската държава, информира АП.Държавната медия IRNA цитира думите на говорителя на външното министерство Бахрам Гасеми, който заяви, че \"Албания се е превърнала в неволна жертва на САЩ, Израел и някои терористични групи\".Той добави, че САЩ и Израел работят за унищожаването на отношенията между Иран и европейските държави. Според него Албания не трябва да позволява други да й диктуват отношенията с Техеран.По-рано съветникът на Белия дом по национална сигурност Джон Болтън приветства решението на Албания, отбелязвайки, че това е \"сигнал към лидерите на Иран, че подкрепата им за тероризма няма да се толерира\".Президентът на САЩ Доналд Тръмп благодари на Албания за решението.", "date": "2018.12.20", "title": "Иран обвини САЩ и Израел за изгонените дипломати от Албания"}
{"url": "https://news.bg/int-politics/putin-prisastvieto-na-sasht-v-yaponiya-e-prechka-pred-sklyuchvane-na-miren-dogovor.html", "text": "Президентът на Русия Владимир Путин обяви по време на годишната си пресконференция, която продължи 3 часа и 40 минути, че военното присъствие на САЩ в Япония усложнява сключването на официален мирен договор между Москва и Токио, съобщава \"Ройтерс\".\"Ние целим и искрено ще целим постигането на мирен договор с Япония. Убеден съм - и премиера Шиндзо Абе се съгласява - настоящото положение не е нормално. Русия и Япония са заинтересовани от пълната нормализация на нашите отношения\", коментира Путин. Русия и Япония водиха спор в продължение на седем десетилетия заради Курилските острови, завладени от войски на СССР в последните дни на Втората световна война. В резултат на това те формално все още са във война помежду си, тъй като не са сключили мирен договор.Путин заяви, че Москва е загрижена от разполагането на американска система за противовъздушна отбрана в Япония.", "date": "2018.12.20", "title": "Путин: Присъствието на САЩ в Япония е пречка пред сключване на мирен договор"}
{"url": "https://news.bg/crime/lovets-prostrelya-smartonosno-svoy-drugar-na-izlet.html", "text": "Ловец простреля смъртоносно свой другар на излет, съобщиха от Областната дирекция на МВР в София.Произшествието станало вчера, 19 декември, в самоковското село Гуцал. Около 12 часа в районното управление в Самоков постъпил сигнал за инцидент с член на ловна дружинка.По първоначални данни 58-годишният мъж бил прострелян по невнимание в областта на крака, след като ловният излет приключил. Пострадалият починал по-късно в болницата, където бил откаран.Стрелецът е задържан. След оглед на местопроизшествието по случая е образувано следствено дело.", "date": "2018.12.20", "title": "Ловец простреля смъртоносно свой другар на излет"}
{"url": "https://news.bg/politics/i-romski-organizatsii-pritesneni-ot-obucheniya-po-mahalite.html", "text": "\"Идват едни 50 млн. евро за ромите, които ще бъдат усвоени от разни организации, без да има полза.\".Това предупреди Петко Асенов - вицепрезидент на Световната ромска организация и главен комисар на ромите в България, според когото милиони евра са дошли у нас, но интеграция няма. Думите му бяха представени на пресконференция за назначаване на ромски комисари в села, градове и общини, проведена в БТА. Асенов обясни, че ромски комисари по места ще работят с полицията, за да не се стига до напрежение като в Пазарджик или в Русе.Проф. Асен Чаушев, президент на Международната VIP академия по ресторантьорство \"Интерменю\", промотира съвместен проект да обучават млади хора от ромските махали като сервитьори, бармани и други професии.\"Вместо да се вкарват работници от Молдова, Киев, от Украйна, наши млади работници да се наемат, вместо да се дават тези пари на тези хора там като социални\", каза Чаушев относно идеята да улесним още допускането до трудовия ни пазар работници от българските общности зад граница.Тема, която бе засегната по време на пресконференцията е за навлизане на ислямски радикални движения в нашите ромски махали. По думите на Асенов има дейност на организации в махалите: \"Не може някой да идва - във Варна, в Бургас, в Пазарджик, - идват бусове, взимат нашите деца в петък и ги връщат в неделя. Никой не знае на какво ги обучават тези деца. Говорихме с ДАНС\", призна Асенов.Според него радикални ислямски движения влизат в ромските махали чрез дюнерджииници, и предоставяне на лихварски услуги.Той увери, че ще се вземат мерки по отношение на тези радикални движения, които навлизат в махалите, увери Асенов. По думите му почти няма квартал, където да не навлизат такива движения. Къде е държавата, къде е ДАНС, къде са всички тия служби, запита Асенов малко след като призна за мелета между полицаи и роми в различни махали и запита защо се допуска подобно обучение на децата и навлизане на радикални учения в ромските махали.Същевременно той показа снимки на безпризорни деца от ромските махали, които в студа са на улиците и търсят храна в сметищата. \"Не може тези деца да са на улицата, да не са в училище. 700 000 тона храна се изхвърля ежегодно, грях е, когато тези деца са гладни\", каза Асенов и заяви, че снимките ще стигнат до всички европейски посолства.Асенов изтъкна, че проблемите идват от липсата на образование и на работа.По време на пресконференцията бяха очертани множеството социални, битови, религиозни проблеми на хората, които живеят в ромските махали.Има ли осъдени майка или баща за това, че тяхното дете е родило дете, запита Петко Асенов - вицепрезидент на Световната ромска организация. Той сам си отговори, че тези родители, вместо да понесат своята отговорност за това, че непълнолетното им дете е станало родител, правят пищни сватби.Асенов призна, че вече няма град, където да няма проблеми с шумни сватби и силна музика.Относно инцидента в Пазарджик, при който мъж от ромски произход удари с юмрук в лицето жандармерист, отишъл да овладее скандал заради силна музика, лидерът на ромите определи случая като \"меле между полиция и наши момчета\". \"Знаете, че ние сме малко шумни, обичаме да се веселим\", обясни Асенов поредицата от нападения над полицаи, най-често станали заради проверка за силна музика в нощните часове.Припомняме, цигани биха полицаи , , в Пазарджик, в , в , в , в .В обобщение на ситуацията с множеството нападения над полицаи Петко Асенов каза: \"Много лесно може да се запали огън я в тази държава, много лесно може да се запали, но после трудно да се угаси, както каза и премиера Борисов. Той като пожарникар знае как се гаси огън\".Припомняме, след убийството на  полиция охраняваше ромската махала, за да се избегне повишаване на напрежението към ромската общност.Петко Асенов побърза да разграничи ромската общност от убийството на журналистката Виктория Маринова в Русе: \"\".По време на пресконференцията бе представен и проблемът със социалните жилища.От страна на Асенов се чу заявление, че ще искат оставката на зам.-министър Велик Занчев, който не стана ясно по какъв начин е спрял ромска програма, която вероятно включва и предоставяне на жилища.\"Пак ще поискаме, ако трябва ще затваряме летища, влакове - пак ще искаме оставката му. Под негово ръководство и тогава ДАНС, ГДБОП да видят защо е в това състояние. Да видят милиони обществени поръчки са усвоени\", каза Асенов, визирайки БДЖ.Припомняме, .Архитект Георги Бакалов, председател на Съюза на архитектите в България изтъкна, че проблемът със социалните жилища не касае само ромите. Не бихме искали да се делят проблемите между етносите, но там са най-остри.Установихме, че за някои махали нямат актуални планове, динамиката (на строителството - б.р.) там е много голяма, каза архитектът. Достъпът на пожарна, на МВР, на линейки е изключително ограничен. Експлоатационните дружества - ток, вода, газификация имат желание да се действа регламентирано законово в махалите, но това не винаги се получава, каза арх. Бакалов.Няма как да бъдат узаконявани сгради по закон, но има възможност да се прояви търпимост и да се търси решение на такива социални жилища, стана ясно от думите на архитект Бакалов.\"Всичко минава през средата. Жилището дава сигурност, спокойствие и възможността всеки един да е полезен за нашето общество. Няма нищо по-невъзпитателно да се даде безвъзмездно нещо\", обясни архитект Бакалов.", "date": "2018.12.20", "title": "И ромски организации притеснени от \"обучения\" по махалите"}
{"url": "https://news.bg/world/sasht-vredyat-na-borbata-sreshtu-islyamska-darzhava-nedovolstva-berlin.html", "text": "Германия предупреди, че решението на президента на САЩ Доналд Тръмп да изтегли войските от Сирия може да изложи на опасност битката срещу джихадистите от ДАЕШ (\"Ислямска държава\") и да постави под риск постиженията на фронта, информира АФП.\"\", се казва в съобщение на външния министър на Германия Хайко Маас.Битката срещу ислямските екстремисти ще бъде \"решена в дългосрочен план - военни и цивилни средства\", добави той.Министърът на външните работи подчерта необходимостта от политически процес под егидата на ООН за трайно стабилизиране на раздираната от война Сирия.Вчера САЩ обявиха, че ", "date": "2018.12.20", "title": "САЩ вредят на борбата срещу „Ислямска държава”, недоволства Берлин"}
{"url": "https://news.bg/politics/natsionalna-politika-za-balgarite-v-chuzhbina-iskat-ot-istoricheskite-ni-diaspori.html", "text": "\"Българите тук и нашите сънародници в чужбина сме едно голямо семейство\", заяви вицепрезидентът Илияна Йотова. На среща в сградата на президентството с ръководствата на дружествата на българските исторически диаспори тя представи проект за интернет платформа.Целта на платформата е да свързва сънародниците ни в чужбина помежду им и с родината. Йотова представи и концепцията за създаването на Български културен институт, информираха от Администрацията на президента.Работния вариант на платформата Илияна Йотова представи по-рано пред Съвета за работа с българите в чужбина, който проведе заключителното за годината заседание. В съвета към вицепрезидента участват представители на изпълнителната власт, водещи учени, политолози, университетски преподаватели, журналисти и общественици.Пред Съвета вицепрезидентът отчете всички инициативи с българските общности в чужбина, проведени през 2018 година.На срещата бе обсъдена и приетата от Съвета концепция за Български културен институт по примера на Гьоте институт или Институт Сервантес. Тя е изготвена след над 50 срещи с български общественици и интелектуалци и след проучване опита на чуждестранните културни институти в България.Необходимо е актуализиране на двете постановления на Министерския съвет, отнасящи се до обучението на чуждестранни студенти от български произход, стана ясно на срещата.Вицепрезидентът представи основните изводи от проведените две Студентски лаборатории със студенти от българските исторически диаспори - във Варна и в Благоевград. Необходимо е да бъде улеснено пребиваването на студентите в България по време на обучението. \"Няма единен механизъм, който да предлага на завършилите стаж или работа\", посочи Илияна Йотова.Трите закона - за българското гражданство, за българите в чужбина и за чужденците в България, се нуждаят от промяна, тъй като в тях има текстове, които си противоречат. Ремонтът на Закона за българско гражданство трябва да включва задължително ниво на владеене на български език, както и изискване за постоянно пребиваване, стана ясно по време на срещата.Съществуват проблеми, нерешени от много години. Като държава България трябва да отговори на въпроса каква политика иска да прави със сънародниците зад граница - цялостна национална политика или политика на парче с ограничени контакти. Това бяха заключенията на двете срещи, допълниха от администрацията на президента.", "date": "2018.12.20", "title": "Национална политика за българите в чужбина искат от историческите ни диаспори"}
{"url": "https://news.bg/world/osadiha-6-balgari-v-shvetsiya-za-trafik-na-sanarodnitsi-za-prosiya.html", "text": "Окръжният съд във Векшьо, Швеция, осъди 6 българи за трафик на хора за просия, пише местното издание thelocal.se. Друг българин пък бил съучастник на групата и ги подпомагал.Осъдените водили други българи и ги карали да просят. С решението на съда шестимата трафиканти са осъдени ефективно на затвор в срок от година и половина до пет години и половина, в зависимост от тяхната съпричастност към престъплението.Пред магистратите 9 свидетели - жертви на трафик - признали, че са били доведени в страната и експлоатирани да просят в южните части на Швеция.Ако \"работниците\" не успявали да изпросят достатъчно пари, те били нападани и \"работодателите\" им давали по-малко храна.Според данните сред жертвите имало и бременна жена, която загубила детето се. Тя също била нападана. Съдът обаче не е събрал достатъчно доказателства, че точно това е причината за помятането.\"Все пак, разбира се, е много сериозно да посягаш на бременна жена\", пише в решението на съда.Установено е и че някои от жертвите на трафика били вербувани с фалшиви обещания. Осъдените трафиканти пък ги примамвали с това, че някои от тях живеят в мизерни условия в домовете си в България.Определението на съда обяснява, че не е извършено криминално престъпление в частта, в която българите са били карани да просят. Трафикът на хора, от друга страна обаче, е криминално деяние.С решението на съда трафикантите също така трябва да заплатят обезщетения на експлоатираните в размер между 20 000 и 65 000 крони.", "date": "2018.12.20", "title": "Осъдиха 6 българи в Швеция за трафик на сънародници за просия"}
{"url": "https://news.bg/crime/pensioner-nasochi-pistolet-kam-vik-sluzhitel.html", "text": "Обвиниха 71-годишен софиянец за закани за убийство, съобщиха от Областната дирекция на МВР в София.След като приключило разследването по досъдебно производство, образувано в Районното управление в Годеч, възрастният мъж бил привлечен като обвиняем за отправяне на закани за убийство към служител на местното ВиК дружество.Пенсионерът не просто заплашил служителя, но и насочил към него пистолет.Инцидентът станал в сградата на предприятието.На обвиняемия е наложена мярка за неотклонение \"подписка\" и делото е изпратено с мнение за съд.", "date": "2018.12.20", "title": "Пенсионер насочи пистолет към ВиК служител"}
{"url": "https://news.bg/society/bdzh-osiguryava-15-400-dopalnitelni-mesta-vav-vlakovete-za-koleda-i-nova-godina.html", "text": "\"БДЖ-Пътнически превози\" ЕООД ще осигури 15 400 допълнителни места за предстоящите Коледни и Новогодишни празници. За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да гарантира удобното придвижване на своите клиенти по време на празничните дни.От утре (21 декември) до 2 януари включително, с увеличени състави ще пътуват някои влакове по следните маршрути:• София-Варна-София;• София-Бургас-София;• София-Пловдив-София;• София-Свиленград-София;• София-Стара Загора-София;• София-Горна Оряховица-София;• София-Русе-София;• София-Лом-София;• София-Видин-София;• София-Благоевград-София;• София-Кулата-София;• София-Петрич-София;• Пловдив-Варна-Пловдив;• Септември-Добринище-Септември. \"БДЖ-Пътнически превози\" ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена в зависимост от различните търговски оферти на дружеството.Клиентите на националния железопътен превозвач могат да получат подробна информация за разписанията на влаковете от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.", "date": "2018.12.20", "title": "БДЖ осигурява 15 400 допълнителни места във влаковете за Коледа и Нова година"}
{"url": "https://news.bg/world/za-parvi-pat-ot-2011-g-tsentralnata-banka-na-shvetsiya-vdigna-lihvata.html", "text": "Централната банка на Швеция вдигна основната лихва за първи път от седем години, съобщават АП и АФП.Банката вдига лихвата от -0,50 на -0,25 на сто на фона на признаци, че шведската икономика се активизира.Инфлацията е на ниво от около 2%.От банката поясняват, че следващото вдигане на лихвата вероятно ще стане през втората половина на 2019 г.", "date": "2018.12.20", "title": "За първи път от 2011 г. Централната банка на Швеция вдигна лихвата"}
{"url": "https://news.bg/crime/zadarzhaha-4600-l-nelegalen-alkohol-pri-82-proverki-na-mitnitsa-lom.html", "text": "4600 литра нелегален алкохол задържаха инспектори от Митница Лом при 82 проверки на нерегистрирани казани и търговци \"на черно\", съобщиха от Агенция \"Митници\".В резултат на активни проверки на митничарите в областите Видин, Враца и Монтана от началото на годината са наложени санкции за близо 140 000 лв.На територията на Митница Лом към момента има регистрирани общо 43 легални специализирани малки обекти за дестилиране.Броят им е разпределен по 19 обекта в областите Монтана и Враца и само 5 официално работещи дестилерии в област Видин.От началото на годината до сега служителите на Митница Лом са разкрили 15 нелегално действащи казани за ракия.Предотвратени са щети за 35 000 лева, само от неплащането на акциз.Служителите на Агенция \"Митници\" целогодишно извършват дейности по контрол върху производството и разпространение на алкохол с неясен произход и качество.Освен за спазването на акцизното законодателство, митничарите следят и за нелегална търговия с некачествен алкохол.", "date": "2018.12.20", "title": "Задържаха 4600 л нелегален алкохол при 82 проверки на Митница Лом"}
{"url": "https://news.bg/int-politics/putin-nahoka-neuvazhenieto-na-zapada-kam-izbiratelite-za-tramp-i-brekzit.html", "text": "По време на годишната си пресконференция руският президент Владимир Путин обвини политическата върхушка на Запад в пренебрегване на волята на гласоподавателите чрез отхвърлянето на президентската победа на американския президент Доналд Тръмп и референдума във Великобритания за Брекзит.\"Те не искат да признаят победата на Тръмп. Това е неуважение към избирателите\", настоя Путин, допълвайки: \"Същото е във Великобритания. Брекзит се случи, но никой не иска да го изпълни и реализира на практика. Те не признават резултатите от гласуването, демократичните процедури са пренебрегнати.\"", "date": "2018.12.20", "title": "Путин нахока неуважението на Запада към избирателите за Тръмп и Брекзит"}
{"url": "https://news.bg/crime/obviniha-rodilkata-izhvarlila-bebeto-si-vav-vodnoto-ogledalo.html", "text": " Повдигнаха обвинение срещу родилката, чието бебе беше открито във Водното огледало в Кърджали.Днес Районната прокуратура в града привлече в съда 27-годишната жена с инициали Д.Х. за обвинение в убийство на майка върху рожба по време на раждането или веднага след него.До момента е установено, че на 18 декември обвиняемата родила живо момченце край река Арда, в района на Водното огледало.Към 16 часа състоянието й се влошило и родилката потърсила медицинска помощ в МБАЛ \"Д-р Атанас Дафовски\" в града. Жената обяснила къде родила детето и там бил изпратен полицейски екип, който се заел с издирването му.Припомняме, ден по-късно новороденото беше открито мъртво в коритото на язовира.От събраните доказателства било установено, че след раждането жената е изхвърлила бебето във водите на река Арда.По случая е назначена съдебно-медицинска експертиза, извършени са и разпити на свидетели.Обвиняемата Д.Х. е задържана за 72 часа. Предстои спрямо жената да бъде внесено искане в съда за определяне на мярка за неотклонение \"задържане под стража\".", "date": "2018.12.20", "title": "Обвиниха родилката, изхвърлила бебето си във Водното огледало"}
{"url": "https://news.bg/int-politics/putin-predupredi-opasnostta-ot-yadrena-voyna-eskalira.html", "text": "Президентът на Русия Владимир Путин обяви, че \"опасността от ядрена война ескалира\", а това се омаловажавало.По време на годишната си голяма пресконференция, която е 14-та за него и в която той отговаря на дирижирани въпроси на руски граждани от цялата страна, руският държавен глава подчерта, че ако избухне ядрена война, това ще \"доведе до загиването на цялата планета\".Путин отбеляза, че световната общност \"подценява настоящата ситуация\", тъй като изглежда невъзможна и не е от решаващо значение. По думите на Путин, заплахата от ядрена война действително се е разглежда по-малко сериозно от хората, живеещи днес в сравнение с хората, живели по времето на Студената война. Но в дейсвителност тя не е станала по-малко остра. Той подчерта, че намаляването на прага за контрол върху въоръженията лесно би могло да доведе до такава война. Той добави, че Русия не се стремяла да бъде лидер в оръжейната надпревара, а само да поддържа баланса.Путин заключи, че се надява, че човечеството има достатъчно здрав разум да не допусне глобална ядрена война.Друга опасна тенденция според него е използването на неядрени балистични ракети. Въпреки че САЩ са изоставили опитите да построят тези ракети, технологията все още съществува.\"Това е ужасно, не трябва да се стига до това. Независимо от това, идеята за използване на балистични ракети, въоръжени с неядрени бойни глави, продължава да съществува\", предупреди Путин.Путин изрази съжаление, че \"международната система за контрол на оръжията ефективно се разпада сега\".През 2021 г. договорът Нов СТАРТ - ключов договор между Русия и САЩ, който значително намали техните ядрени арсенали, трябва да изтече, но няма жизнеспособна алтернатива.\"Досега не е имало разговори за него\", посочи руският президент, допълвайки: \"Не са заинтересовани? Няма нужда от него? Е, добре тогава. Няма да свърши света с това, ние ще гарантираме нашата сигурност. Знаем как да го направим.\"След това руският президент засегна въпроса с предстоящото оттегляне на САЩ от Договора за ликвидиране на ракетите със среден обсег от 1987 г. По думите му, трудно е да се предвиди какво ще донесе бъдещето, но Русия щяла да направи всичко възможно да се защити. \"В момента САЩ правят още една стъпка по оттеглянето си от Договора за ракетите със среден обсег. Много е трудно да си представим как ще се развие ситуацията. Какво ще стане, ако тези американски ракети със среден и малък обсег са разположени в Европа, какво ще правим? Разбира се, ще засилим нашата сигурност\", изтъкна той. Путин коментира по темата за изтеглянето на САЩ от Сирия, че до голяма степен се  Доналд Тръмп, че терористичната групировка ДАЕШ (\"Ислямска държава\") е победена в Сирия, добавяйки обаче, че има опасност терористите да се прегрупират. Путин също така определи като нелегитимно военното присъствие на САЩ в Сирия.Путин отбеляза, че не знае какво наистина означава оттегляне на САЩ от Сирия, добавяйки, че Русия все още не е видяла никакви признаци за изтегляне. Той посочи, че САЩ многократно преди са казвали, че напускат Афганистан, но все още са там.По темата с , при който Русия плени три украински военни кораба и техните екипажи, руският президент повтори тезата си, че Украйна е целяла да засили още повече напрежението преди президентските избори в Украйна догодина.\"Аз смятам, че провокациите никога не са успешни\", заяви той, добавяйки, че тези действия, ако успеят, са предназначени да \"подкрепят (президентските) рейтинги\".По думите му, Русия и Украйна споделят \"естествени връзки и отношения\", определяйки западния съсед на Русия като \"един от основните търговски партньори на страната\".Запитан от украински репортер кога Русия ще спре \"застрелването на украински граждани в Донбас\", Путин отговори, като обвини за ситуацията в Източна Украйна властите в Киев, които са наложили \"100-процентова икономическа блокада\" на територията, която те наричали своя.\"Ние помагаме на хората там да оцелеят\", обяви Путин, добавяйки, че политическите въпроси не могат да бъдат разрешени чрез военни средства. \"Основното нещо е да видим, че Донбас е спокоен\", отбеляза той, добавяйки, че хората на власт в Украйна \"мразят Русия\" и \"не разбират нашите отношения\".", "date": "2018.12.20", "title": "Путин предупреди: Опасността от ядрена война ескалира"}
{"url": "https://news.bg/int-politics/kitay-preduprezhdava-s-posledstviya-sasht-zaradi-noviya-zakon-za-tibet.html", "text": "Китай \"решително се противопоставя\" на Съединените щати във връзка с приет нов закон за Тибет заявявайки, че за Китай това са вътрешни работи и САЩ рискуват да причинят \"сериозна вреда\" на техните отношения, съобщава \"Ройтерс\".Доналд Тръмп подписа вчера закон за реципрочен достъп до Тибет. Законът има за цел да насърчи достъпа до Тибет за американските дипломати и други длъжностни лица, журналисти и други граждани, като отказва достъпа до САЩ на китайски официални лица, считани за отговорни за ограничаването на достъпа до Тибет.Пекин изпраща войски в Тибет през 1950 г. в операция определена като мирно освобождение и оттогава са там.Говорителят на китайското външно министерство, Хуа Чунинг обясни, че законът на САЩ \"изпраща сериозни грешни сигнали до тибетските сепаратистки елементи\", както и че заплашва да влоши двустранните отношения, които и без това са затруднени от напрежението в търговията и други въпроси.\"Ако Съединените щати прилагат този закон, това ще причини сериозна вреда на отношенията Китай-САЩ и сътрудничеството във важни области между двете страни\", допълва тя.Съединените щати трябва да са напълно наясно със сериозната чувствителност на въпроса за Тибет и да спрат с намесата си, в противен случай Съединените щати ще трябва да поемат отговорност за последствията, добави тя, без да коментира какви са последствията.Правозащитни организации обясняват, че ситуацията за етническите тибетци в рамките на наричания от Китай, Тибетски автономен регион, остава изключително трудно. Върховният комисар по правата на човека в ООН заяви през юни, че условията в Тибет \"бързо се влошават\".Всички чужденци се нуждаят от специално разрешение за влизане в Тибет, което обикновено се предоставя на туристите, на които се разрешава да провеждат сериозно наблюдавани обиколки, но много рядко за чуждестранни дипломати и журналисти.Хуа Чунинг коментира, че Тибет е отворен за чуждестранни посетители, както показват 40 000 американски посетители в региона от 2015 г. насам. Тя добявя, че е \"абсолютно необходимо и разбираемо\" правителството да провежда контрол над навлизането на чужденци, като се имат предвид \"местни географски и климатични особености\".Тибетски правозащитни групи приветстват американският закон. Международната кампания за Тибет коментира, че \"влияещият и иновативен\" закон бележи \"нова ера на американска подкрепа\" и е предизвикателство за политиките на Китай в Тибет.\"САЩ съобщават на Пекин, че нейните служители ще бъдат изправени пред реални последствия за дискриминацията срещу американци и тибетци и посочват пътя, който другите страни трябва да следват\", обяснява председателят на групата Матео Мекачи.Следващата година се отбелязва 60-годишнина от полета към изгнание в Индия на Далай Лама, след неуспешно въстание срещу Китай. Китай рутинно го обявява за опасен сепаратист, а Далай Лама обяснява, че иска единствено автономия за родината си.", "date": "2018.12.20", "title": "Китай предупреждава с последствия САЩ, заради новия закон за Тибет"}
{"url": "https://news.bg/energy/po-niski-tseni-mozhe-da-predlozhi-bulgargaz-ot-april-2019-g.html", "text": "Има голяма вероятност \"Булгаргаз\" да поиска намаление на цената на природния газ от месец април догодина. Това заяви пред журналисти изпълнителният директор на \"Булгаргаз\" ЕАД Николай Павлов, цитиран от \"24 часа\", след днешното заседание на Комисията за енергийно и водно регулиране (КЕВР), на което беше обсъдена цената, по която общественият доставчик ще продава природен газ за първото тримесечие на 2019 година.По думите на Павлов условието дружеството да поиска по-ниски цени за природния газ е до април да се запазят сегашните цени на мазута и газьола.Директорът на \"Булгаргаз\" обясни, че от около един месец се наблюдава спад на цените на петрола от над 70 долара до под 60 долара за барел.\"Клиентите, с които \"Булгаргаз\" има договор, със сигурност ще закупуват природния газ на по-ниска цена, но да се ангажирам с точна цифра е много рано\", каза Павлов.\"Булгаргаз\" предложи на 10 декември на КЕВР да утвърди цена на природния газ за първо тримесечие на 2019 г. в размер 44.80 лв./MWh (без цени за достъп, пренос, акциз и ДДС). Предложената цена е по-висока с 3.51% или 1.52 лв./MWh в сравнение с цената за четвъртото тримесечие на 2018 г. (без цени за достъп, пренос, акциз и ДДС).На заседанието на КЕВР нямаше възражения относно предложената цена. Окончателното решение на КЕВР ще бъде взето на закрито заседание на регулатора на 28 декември, заяви председателят Иван Иванов.", "date": "2018.12.20", "title": "По-ниски цени може да предложи \"Булгаргаз\" от април 2019 г."}
{"url": "https://news.bg/politics/bsp-dadoha-byudzheta-na-nzok-na-konstitutsionnite-sadii.html", "text": "Депутатите от парламентарната група \"БСП за лява България\" внесоха 66 подписа в Конституционния съд срещу Закона за бюджета на Националната здравноосигурителна каса за следващата година. Това обяви Филип Попов на влизане в Конституционния съд.Със Закона за бюджета с преходните и заключителните разпоредби се променят 17 закона, които са структуроопределящи и широкообхватни. Това е противоконституционно, посочи социалистът.БСП искат да спрат издевателството над законодателния процес.\"Виждате колко пъти се внасят едни законопроекти, отлагат се във времето, променят се и това е недопустимо в една правова държава\", изтъкна Попов.По думите му се правят промени в основни закони, които нямат нищо общо с бюджета на НЗОК. Проф. Георги Михайлов добави, че много от предложенията в Бюджета на Касата уреждат форми на организация на дейността на Министерство на здравеопазването, което няма нищо общо с НЗОК.Според него има няколко неща, които правят много сериозно впечатление и задават много въпроси. Сред тях са закриването Фонда за лечение на деца в чужбина и неговият Обществен съвет, както и създаването на Мегаангенцията за медицински надзор. Тя включва дейности, които са абсолютно противоречиви и ще създаде много проблеми за здравеопазването, категорични са червените.", "date": "2018.12.20", "title": "БСП дадоха бюджета на НЗОК на конституционните съдии"}
{"url": "https://news.bg/world/velikobritaniya-mozhe-da-se-opita-da-dogovori-minimalistichno-sporazumenie-s-es.html", "text": "Великобритания може да се опита да договори \"минималистично\" споразумение за напускане на ЕС, ако договорената от премиера Тереза Мей сделка бъде отхвърлена в британския парламент през януари.Това предложи лидерът в Камарата на общините Андреа Лийдсъм, цитирана от британски медии.Тя подчерта, че в някои сфери като авиацията и транспорта са необходими споразумения с ЕС. Според нея подобно ограничено споразумение ще намали несигурността за бизнеса и пътуващите, както и ще се \"избегне пропаст\".Андреа Лийдсъм разкритикува предложението на трудовия министър Амбър Ръд за организиране на втори референдум за Брекзит, ако парламентът не постигне консенсус по споразумението с ЕС за Брекзит. Тя отхвърли подобен вариант, тъй като \"това не е правителствена политика\".", "date": "2018.12.20", "title": "Великобритания може да се опита да договори \"минималистично\" споразумение с ЕС"}
{"url": "https://news.bg/world/premierat-na-italiya-otkazva-da-osvobodi-posta-v-polza-na-salvini.html", "text": "Премиерът на Италия Джузепе Конте заяви пред италиански вестник, че не е готов да предаде поста на вицепремиера Матео Салвини след европейските избори през май, информира \"Ройтерс\".\"Честно, не съм готов да предам палката\", каза той пред всекидневника \"Кориере дела Сера\", след като беше запитан дали е готов да отстъпи поста на Салвини, чиято дясна партия \"Лига\" е с най-голяма подкрепа в коалицията.\"\", поясни той.Вчера Италия и Европейската комисияДвете страни се договориха бюджетният дефицит да е 2,04%.", "date": "2018.12.20", "title": "Премиерът на Италия отказва да освободи поста в полза на Салвини"}
{"url": "https://news.bg/crime/hvanaha-kradtsi-retsidivisti-iztochvali-dizel-ot-kamioni.html", "text": "Хванаха крадци рецидивисти, източвали дизел от камиони, съобщиха от Областната дирекция на МВР в София.Работата по случая започнала на 18 декември, след като по телевизията бил излъчен репортаж, в който жители на Своге сигнализирали за източване на дизелово гориво от камиони на ул. \"Република\". Те обаче не били уведомили полицията за кражбите.След излъчването на материала в местното районно управление било образувано досъдебно производство.На следващия ден един от потърпевшите заявил официално в полицията, че на 5 декември от двата му камиона са били източени общо 95 литра дизел.Незабавно било предприето разследване и няколко часа по-късно криминалистите задържали двамата извършители на престъплението. Те били криминално проявени местни жители на 24 и 28 години.Откраднатото гориво също било намерено.След доклад на събраните доказателства в районната прокуратура извършителите са привлечени в качеството на обвиняеми.", "date": "2018.12.20", "title": "Хванаха крадци рецидивисти, източвали дизел от камиони"}
{"url": "https://news.bg/politics/prezidentat-utvardi-ivaylo-ivanov-za-nov-glavsek.html", "text": "Президентът Румен Радев е подписал указа за назначаване на Ивайло Иванов за нов главен секретар на МВР, съобщи Нова телевизия.Припомняме, че Иванов беше официално представен от вътрешния министър Младен Маринов по време на празника на \"Гранична полицията\". Като свои приоритети в работата си на новия пост Ивайло Иванов очерта борбата с престъпленията против личността, пътния травматизъм и тероризма.Старши комисар Ивайло Иванов работи в системата на МВР от 1999 г., като към момента изпълнява длъжността директор на Столична дирекция на вътрешните работи.Припомняме, постът главен секретар на МВР се оваканти, след като Младен Маринов беше избран за поста вътрешен министър като наследник на Валентин Радев, който пък подаде оставка, поемайки политическа отговорност след тежката катастрофа с автобус край Своге.В продължение на няколко месеца функциите на главен секретар бяха изпълнявани от заместник главния секретар Георги Арабаджиев.", "date": "2018.12.20", "title": "Президентът утвърди Ивайло Иванов за нов главсек"}
{"url": "https://news.bg/regions/otkrivat-ski-sezona-na-vitosha-s-noshtno-karane-1.html", "text": "Новият зимен сезон на Витоша ще бъде открит този петък с нощно каране.От \"Витоша ски\" АД съобщават, че тази зима ще бъде въведено намаление при нощното каране, а ски картите за деца до 12-годишна възраст ще струват 1 лев. За останалите услуги няма да има промяна в цените.Дневната карта остава с цена от 35 лева за възрастни, а картата за нощно каране - 26 лева. При ползване на ски учител от училището на \"Витоша ски\" и/или екипировка от гардероба на дружеството гостите на планината ще получават отстъпки за лифта.В събота ще бъде пуснат и кабинковият лифт, който беше в кратък период на профилактика.От 22 декември съоръжението \"Симеоново-Алеко\" ще работи всеки ден от 8:30 до 16:30 часа.От \"Витоша ски\" АД напомнят на всички скиори да спазват правилата за безопасност в планината и пожелават успешен зимен сезон.", "date": "2018.12.20", "title": "Откриват ски сезона на Витоша с нощно каране"}
{"url": "https://news.bg/world/izrael-prodalzhava-da-deystva-agresivno-sreshtu-iran-sled-izteglyaneto-na-sasht-ot-siriya.html", "text": "Премиерът на Израел Бенямин Нетаняху заяви, че страната му ще \"продължи да действа агресивно срещу опитите на Иран да се окопае в Сирия\", пише вестник \"Аарец\".\"Ще продължим да действаме много агресивно срещу усилията на Иран да се окопае в Сирия. Не възнамеряваме да намаляваме действията си на нито един от тези фронтове, ние ще ги засилим, и аз знам, че ще го направим с пълната помощ и подкрепа на САЩ\", изтъкна той.Нетаняху добави, че еврейската държава продължава с усилията за предотвратяване изграждането на тунели от терористи по израелско-ливанската граница.\"В този момент ние използваме специални средства...за неутрализиране на тези тунели\", поясни той.", "date": "2018.12.20", "title": "Израел продължава да действа агресивно срещу Иран след изтеглянето на САЩ от Сирия"}
{"url": "https://news.bg/int-politics/putin-izklyuchi-vazmozhnostta-za-restavratsiya-na-sotsializma-v-rusiya.html", "text": "Руският президент Владимир Путин отговори на въпрос по време на годишната си пресконференция за това дали е възможно възстановяването на социализма в Русия.\"Смятам, че това (възстановяването на социализма в Русия, б. р.) е невъзможно. Струва ми се, че дълбоката промяна в обществото е такава, че възстановяването на социализма в смисъла, в който влагате вие, е невъзможно. Възможен е елемент на социализиране на икономиката, социалната област, но това винаги е свързано с изразходването на повече средства. В края на краищата това води до тупик в икономиката\", коментира той.Путин добави, че настоящата политика на Русия се провежда с оглед на справедливото разпределение на ресурсите и справедливото отношение към хората, които живеят под прага на бедността.\"Ако говорим за социализиране в този смисъл, искам да ви уверя, че и сега провеждаме такава политика\", допълни руският държавен глава.", "date": "2018.12.20", "title": "Путин изключи възможността за реставрация на социализма в Русия"}
{"url": "https://news.bg/world/otkriha-11-martvi-migranti-na-lodka-do-ispaniya.html", "text": "11 мигранти са открити мъртви на лодка до крайбрежието на Южна Испания. На лодката също е имало 33-ма оцелели, съобщиха от испанската брегова охрана, цитиранa от АФП.Говорител на испанските власти поясни, че спасителни екипи са отвели мигрантите, които са от Субсахарска Африка, на испанското пристанище Алмерия рано тази сутрин. Лодката е била издирвана в продължение на два дни между Андалусия и северната част на Мароко.\"11 души са открити мъртви на лодката и 33 живи\" - четири жени и 29 мъже, обяви представителят.Не е ясно дали сред загиналите или оцелелите има деца.В същия район бреговата охрана издирва други три лодки, във всяка една от тях има между 50 и 55 мигранти.Според данни на Международната организация по миграция повече от 55 000 мигранти са пристигнали в Испания по море през тази година, 744 души са загинали, което три пъти повече от 2017 г.", "date": "2018.12.20", "title": "Откриха 11 мъртви мигранти на лодка до Испания"}
{"url": "https://news.bg/health/predstaviha-parvite-dve-moderni-lineyki-za-speshnata-pomosht.html", "text": "Представиха първите две от общо 400 очаквани линейки за спешната помощ у нас.Те са закупени с финансовата подкрепа на Европейския фонд за регионално развитие.Министър на здравеопазването Кирил Ананиев увери, че до края на 2021 ще получим всички останали линейки. По думите му Спешния център в София има голяма нужда от тези линейки, тъй като има много остарял парк.Санитарните автомобили са оборудвани с модерни средства за комуникация и животоспасяващи устройства, които да позволят бързо и ефективно оказване на помощ, особено в по-отдалечените райони и сред най-уязвимите групи пациенти.По отношение на високоприходимите линейки и тези тип 4x4, здравният министър заяви, че комисия от експерти разглежда подадените оферти. Церемонията по приемането на линейките се състоя в присъствието на ръководителя на Представителството на Европейската комисия в България Огнян Златев, министъра на здравеопазването Кирил Ананиев и зам.-министъра на регионалното развитие и благоустройството Деница Николова.Огнян Златев подчерта, че всяка една стотинка от европейския бюджет отива в полза на гражданите, като в този случай са и за гарантиране на по-качествени здравни услуги.Той изрази надеждата си, че с тези линейки българските медици ще бъдат улеснени в изпълнение на техните задължения.Линейките са само малка част от новия мащабен проект на стойност 71 милиона евро, одобрен от Комисията, за подобряването на оборудването, ефективността и достъпността на спешните здравни услуги в България, допълни той. В рамките на проекта всички 237 звена на спешната помощ в цялата страна ще могат да подобрят състоянието на спешните си отделения и да ги снабдят с най-съвременна медицинска техника.", "date": "2018.12.20", "title": "Представиха първите две модерни линейки за спешната помощ"}
{"url": "https://news.bg/society/balgarite-opitaha-da-nadhitryat-sistemata-za-e-vinetki.html", "text": "Засечени са първите опити за подаване на неверни данни към електронната система за смесено таксуване на платената пътна мрежа, съобщиха от Агенция \"Пътна инфраструктура\" (АПИ).Информацията е конфиденциална и конкретните казуси не могат да бъдат обявени, но в доста от случаите става въпрос за подадена несъществуваща все още възможност за конвертиране към е-винетка със срок на валидност 31 декември 2019 г.Вероятно граждани са се опитали да се сдобият с е-винетка, без да имат хартиена такава.До момента са подадени над 16 000 заявления за конвертиране на хартиен винетен стикер към е-винетка. За първите 4 дни от началото на продажбата на електронни винетки са купени 786 е-винетки за 78 627 лева.Тъй като за всяка подадена информация за трансформиране към е-винетка се прави верификация на въведените данни, системата не може да допусне грешки и засича подобни неточности, уверяват от пътната агенция.Подадените верни данни са обработени и хартиените стикери са конвертирани. Междувременно се разработва бутон, чрез който на уеб сайта на Националното тол управление всеки ще може да провери дали хартиеният винетен стикер на автомобила му е преобразуван в електронна винетка.Припомняме, конвертирането или преобразуването към е-винетка е препоръчително. Потребителите на платената пътна мрежа с неконвертирани валидни хартиени винетки няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност.Всички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.", "date": "2018.12.20", "title": "Българите опитаха да надхитрят системата за е-винетки"}
{"url": "https://news.bg/politics/za-nov-sotsialen-dogovor-se-obyavyava-abv.html", "text": "В навечерието на коледните и новогодишните празници АБВ представи своя политически манифест като платформа за изборите през 2019 година.Румен Петков изрази мнение, че  Основната амбиция на АБВ е структуриране, изготвяне на кандидатска листа, която да даде възможност партията да достигне до широката общественост.Бяга се от политически дебати в продължение на години, заключи Петков. \"Ако не се стигне до ново решение и нов социален договор, тези проблеми ще съсипят държавата\", убеден е Петков.Той обяви, че АБВ има готовността да участва самостоятелно в предстоящите избори.Възможно е българските граждани да бъдат изправени пред възможността да гласуват и за народни представители, заяви на пресконференция зам.-председателят доц. Христо Михайлов.Чрез манифеста АБВ предлага нов социален договор, в чийто фокус стои човекът.Михайлов смята, че управляващите партии и опозицията не могат да предложат ниво и достоен живот и ги определи като партии на статуквото.Нито увеличените средства в здравеопазването решиха проблемите, нито проблемите с демографската катастрофа са решени. \"Ние настояваме всеки български данъкоплатец да има своето място\", категоричен беше Михайлов.Затова АБВ се фокусира върху няколко основни стълба в манифеста. На първо място от партията оценяват липсата на държавност и извеждат като приоритет именно нея.Значимите неотложни проблеми в секторите икономика и енергетика трябва да бъдат решени по нов начин, отчита Националният съвет.Битка срещу бедността, неравенствата и демографската криза също е сред целите на партията.Нов модел на здравеопазване и образование, както и селското стопанство за спасяване на селските райони са залегнали в манифеста.\"Примерите за сринатата провалена държавност са много\", отбеляза председателят на партията Румен Петков.Като унизително решение той определи  Карина Караиванова., според председателя на АБВ, според когото правителството е трябвало да се пребори с ЕК.Пакетът \"Чиста енергия за всички европейци\" предполага да бъдат преустановени всички държавни помощи за ТЕЦ-овете на въглища до 2025 година, но Полша е успяла да уговори планът да влезе в сила от 2035 година. За този провал трябва да се търси строга политическа отговорност, според Румен Петков.\"Демографското състояние на държавата е в клинична смърт\", подчерта и зам.-председателят Любомира Ганчева. 40% от младите хора у нас вас в риск от социално изключване, а един на двама е системно недохранван. С увеличението на цените на тока и отоплителната енергия България, по думите й, България става тъжна и студена страна.Тя изтъкна, че този манифест следва политиката на партията от самото й създаване.\"Намираме се в ситуация на духовна нищета и в ситуация, в която здравето е скъпа стока, която, ако не можеш да си позволиш да платиш, резултатът е 60% смъртност\", отсече Ганчева.За няколко мандата от ГЕРБ вместо да се справят с предизвикателствата, само ги подсилват, коментира още тя.", "date": "2018.12.20", "title": "За нов социален договор се обявява АБВ"}
{"url": "https://news.bg/economics/dbg-gotvyat-signal-do-ek-za-energiynata-borsa.html", "text": "От ДБГ ще сезират Европейската комисия за енергийната борса. Причината - Българската енергийна борса е само имитация на свободен пазар и това ще доведе до нова солена глоба за страната ни.Това се казва в позицията на Движение България на гражданите (ДБГ) по повод необяснимия скок на тока за бизнеса на пазара на електроенергия.Основната критика на ДБГ е, че за да има свободен пазар, на него трябва да има конкуренция между продавачите и купувачите. 90% от тока на борсата се продава от три дружества, които имат един собственик - държавата.\"Има достатъчно доказателства, че те са в картел помежду си и че търгуват с вътрешна информация в полза на едни близки до властта бизнеси и в ущърб на всички останали. Правителството не успя да обясни защо в едни случаи оферти за евтин ток се приемат секунди след като са направени, а в други купувачите не могат с дни да си купят електричество докато цената не скочи с 350%\", пише в позицията на ДБГ.Според тях 130 000 фирми в България са застрашени от фалит заради зачестилите манипулации на енергийния пазар.Според тях това е доказателство, че българската енергийна борса не отговаря в достатъчна степен на европейските правила. По този начин България е застрашена от нова санкция от ЕК.Припомняме, .От партията на Димитър Делчев дават пример с румънската енергийна борса ОРСОМ, която е напълно прозрачна и интегрирана с чешката, унгарската и словашката. Поради тази причина цената на електричеството там често е по-ниска и многократно по-предвидима за бизнеса.През 2016 г. \".В същото време ЕВН водят иск срещу нас за 1млрд. и 200 млн. лв. Категорично заявяваме, че народът не е длъжен да плаща от джоба си над 3 млрд. лв. глоби и по-високи цени за ток и газ заради политиката на ГЕРБ в подкрепа на корупцията и монополите в страната, пишат от ДБГ.", "date": "2018.12.20", "title": "ДБГ готвят сигнал до ЕК за енергийната борса"}
{"url": "https://news.bg/regions/stolichani-protestiraha-v-zashtita-na-mineralnite-izvori-i-bani.html", "text": "Граждани протестират в защита на минералните извори и бани в столичния квартал \"Горна баня\", съобщи БНР.Хората се събраха пред старата баня в квартал \"Горна баня\". Те настояват за възстановяване на балнеологичните центрове в \"Овча купел\", \"Горна баня\", Централна баня, Княжевска баня.Столичани искат да бъдат изградени изцяло нови спа-центрове с басейни и бани в подножието на Витоша и на Северния парк. Организаторът на протеста Иван Пенчев заяви, че минералната вода и баните са живот и здраве. Той изтъкна, че водата е поставена в герба на София. Затова тя може и трябва да бъде минералната столица на Европа.\"От всички 35 минерални извора имаме само една баня в Панчарево. Да има минерална вода, да може да я ползва цялото население на \"Горна баня\" и от цялата страна, и за лечение тука. Имаше балнеосанаториум и той рухна\", казаха хората, събрали се в студения декемврийски ден в защита на здравето си и на здравето на децата си.Хората изтъкват, че банята е национално богатство - като архитектура на сградата, като лечебни свойства на минералните извори, които в България са на много места.\"Тука населението има необходимост от балнеосанаториум, от спа-център, самата баня да се възстанови. Водата е здраве\", заявиха протестиращи.", "date": "2018.12.20", "title": "Столичани протестираха в защита на минералните извори и бани"}
{"url": "https://news.bg/politics/deputatite-zakriha-ministerstvoto-na-balgarskoto-evropredsedatelstvo.html", "text": "Депутатите закриха министерството на българското европредседателство - Българско председателство на Съвета на Европейския съюз.България се справи изключително успешно с това първо председателство на Съвета на ЕС. Това заяви външният министър Екатерина Захариева преди гласуването на закриването на министерството на Лиляна Павлова. Захариева защити решението да се създаде специално ведомство по темата.Самата Павлова се връща в парламента като депутат.Според бившия външен министър и настоящ депутат от БСП Кристиан Вигенин закриването на министерството на Павлова било закъсняло.Раздавали се бонуси, правели се разходи във времето, в което ведомството съществувало след края на европредседателството.Левицата ще иска детайлна справка за харчовете по ръководството на ЕС. Иначе днес е сложено едно добро начало, защото кабинетът \"Борисов 3\" ще има един министър по-малко, каза Вигенин.Според Ивелина Василева, която бе министър на екологията във втория кабинет \"Борисов\" страната ни доказала, че е лидер в ЕС. Подготовката беше изпитание, провеждането беше кауза, изтъкна депутатът от ГЕРБ.България успя да се справи икономично, каза още Василева. България беше много добра в организирането на срещи, но не бе добра в правенето на политики, каза червеният депутат Петър Витанов.Трябва да бъдем справедливи, призова лидерът на НФСБ Валери Симеонов.Администрацията била в непрекъснат стрес. България се справи блестящо, категоричен бе той. Лиляна Павлова успя да реализира икономии. Голяма част от европейските ни партньори научиха за България, изтъкна лидерът на НФСБ.Личната му оценка за европредседателството е 5,50. Симеонов отнел половинка до пълната шестица заради разеденението на политическата прослойка.Институциите работеха неуморно, похвали се и Цветан Цветанов. Всички трябвало да са удовлетворени от това, което показала страната ни по време на европредседателството.", "date": "2018.12.20", "title": "Депутатите закриха министерството на българското европредседателство"}
{"url": "https://news.bg/regions/detsa-ot-pirogov-poluchiha-podaratsi-ot-patriarh-neofit.html", "text": "Представители на Патриарх Неофит зарадваха с подаръци малките пациенти на \"Пирогов\", предадоха от пресцентъра на болницата.С Благословението на Негово Светейшество Софийски митрополит и Български патриарх Неофит, Негово Преосвещенство Белоградчишкият епископ Поликарп и представители на Софийската света митрополия посетиха болничното заведение.Визитата беше по повод предстоящия празник Рождество Христово. Децата, лекуващи се в \"Пирогов\", получиха подаръци, които са предоставени от благотворителната акция \"От деца за деца - 2018\". Инициативата беше организирана от Софийската света митрополия.Епископ Поликарп и представителите на Светата митрополия обиколиха детското отделение, където малките пациенти получиха подаръци и благословение от името на Негово Светейшество патриарх Неофит.Директорът на \"Пирогов\" проф. Асен Балтов също получи дар от името на патриарха - диптих с образите на Господ Иисус Христос и Света Богородица.", "date": "2018.12.20", "title": "Деца от \"Пирогов\" получиха подаръци от патриарх Неофит"}
{"url": "https://news.bg/world/soyuz-katsna-uspeshno-na-zemyata-s-trima-astronavti-ot-mks.html", "text": "Руска капсула с трима астронавти, които бяха на Международната космическа станция (МКС) в продължение на повече от шест месеца, се приземи успешно на Земята, съобщава \"Асошиейтед прес\".Капсулата Союз МС-09, превозваща астронавта от НАСА Серена Ауньон-Чансълър, руския космонавт Сергей Прокопиев и Александър Герст от Европейската космическа агенция, се приземи на около 140 км югоизточно от град Жезказган в Казахстан около 7:02 часа българско време.Те бяха посрещнати от спасителни екипи, пристигнали на мястото след кацането им, които им помогнаха да излязат от капсулата и им извършиха медицински преглед.Тримата астронавти прекараха 197 дни в Космоса. Това беше първата мисия на Ауньон-Чансълър и Прокопиев и втората на Герст, който прекара 362 дни в орбита и постави рекорд за астронавт от Европейската космическа агенция по прекарани дни в орбита.Астронавтите - американката Ан Маккейн, руснакът Олег Кононенко и Дейвид Сен-Жак от Канадската космическа агенция, пристигнаха на МКС по-рано този месец и ще останат в орбита до юни догодина.", "date": "2018.12.20", "title": "\"Союз\" кацна успешно на Земята с трима астронавти от МКС"}
{"url": "https://news.bg/crime/mvr-sazdava-sistema-za-avtomatichno-razpoznavane-na-nomerata-na-kolite.html", "text": "Министерство на вътрешните работи изгражда система за автоматично разпознаване на индентификация на регистрационни номера на моторни превозни средства.Резултатите от дейността по проекта \"Противодействие на престъпления, свързани с трафик на моторни превозни средства\"предстваи заместник-директорът на Главна дирекция \"Национална полиция\"(ГДНП) старши комисар Благородна Макева.Целта на проекта е да се надградят високите шенгенски стандарти с оглед да се гарантира сигурността и правилното функциониране на шенгенската зона. \"Той е изключително актуален в присъединяването на България в Шенген\", похвали се Макева.Друга от основните цели на проекта е изграждането и внедняването на система за автоматично разпознаване на индентификация на регистрационни номера на моторни превозни средства за тяхното осъщестяване и издирване, обясни тя.Зам.-директорът на ГДНП подчерта, че проектът има за цел и повишаване на административния капацитет на систематата на служителите, които работят в областта на престъпленията, свързани с трафик на моторни превозни средства, подчерта .Комисар Росен Рапчев, началник отдел на Пътна полиция в Главна дирекция \"Нацинонална полиция\" допълни, че другите основни дейности на проекта са свързани с осъщестяване на проверка в реално време на издирвани моторни превозни средства, подобряване на полицейските работа в борбата с незаконния трафик на моторни превозни средства и нарушение на Закона за движение по пътищата.Сред присъстващите бяха още заместник-директорът на ГДБОП Стефан Джолев, главен инспектор Живко Костурков, началник сектор \"Претъпления против собствеността\" към отдел Криминална полиция в ГДНП, изпълнителният директор на Изпълнителна агенция автомобилна администрация (ИААА) Бойко Рановски, комисар Росен Рапчев, началник отдел на Пътна полиция в Главна дирекция \"Нацинонална полиция\".", "date": "2018.12.20", "title": "МВР създава система за автоматично разпознаване на номерата на колите "}
{"url": "https://news.bg/regions/plovdiv-osamna-s-tri-opozhareni-avtomobila.html", "text": "Три автомобила бяха опожарени тази нощ в Пловдив, предаде бТВ.Инцидентът станал на паркинг пред жилищен блок в район \"Южен\".Сигналът за пожара постъпил малко преди 3 часа тази сутрин.Хората от жилищния блок, пред който били колите, видели огромни пламъци през прозорците. Чул се и силен шум.След оглед на мястото било установено, че пожарът тръгнал от единия от автомобилите, след което се прехвърлил и на паркираните до него.Към момента се работи по версията за умишлен палеж. ", "date": "2018.12.20", "title": "Пловдив осъмна с три опожарени автомобила"}
{"url": "https://news.bg/politics/krasimir-yankov-antikoruptsionnata-komisiya-ne-e-v-usluga-na-obshtestvoto-a-za-negova-smetka.html", "text": "Процедурата на така наречената \"гражданска конфискация\", както и цялата дейност на комисията може да е само последваща функция по изпълнение на отнемане на имущество придобито от \"престъпна дейност\", едва след като е доказано в рамките на съдебен процес.Това заяви в пленарна зала депутатът от БСП Красимир Янков по време на дебатите за Антикорупционния закон закон.Това, което върши КПКОНПИ не е в услуга на обществото, а за негова сметка, защото обезщетенията от всяка осъдителна присъда за нарушени права и нанесени щети ще е за сметка на българските данъкоплатци, убеден е той.Няма да коментирам превръщането на Комисията в инструмент за експроприация или фалити на лица, които са набедени или неудобни на управляващите, защото по темата се произнесоха всички правозащитни организации и авторитетни юристи, посочи червеният депутат.\"Искам само да попитам, дали правната комисия изготвила поправките си дава сметка, че тези поправки може да са поръчани и изготвени тук в Народното събрание, където водеща е политиката, но трябва да бъдат приложени извън тази сграда, в гражданското общество, а то вече не може да търпи пълзящият тоталитаризъм, който въдворявате\", атакува още Янков.\"Тази комисия, както и узаконяването на действията й са част от популизма на ГЕРБ. Опитвате се да внушите, че сте готови да се борите с корупцията, но към кого и как да случва да е под ваш контрол\", заяви депутатът от левицата.Никаква комисия не може да е по-ефективна от независимите съд и прокуратура при упражняване контрол над вашата власт и действия, защото именно изпълнителната власт контролира и се разпорежда с основополагащия елемент на корупционните практики - финансовият ресурс, подчерта социалистът.България е поела своя път на европейска правова държава и тези недодялани опити за третиране на човешките права извън вече установените в общността норми, само дискредитират капацитета ви на законотворци, допълни още Янков.", "date": "2018.12.20", "title": "Красимир Янков: Антикорупционната комисия не е в услуга на обществото, а за негова сметка"}
{"url": "https://news.bg/regions/s-tramvai-po-grafa-ot-dnes.html", "text": "Движението на трамваи по столичната улица \"Граф Игнатиев\" е възстановено.След дългия и изпъстрен със скандали ремонт на релсовото шосе и самата улица трамвайните линии №10, 12 и 18 вече отново се движат по \"Графа\" със старото си разписание.Отменя се автобусната линия номер 10, която замени трамвайната линия, докато течеше ремонтът.Вчера, 19 декември, , че паралелно с движението на трамваите ремонтните дейности ще продължат. Тя помоли жителите и гостите на София да бъдат търпеливи и се извини.Фандъкова също така подчерта, че гражданите не трябва да се движат по трамвайните линии, поставените ограничители са за това.News.bg припомня на читателите си разразилите се проблеми при ремонтните дейности на култовата столична улица.Първият проблем около ремонта на \"Графа\" беше свързан с поставянето на . Оказа се, че фирмата изпълнител , която също влезе сериозно в публичното пространство покрай , използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката. Всичко това предизвика силен обществен отзвук и стана повод за  на Столична община Евгени Крусев, срещу когото прокуратурата разпореди и повдигна  - той нарушил служебните си задължения и променил условията на обществената поръчка.Друг скандал се разрази около. Новите плочки пред храма предизвикаха силно възмущение сред столичани заради вида си. След това . Отговорът на СО - .Още в самото начало на ремонтните дейности пък граждани разпространиха снимки на.Поредният скандал възникна около ограничителите, които разделят пешеходната зона от трамвайните релси. Ограничителите, според софиянци, бяха прекалено големи. Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха. Самата форма била избрана, за да не се сяда върху тях. Преди дни пък . Единият ограничител беше изтръгнат от земята, а други два бяха деформирани.Преди дни потребителят Иван Димитров пък разпространи видео в социалните мрежи, на което се вижда, че и плочките не са поставени качествено. В свой пост с видео той показа как плочките са \"плаващи\", \"плуващи\", \"плюещи\", \"плискащи\" или \"пръскащи\", въпрос на жаргон. В ироничния си коментар към поста Димитров благодари на Столична община за ремонта на \"Графа\" и натърти, че той и без това вече е свикнал с \"иновативните\" функции на плочките да му пръскат крачолите на панталоните. \"Направо изпадам в шок, когато пътувам в дивите земи на Запада, където не само че няма кой да ти каже копеле, ами и плочките не пръскат. Важно е, че Общината е запазила българските ценности\", написа още потребителят.Впоследствие граждани започнаха да се оплакват и че улицата не се чисти от снега.Ремонтните дейности и тяхното качество и този път станаха и повод за протести в столицата, подобно на  Гражданите поискаха оставката на столичния кмет, като .На 9 октомври . Дни преди това кметът заяви, че . Тя заяви, че това ще бъде първата и последна глоба, защото следващата крачка щяла да бъде прекратяването на договора. Въпреки всичките останали скандали обаче, до това обаче не се стигна.Въпреки всичко това, пускането на трамваите определено предизвика радост сред софиянци, които с месеци бяха свикнали с липсата им.В началото на ремонтните дейности се предвиждаше трамвайното движение по улица \"Граф Игнатиев\" да бъде възстановено на 2 октомври.", "date": "2018.12.20", "title": "С трамваи по Графа от днес"}
{"url": "https://news.bg/int-politics/f-16-na-turtsiya-navlyazoha-vav-vazdushnoto-prostranstvo-na-gartsiya.html", "text": "Гърция е регистрирала два изтребителя на Турция да летят в нейното въздушно пространство, което е продължение на засиленото напрежение между двете средиземноморски страни, които членуват в НАТО, съобщава гръцката телевизия \"Скай\".Самолетите са били засечени над остров Кастелоризо на по-малко от 1,2 км. Граничният остров в югоизточната част на Егейско море се намира между о. Родос и Анталия в Турция. В него живеят по-малко от 500 души.Инцидентът, който е пореден в поредицата подобни събития, се случи веднага след като гръцкият военен министър Панос Каменос е посетил военна база в Кастелоризо.Вчера той заяви, че около него ще бъде обявена изключителна икономическа зона и подчерта потенциала за производството на природен газ. Лидерът на партията \"Независими гърци\", която е коалиционен партньор в правителството на премиера Алексис Ципрас, заяви, че всяка заплаха за суверенитета и интегритета на Гърция ще бъде смазана.Заедно с генерал-лейтенант Алкивиадис Стефанис, началник на Генералния щаб на гръцката армия, и вицеадмирал Николаос Цунис, началник на Генералния щаб на гръцките военноморски сили, той също така посети необитаемите острови Ро и Строгили Мегистис. Адмирал Евангелос Апостолакис, шеф на Генералния щаб на националната отбрана на Гърция, вчера обеща да \"изравни\" всеки гръцки остров, ако на него пристигнат турски войници.", "date": "2018.12.20", "title": "Ф-16 на Турция навлязоха във въздушното пространство на Гърция"}
{"url": "https://news.bg/crime/otkradnaha-statuyata-na-apolon-medikus-ot-tsentralnata-banya-izdirvat-kradtsite.html", "text": "Неизвестни извършители откраднаха статуята на Аполон Медикус от Централна баня в София. Задигнати са и почти всички месингови чучури от чешмите на банята.Кражбата е заснета от видеокамери, записите са предадени на властите и крадците вече се издирват от органите на реда.\"Престъпленията са две. Едното е извършено на 5-и, а другото на 16-и декември. Първо са откраднати чучурите и няколко дни по-късно е отмъкната и статуята. И двете кражба са извършени през нощта. Пазарната цена от метала е незначителна. По-скоро това е хулиганска постъпка. Не е ясно дали двете деяния са извършени от един човек\", обясни пред Нова зам.-кметът на София Тодор Чобанов.По думите на зам.-кмета ако статуята и чучурите не бъдат върнати, ще се направи нова отливка. \"Разговаряхме и с автора на произведенията - скулпторът Георги Чапкънов. Така ще възстановим откраднатото\", допълни Чобанов.Кражбата коментира и бизнесменът Павел Дамянов. Той предложи в замяна на статуята да плати на крадците анонимно сумата, която те биха спечелили от бронза от чучурите, в десетократен размер. Той възприема чешмите като емблематични.", "date": "2018.12.20", "title": "Откраднаха статуята на Аполон Медикус от Централната баня, издирват крадците"}
{"url": "https://news.bg/energy/turski-potok-nyama-ikonomicheska-logika-ubedeni-sa-ot-bzns.html", "text": "\"Турски поток\" обслужва режима в Кремъл и е част от стратегията на Путин в газовата война срещу демократичния свят. Това заявиха от Българския земеделски народен съюз.От партията са на мнение, че чрез този проект България отново ще се окаже силно зависима от руските доставки.Вместо диверсификация българските институции ще доизградят руския монопол над българската енергетика, категорични са те.\"Турски поток\" няма икономическа логика, смятат от БЗНС и допълват, че с построяването му икономиката ни ще загуби и транзитните такси, които получава за използването на българската газопреносна мрежа, които Русия е задължена да извършва за транзита до 2030 година.Според тях опитът на България да се включи в руските енергийни проекти не само че няма да доведе до поевтиняваме на газа, но и ще я изключи от инициативите за постигане на общ европейски газов пазар и общо европейско договаряне.От БЗНС негодуват, че за пореден път управляващите готвят страната да бъде включена в стратегия на Путин и припомнят \"престъпното\" стартиране на проекта \"Южен поток\" от правителството на Орешарски и \"безпринципното\" съживяване на проекта за АЕЦ \"Белене\".Чрез изграждането на тръба от \"Турски поток\" през наша територия се готви безконтролно източване на 2,2 млрд. лева, убедени са от партията. Освен това те смятат, че България ще понесе и косвени щети.В петък предстои да бъде обявена обществената поръчка за проектиране, доставка на материали, както и изграждане и въвеждане в експлоатация на разширението на газопреносната мрежа. Според БЗНС стартирането на този проект на Кремъл ще е стратегическа грешка на българските управляващи. Те подчертават, че подготвяното набързо предколедно решение на правителството поставя в опасност и националната сигурност на България.След оръжейната ни зависимост сега се изгражда и стратегическа енергийна и икономическа подчиненост към Русия, недоволстват те и напомнят, че БЗНС винаги се е противопоставял на политиката на заиграване с великите сили, които се опитват да подронят международния ред.Според тях винаги когато позицията на партията е била пренебрегвана, се е стигало до национални катастрофи.От БЗНС напомнят, че  за интересите на демократичната общност. Те обаче смятат, че санкциите, които Европейската комисия ще наложи на страната ни, бледнеят пред друг, по-сериозен проблем.Оцеляването на България като свободна и демократична държава е поставено на карта, опасяват се те и уверяват, че ще направят всичко възможно държавата да не поеме по този пагубен курс.", "date": "2018.12.20", "title": "\"Турски поток\" няма икономическа логика, убедени са от БЗНС"}
{"url": "https://news.bg/int-politics/daniya-iska-da-zadarzha-chuzhdestranni-prestapnitsi-na-malak-ostrov.html", "text": "Датският парламент одобри бюджета за 2019 г., включително предложение за задържане на чуждестранни престъпници на малък остров, съобщава \"Ройтерс\".Планът е критикуван от ръководителя на ООН по правата на човека и е смятан от мнозина за символ на все по-твърдата позиция на Дания по отношение на миграцията.\"Хората смятат, че това не е решение на реалните проблеми\", каза преди изборите Микаел Смед, кмет на община Вординборг, където се намира островът.Правителството възнамерява да задържи на острова, който е 7 акра, до 100 престъпници, чието депортиране не може да бъде осъществено, тъй като те рискуват изтезания или екзекуции в родните си страни.Остров Линдхолм се използва като лаборатория и крематориум от учени, които изследват свински грип, бяс и други заразни болести.Един от фериботите пътуващи до острова е с името \"Вирус\".", "date": "2018.12.20", "title": "Дания иска да задържа чуждестранни престъпници на малък остров"}
{"url": "https://news.bg/world/izteglyaneto-na-sasht-shte-pozvoli-vazrazhdane-na-daesh-v-siriya-preduprediha-kyurdite.html", "text": "Подкрепяните от САЩ Сирийски демократични сили съобщиха, че решението на Белия дом да изтегли войските си от Сирия ще позволи възраждане на ДАЕШ (\"Ислямска държава\") и ще постави под заплаха битката в Източна Сирия, информира \"Ройтерс\".Водените от кюрдите сили поясниха, че изтеглянето на американските войници и експерти от региона ще има \"опасно отражение\" върху международната стабилност.Това също ще \"създаде политически и военен вакуум в региона, оставя хората ни между клещите на враждебните сили\", се казва в съобщение.Вчера Белият дом потвърди, че ", "date": "2018.12.20", "title": "Изтеглянето на САЩ ще позволи възраждане на ДАЕШ в Сирия, предупредиха кюрдите"}
{"url": "https://news.bg/int-politics/frantsiya-protivorechi-na-sasht-daesh-ne-e-iztrita-ot-kartata-v-siriya.html", "text": "Терористичната групировка ДАЕШ (\"Ислямска държава\") не е изтрита от картата, включително тя не е изкоренена, необходимо е окончателно да победим военно последните джобове на терористите. Това коментира френският министър на въоръжените сили Флоранс Парли в \"Туитър\".\"ДАЕШ е по-слаба от всякога. ДАЕШ загуби повече от 90% от територията си. ДАЕШ вече няма логистика, каквато имаше. ДАЕШ се укрива и се сражава с партизанска тактика\", посочи Парли.Думите на Парли са по повод обявеното вчера от американския президент Доналд Тръмп, че ДАЕШ вече били победени в Сирия и че това била единствената причина за САЩ да бъде в близкоизточната страна по време на неговото президентство.От своя страна министърът по европейските работи Натали Лоазо също коментира ситуацията, изтъквайки, че Франция ще запази участието си в коалицията, сражаваща се с ДАЕШ в Сирия.\"Вярно е, че коалицията постигна значителен напредък в Сирия, но борбата продължава и ще продължим\", коментира тя.Лоазо добави, че в настоящите геополитически обстоятелства, Европа трябва да взема решения независимо от САЩ, защото Европа има свои собствени приоритети.\"Ние отново трябва да помислим за стратегическата автономия при вземането на решения. Когато се изправим пред пряка заплаха, трябва да решаваме и да действаме автономно... Може да имаме свои собствени приоритети\", заключи Лоазо.Вчера говорителката на Белия дом Сара Сандърс заяви, че е започнало изтеглянето на американските войски от Сирия и че САЩ започват следващата фаза от кампанията си за ликвидиране на терористичната групировка.Франция разположи изтребители в Йордания и артилерия по протежението на сирийската граница в Ирак като част от оглавяваната от САЩ международна коалиция, както и неразкрит брой специални части.", "date": "2018.12.20", "title": "Франция противоречи на САЩ: ДАЕШ не е изтрита от картата в Сирия"}
{"url": "https://news.bg/society/dzhambazki-sezira-ek-zaradi-mrasniya-vazduh-v-stolichniya-kvartal-vrazhdebna.html", "text": "Жители на столичния квартал \"Враждебна\" излязоха на пореден протест срещу замърсяването на въздуха.Протестиращите са категорични, че в квартала се отчитат многократно завишени стойности на замърсяване на атмосферния въздух.Организаторът на протеста Александър Димитров заяви пред БНР, че исканията на недоволстващите са свързано главно с това да се закрие депото за строителни материали и земни маси в района. Те искат дейността на депото да бъде пренасочена извън жилищната част на квартала.Евродепутатът Ангел Джамбазки също коментира темата пред общественото радио. Той заяви, че ще сезира Европейската комисия във връзка с мръсния въздух в квартала. ", "date": "2018.12.20", "title": "Джамбазки сезира ЕК заради мръсния въздух в столичния квартал \"Враждебна\""}
{"url": "https://news.bg/society/za-5-godini-15-po-malko-studenti.html", "text": "За последните пет години студентите са намалели с 15%. 13 професионални направления има, в които намалението е 30%. С близо 20 000 са намалели студентите в икономически специалности за последните две години. Това сочат данните от Рейтинговата система на висшите училища в България за 2018 г. , представени от министъра на образованието Красимир Вълчев. 13% от българските студенти учат в частни университети. Чужденците за последните пет години се увеличават, като най-много от тях са студенти по медицина.Студентите по медицина нарастват от 6000 на 10 000. Според резултатите това е четвъртото най-масово направление в България.С около 45% нараства броят на студентите по стоматология.Заедно с медицината, информатиката и компютърните науки са сред специалностите, в които студентите също се увеличават.Министърът обяви, че по традиция Софийският университет \"Св. Климент Охридски\" седи начело в рейтинговата система на МОН. Наблюденията на рейтинговата система до момента са, че броят на студентите намалява, реализацията се подобрява, а научната дейност се увеличава. В същото време обаче страната ни не може да предостави необходимата материална база за развитие дейността на учените.Рейтинговата система показва, че половината от студентите се реализират по специалности, които не изискват висшето им образование, паралелно с това се отчита, че доходите на завършилите висше образование нарастват - средно 867 лева на над 1100 лева през тази година.Студентите по туризъм не се реализират в сфери, изискващи висше образование, а учащите социология и социални грижи са достигнали минимум, който не е желателно да се преминава.За да не се получи свръхнаситеност в определени специалности, тенденциите трябва да бъдат канализирани, според МОН. Безработицата за младите висшисти чрез 2018 година е 2,4%, а през 2013 е била над 4%.Анализът откроява подобрен интерес към педагогически специалности, който обаче не може да компенсира липсата на кадри от последните години.Металургия, фармация, компютърни науки, математика, електротехника, проучване, добив и обработка на полезни изкопаеми са сред професионалните направления, чиито кадри получават най-високо заплащане в страната.Направлението по проучване, добив и обработка на полезни изкопаеми е с най-висока добавена стойност, като в класацията по среден успех от първи курс в тази специалност са регистрирани едни от най-ниските оценки. След завършване обаче младите висшисти стават част от елита с високото си заплащане, обясни Георги Стойчев, изпълнителен директор на Институт \"Отворено общество\".Съпоставката между университетите показва, че в специалността икономика на първо място се нарежда Американския университет, на второ е Софийски университет, а третото място заема УНСС.Когато преподаването по икономика не е част от традиционните специалности, се наблюдава по-ниска реализируемост и е важно не какво учим, а къде учим.Има обаче и специалности, за които няма особено значение в кой университет у нас са завършени. Такава е например специалността медицина.Студентите от всички медицински университети у нас са със среден успех от дипломата над 5.50. Затова Стойчев определи висшите училища като \"близнаци\".Може да се очаква продължителен недостиг на студенти в специалностите с по-високо възнаграждение, затова и апелът на Вълчев към учениците е да инвестират по обучение в математика и природни науки.Министър Красимир Вълчев съобщи, че според рейтинговата система от МОН отчитат видимо увеличение на научната продукция на висшите училища, както като обем и качество, така и на въздействие.Индексът на цитируемост на българските университети се е увеличил двойно за последните четири години.В момента МОН прави изследване дали при избора на студентите на университет е взета предвид рейтинговата система. Данните ще са готови през февруари 2019 година.", "date": "2018.12.20", "title": "За 5 години 15% по-малко студенти"}
{"url": "https://news.bg/int-politics/putin-nyamal-mobilen-telefon.html", "text": "Говорителят на руския президент Дмитрий Песков заяви, че Владимир Путин няма мобилен телефон, съобщава РИА \"Новости\".Той добави, че Путин получава информация по различни начини.\"Има папки с разпечатки, мониторинг на хартия, телевизори. Президентът може сам да използва интернет от компютъра си\", обясни гласът на Кремъл.Песков добави, че Кремъл продължава да използва затворена връзка.През последните месеци се появиха спекулации, че в Русия местни компании разработват мобилен телефон за Путин. Последният нито веднъж не даде сигнал, че харесва айфон или негов конкурент.Дори и лидерът на изолираната Северна Корея Ким Чен-ун демонстрира преди време, че ползва мобилен телефон.", "date": "2018.12.20", "title": "Путин нямал мобилен телефон"}
{"url": "https://news.bg/int-politics/protestite-v-ungariya-se-razrastvat.html", "text": "Протестите в Унгария се разрастват. Унгарците са гневни на промените в трудовото законодателство, които ги заставят да работят до 400 часа годишно извънредно без заплащане.Работодателите получиха възможност да се издължават до 3 години, но без работниците и служителите да имат гаранции.След столицата Будапеща протестите обхванаха и разположения на 127 км. североизточно от нея град Егер.В отговор говорителят на унгарското правителство Золтан Ковач заяви, че то не планира да променя разпоредбите за извънредния труд.Преди дни охраната на държавната телевизия дори изхвърли от сградата опозиционни депутати, които искаха да прочетат декларация срещу действията на премиера Виктор Орбан.", "date": "2018.12.20", "title": "Протестите в Унгария се разрастват"}
{"url": "https://news.bg/int-politics/infarktni-pregovori-v-senata-za-finansiraneto-na-administratsiyata.html", "text": "Републиканците и демократите в Сената постигнаха компромис за финансирането на администрацията. Това стана след среща на високопоставени политици от двете партии в Капитолия, съобщи АП.Постигнатото споразумение предвижда финансиране на федералното правителство до 8 февруари 2019 г.Документът трябва да бъде гласуван в Сената. След това споразумението трябва да бъде одобрено от Камарата на представителите, за да се избегне , което може да стане факт в петък привечер на 21 декември 2018 г.Припомняме, че точно една година след влизането на Доналд Тръмп в Белия дом, САЩ обявиха частично затваряне на администрацията на 20 януари 2018 г. До тази мярка се стигна след провала на ключовото гласуване на бюджета в Конгреса.Кризата е известна като \"shutdown\" на администрацията и беше 21-ата от този тип от 1981 г. насам. Този \"шътдаун\" беше и първият след октомври 2013 г. Тогава кризата продължи 16 дни, засегна 850 000 служители и бяха загубени 6,6 млн. работни дни, които обаче по-късно бяха платени със задна дата.Демократите използват противоречията около бюджета, за да убедят общественото мнение, че републиканците не са способни да управляват. От своя страна управляващата Републиканска партия и президентът Доналд Тръмп показват, че няма да преговарят, преди да се намери трайно решение за финансирането на строежа на оградата по границата с Мексико.", "date": "2018.12.20", "title": "Инфарктни преговори в Сената за финансирането на администрацията"}
{"url": "https://news.bg/int-politics/albaniya-goni-dvama-iranski-diplomati.html", "text": "Албания реши да обяви за \"персона нон грата\" двама ирански дипломати. Тирана е разтревожена за националната си сигурност.Изгонените дипломати са подозирани в предполагаеми незаконни действия, които застрашават сигурността на балканската страна. Това съобщиха в сряда албански вестници, цитирайки външното министерство.Албания реши да изгони двама дипломати от Посолството на Ислямска република Иран, които са заподозрени в извършването на дейности, които засягат сигурността на страната, посочват от външно министерство.От своя страна съветникът по национална сигурност на американския президент Джон Болтън написа в \"Туитър\", че \"албанският премиер Еди Рама току-що е изгонил иранския посланик, като по този начин демонстрира пред иранските лидери, че тяхната подкрепа за тероризма е неприемлива\".До момента няма отговор от Техеран. По дипломатически протокол можем да очакваме реципрочни действия.", "date": "2018.12.20", "title": "Албания гони двама ирански дипломати"}
{"url": "https://news.bg/int-economics/tryudo-eksperti-shte-reshat-za-huawei.html", "text": "Решението дали да се използва оборудването на китайската компания Huawei в Канада за предстоящото изграждане на мобилни комуникационни системи от 5-то поколение (5G) ще бъде взето от експерти, а не от политици. Това съобщи канадският премиер Джъстин Трюдо.Той разкри, че освен канадските спецслужби, тревога са били и партньорите от организацията \"Пет очи\", в която влизат САЩ, Великобритания, Канада, Австралия и Нова Зеландия.През лятото на тази година Съединените щати решиха да наложат забраната за закупуване и използване на телекомуникационно оборудване от ZTE и Huawei от американските правителствени агенции. Американските власти многократно са твърдели, че тези фирми работят в тясно сътрудничество с разузнавателните служби на Китай.Смята се, че в устройствата на тези компании , чрез които потребителите бъдат наблюдавани, информацията открадната, заменена и т.н. Huawei многократно е отхвърлял обвиненията.В сряда голямата японска телекомуникационна корпорация SoftBank Group реши да се откаже от употребата на китайски продукти в предстоящото въвеждане на 5G мобилни комуникационни системи.", "date": "2018.12.20", "title": "Трюдо: Експерти ще решат за Huawei"}
{"url": "https://news.bg/world/velikobritaniya-ostava-v-siriya.html", "text": "Великобритания ще продължи да си сътрудничи с международната антитерористична коалиция, за да победи напълно Ислямска държава в Сирия. Това се посочва в изявление, публикувано в сряда от правителството на Обединеното кралство.Така \"Даунинг стрийт\" 10 отговори на думите на Доналд Тръмп, че САЩ са спечелили победа над ислямистите в Сирия.В комюникето се отбелязва \"огромния успех\", постигнат от водената от САЩ коалиция в борбата срещу ДАЕШ в Сирия. Освен това официален Лондон ще продължи да прави \"всичко, от което има нужда за защитата на британците, съюзниците и партньорите\".В сряда президентът на САЩ Доналд Тръмп нареди окончателното изтегляне на американските войски от Сирия, където има 2 хиляден американски контингент. Той написа в Twitter, че Съединените щати са постигнали победа над Ислямската държава, а това е било единствената цел на американското военно присъствие в Сирия.", "date": "2018.12.20", "title": "Великобритания остава в Сирия"}
{"url": "https://news.bg/int-politics/i-irlandiya-se-gotvi-za-tvard-brekzit.html", "text": "Ирландското правителство разработи цялостен план за действие в случай на \"твърд Брекзит\" - британското излизане от Европейския съюз без споразумение между страните. Това съобщи министърът на ирландското министерство на външните работи и вицепремиер Саймън Ковън.\"Липсата на споразумение за излизане застрашава много от секторите на ирландската икономика\", обясни Ковейн. Той посочи, че властите са ускорили подготовката на защитни мерки в селското стопанство, рибарството, авиацията, сигурността, движението на хора и защитата на личните данни.В сряда Европейската комисия публикува план за спешни мерки в случай на британски оттегляне от ЕС без споразумение. Ирландският премиер Лео Варадкар, под натиска на парламентарната опозиция, заяви, че в следващите часове текстът на правителствения план за случая \"твърд Брекзит\" ще бъде представен и на обществеността.Великобритания трябва да напусне ЕС на 29 март 2019 г.", "date": "2018.12.20", "title": "И Ирландия се готви за \"твърд Брекзит\""}
{"url": "https://news.bg/disasters/dronove-zatvoriha-londonskoto-letishte-getuik.html", "text": "Всички излитания и кацания на лондонското летище \"Гетуик\" бяха преустановени след съобщения за прелитания на два безпилотни дрона, съобщи телевизия \"Скай нюз\".\"След съобщенията за двата дрона, които летяха над летище\" Гетуик \", трябваше да преустановим полетите по време на разследването\", заяви говорител на летището.От летището заявиха, че инцидентът в момента се разследва и се извиняват на пътниците за причиненото неудобство. От \"Гетуик\" подчертаха, че безопасността е приоритет.Властите дори вдигнаха във въздуха полицейски хеликоптери, за да помогнат в издирването на нарушителите.Подобен инцидент , когато бяха отменени няколко полета.", "date": "2018.12.20", "title": "Дронове затвориха лондонското летище \"Гетуик\""}
{"url": "https://news.bg/regions/ignazhden-pochitame-sv-ignatiy-bogonosets-1.html", "text": "Днес православната църква почита свети Игнатий Богоносец - един от учениците на Йоан Богослов.Св. Игнатий е живял през ІІ век. Застигнат от участта на повечето ранни християни, вследствие гоненията срещу тях, св. Игнатий намира своята мъченическа смърт. Загива на сцената на римския колизеум, разкъсан от диви зверове.Игнажден е един от големите зимни празници, който предхожда Коледа. Разпространен е в цялата етническа територия на България.В Северна България денят на св. Игнатий се нарича Игнажден, Идинак (Единак). В Южна България този празник бива наричан Идигнажден, Игнатьовден (в Родопите) и Полаз или Полязовден (в Котленско).Най-характерен за празника е обичаят \"полазване\". От това кой ще влезе пръв в къщата на Игнажден се гадае каква ще бъде следващата година. Ако сполезът е добър, то и в къщата през цялата година ще има късмет и успех във всичко. Ако той не е късметлия, през годината няма да има благополучие за дома и главно в стопанството.", "date": "2018.12.20", "title": "Игнажден - почитаме св. Игнатий Богоносец"}
{"url": "https://news.bg/world/si-en-en-tramp-iska-da-stroi-v-moskva.html", "text": "Адвокатът на американския президент Доналд Тръмп Рудолф Джулиани призна, че американският лидер е подписал документ за намерение да построи небостъргач \"Тръмп Тауър\" на територията на международния бизнес център \"Москва сити\", съобщи Си Ен Ен.Първоначално Джулиани твърдеше, че Тръмп не е подписал това писмо, но по-късно призна, че е грешал.Сгреших. Вероятно съм искал да кажа, че никога не е имало сделка, да не говорим, че е била подписана, каза Джулиани.По-рано Си Ен Ен показа в ефир документ, подписан от Тръмп за изграждането на небостъргач в Москва.Преди това Джулиани заяви пред вестник \"Ню Йорк Таймс\", че Тръмп не е подписал нищо и сделката за изграждането на \"Тръмп тауър\" не е напреднала.Под необвързващия документ също се е подписал Андрей Розов, собственик на руската фирма I.C. Expert Investment Co., която е трябвало да отговаря за строителството на проекта.Тръмп не обяви плановете си за бизнес в Русия по време на предизборната си кампания. В момента тече разследване за намесата на Кремъл в американските избори. Тръмп отрича да е имал връзки с руски представители.", "date": "2018.12.20", "title": "Си Ен Ен: Тръмп иска да строи в Москва"}
{"url": "https://news.bg/weather/zhalt-kod-za-stud-v-11-oblasti-1.html", "text": "Жълт код за опасно студено време е обявен за 11 области. Това съобщиха от НИМХ.Предупреждението е издадено за Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Силистра.До сутринта вятърът и в източните райони ще стихне. Студено време с минимални температури между минус 8° и минус 3°. През деня над по-голямата част от страната ще е предимно слънчево, с разкъсана висока облачност.Ще бъде почти тихо. По-значителна ниска слоеста облачност ще има по поречието на Дунав и на места в Източна България; там дневните температури ще останат по-ниски, между минус 3° и минус 1°. В останалата част от страната максималните ще са между 1° и 6°.В планините ще бъде предимно слънчево, с висока облачност, без валежи. Ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°.Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи слаб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°.", "date": "2018.12.20", "title": "Жълт код за студ в 11 области"}
{"url": "https://news.bg/health/novi-2-lineyki-za-speshnata-pomosht-pristigat-u-nas.html", "text": "Министърът на здравеопазването Кирил Ананиев ще участва в официалната церемония по приемането на първите нови 2 линейки, съобщи БНТ.Те са закупени в изпълнение на инвестиционен проект за модернизация на спешната помощ у нас.Проектът включва още доставка на апаратура и закупуване на 400 напълно оборудвани нови линейки.Общата му стойност е почти 164 млн. лв, от които над 163 милиона са безвъзмездна европейска финансова помощ. Срокът за изпълнението на проекта изтича през октомври 2021 г.Реализацията на проекта е на територията на цялата страна чрез строителство, ремонт, реконструкция и подобряване на достъпа в 237 обекта от системата на спешната помощ.", "date": "2018.12.20", "title": "Нови 2 линейки за спешната помощ пристигат у нас "}
{"url": "https://news.bg/regions/blizki-na-pregazen-velosipedist-v-primorsko-izlizat-na-protest.html", "text": "Близки и приятели на прегазен от пиян шофьор велосипедист излизат на протест в Приморско, съобщи bTV.Те протестират за това, че година след катастрофата в Приморско извършителят е на свобода, а делото едва сега започва.Близките на младия мъж събират подписка за промяна на Наказателния кодекс и настояват пияните и дрогирани шофьори да получават по-тежки наказания.33-годишният Евелин Дуков отивал с колелото от Царево до Приморско при съпругата си. На входа на града е пометен от шофьор, карал в насрещното с 94 км/час.След катастрофата водачът е избягал, заловен е по-късно. Установено е, че е карал с 2,7 промила алкохол в кръвта. Извършителят отрича да е виновен за катастрофата, като обяснява, че не помни нищо. Обвиняемият е освободен с мярка подписка.Светофарът на кръстовището продължава да не работи. Според съпругата на Евелин най-куриозното е, че жертвите правят всичко възможно да има някаква развръзка, а убиецът е на свобода.Един от най-близките приятели на прегазения мъж заявява, че е недопустимо, че в България по-безобидно е да убиеш някого с кола, отколкото да вземеш рушвет.Общинският съвет в Царево ще подкрепи с декларацията действията за по-сериозни наказания.", "date": "2018.12.20", "title": "Близки на прегазен велосипедист в Приморско излизат на протест"}
{"url": "https://news.bg/politics/vladimir-chukov-greshno-e-da-se-tvardi-che-islyamska-darzhava-e-pobedena.html", "text": "\"Грешка би било да се погребе \"Ислямска държава\" и да се каже, че е победена.\" Това заяви пред БНТ професор Владимир Чуков по повод решение на Доналд Тръмп да изтегли войските на САЩ от Сирия.\"Нека да не отписваме бързо тези терористи\", подчерта професорът.По думите му е било въпрос на време САЩ да изтегли войските си, единствено не е било ясно как ще се случи това. \"Много обстоятелства повлияха на това решение\", отбеляза Чуков.Той изтъкна, че най-изненадани от това решение са кюрдите, които са и най-потърпевши. Според него само Турция не е реагирала шумно.Професорът обясни, че към момента Сирия е разделена на три основни части - 60% е зоната контролирана от правителството в Дамаск, 30% са контролирани от кюрдите , около 5%, от територията е директен турски контрол и една много малка част има все още контрол от Ислямска държава.На въпрос дали Владимир Путин ликува от това решение на Доналд Тръмп, Чуков поясни, че от месец и половина руснаците казват, че американците трябва да се оттеглят от Сирия, защото утежняват ситуацията там.", "date": "2018.12.20", "title": "Владимир Чуков: Грешно е да се твърди, че \"Ислямска държава\" е победена"}
{"url": "https://news.bg/politics/v-trimesechen-srok-plashtame-globata-na-ek-za-beh.html", "text": "Трите дружества в Българския енергиен холдинг (БЕХ) имат 3-месечен срок за плащане на глобата от ЕК от 77 млн. евро. Тези пари не идват от джоба на хората, заяви пред БНТ изпълнителният директор на холдинга Петьо Иванов.БЕХ ще плати глобата, наложена от ЕК за монополно положение. БЕХ е дружество-холдинг, то отчита приходи към бюджета, поясни Иванов как тази глоба няма окаже влияние върху бюджета на страната ни. Шефът на БЕХ опроверга д. \"В деловодството на парламента е цялата кореспонденция. Част от предложенията са там. Документи има, нека (Нинова) се запознае и тогава да коментира\", препоръча Иванов.Едно от дружествата - \"Булгартрансгаз\", е предприело действие за създаване на дъщерно дружество, каза Иванов. Считаме, че от страна на нашето дружество няма нарушение. Изкарали сме всичко на пазара. Ако има по-високо търсене по една ли друга причина - европейските регулации не предвиждат как това да бъде нарушено.Запитан има ли нарушение на евроизискванията, той обясни, че от страна на комисията има нарушение, което българската страна не го приема. Санкцията на ЕК е за отказан достъп от БЕХ до газовата мрежа \"Булгартрансгаз\", до находището в Чирен и до инфраструктура в Румъния. Българската страна не може да бъде обвинена, че не осигурява достъп до ресурс в чужда страна, категоричен бе Иванов.Този достъп е до правилата, които са приложими към момента. Винаги сме работили съгласно наличните правила, каза директорът на БЕХ. Първият път когато \"Овергаз\" се е обърнал към \"Булгартрансгаз\" за осигуряване на капацитет, от дружеството са предоставили достъп, каза Иванов.По думите му конкуренцията се случва, когато има условия. Сега има осигурени условия за конкуренция, смята той.Работи се с Гърция, Турция, Сърбия, каза Иванов. Той е оптимист, че газовия хъб \"Балкан\" ще бъде реализиран успешно.Запитан дали очаква парите от глобата да се върнат в България, директорът на БЕХ отговори, че има силни надежди България да възстанови размера на глобата и да обърне решението в ЕС. Най-вероятно ще се обърнем към ЕС да разгледа делото по същество, каза той. Имаме консултанти, с които сме обсъдили възможността част от глобата да бъде намалена и върната на трите дружества, каза Петьо Иванов.Иванов обясни, че са предлагали изваждане на \"Булгаргаз\" и на \"Булгартрансгаз\" от БЕХ, но това предложение не е било прието от европейските ни партньори. Искали сме да прехвърлим към други държавни ведомства \"Булгаргаз\", отговорено ни е, че той е важен за нашата национална сигурност. Не говорим за приватизация.Пред Нова телевизия изпълнителният директор на \"Булгартрансгаз\" Владимир Малинов обясни, че наложената от Европейската комисия глоба от 77 млн. евро е за периода 2010-2015 г.Трите дружества имат 70-дневен срок за оспорване на решението на ЕК. \"С правните ни консултанти ще се запознаем с него и най-вероятно то ще бъде обжалвано\", уточни той.Формата на собственост на \"Булгартрансгаз\" не е променена. Тя продължава да бъде 100% собственост на БЕХ. Това, което е променено към 2015 г., е начинът, по който се предоставя достъп до газопреносната мрежа\", каза директорът на \"Булгартрансгаз\".Запитан дали ако се обжалва, глобата би станала по-голяма, Малинов поясни, че няма такава опасност. Ще бъдат обжалвани твърдението за наличието на нарушение, периодът, в който ЕК твърди, че има нарушение, както и самият размер на глобата.Малинов обясни, че Еврокомисията е можело да наложи глоба, която е до 10% от оборота за визирания период - сумата от 316 милиона евро е била действителна. В този смисъл по-малката санкция е вид успех.\"Глобата подлежи на плащане в 90-дневен срок от датата на получаване на решението. В случай, че има обжалване, може да бъде условно платена или да бъде предоставено финансово обезпечение до окончателното решаване на спора\", допълни Владимир Малинов.", "date": "2018.12.20", "title": "В тримесечен срок плащаме глобата на ЕК за БЕХ"}
{"url": "https://news.bg/regions/vlakat-septemvri-dobrinishte-e-udaren-ot-skali.html", "text": "Пътнически влак Септември-Добринище е ударен от скали, съобщават от НКЖИ. След удара е дерайлирал локомотивът на композицията с първа талига.Няма пострадали пътници и служители на националния железопътен превозвач.От 06:12 ч. е преустановено движението на влаковете в междугарието Якоруда-Белица. До възстановяване на движението влаковете ще се движат в участъците Белица-Добринище и Септември-Якоруда.Направена е организация за прехвърляне на пътниците между Белица и Якоруда.Аварийни екипи и възстановителна техника на Национална компания \"Железопътна инфраструктура\" са на мястото за отстраняване на щетите.", "date": "2018.12.20", "title": "Влакът Септември - Добринище е ударен от скали "}
{"url": "https://news.bg/int-politics/pompeo-obeshta-po-dobra-sdelka-za-f-16.html", "text": "\"Съединените щати приветстват плана за модернизация в отбраната на България и очакват предстоящия избор на страната за нов многоцелеви изтребител\", заяви държавния секретар Майк Помпейо в прессъобщение, качено на сайта на държавния департамент, съобщи Нова телевизия.\"Подчертах по време на телефонния ми разговор с премиера Бойко Борисов на 18 декември, че САЩ се ангажират да работят с българското правителство да изработи сделка за Ф-16, която да се впише в бюджета и операционните изисквания, като същевременно предлагаме още по-добри възможности\", заяви Помпейо и напомни, че при посещението си миналата седмица заместник държавния секретар е заявил същото.\"Щатите са предоставили на България помощи на стойност 200 милиона долара в последните 25 години, за да увеличи военния си персонал и оперативната съвместимост с НАТО. САЩ също така инвестираха повече от 100 милиона долара за модернизацията в центъра за обучение в Ново село, както и във Военновъздушната база \"Граф Игнатиево\", и планират да продължат в бъдеще. Щатите ще продължат да приоритизират инвестициите в България, които изграждат съвместимост с НАТО\", напомни държавният секретар.", "date": "2018.12.20", "title": "Помпео обеща по-добра сделка за Ф-16"}
{"url": "https://news.bg/press/gerb-izdiga-fandakova-za-nov-mandat-lazhat-narkotestovete-na-patya-s-kislorodna-voda.html", "text": "ГЕРБ издига Фандъкова за нов мандатСтоличният кмет Йорданка Фандъкова ще получи нова номинация от ГЕРБ догодина. В партията, чийто зам.-председател е тя, за друга кандидатура въобще не се отваря дума, научи \"24 часа\" от централата на ГЕРБ.Самата Фандъкова категорично отбягва въпроса за кметския вот на есен с аргумента, че за нея е важно да се върши работата за града, а не отсега да се влиза в кампания. И обвини опозицията, че прави именно това със скандалите около ремонтите в София.Зам.-председателят на ГЕРБ Цветан Цветанов обаче даде да се разбере, че отново тя е човекът за столицата, след като всякакви спекулации вървяха неофициално през последните седмици.Изпратиха Ценко Чоков в затворническата болницаАпелативният спецсъд изпрати в болницата към затвора бившия кмет на Галиче Ценко Чоков. Съдебна охрана го задържа в залата с белезници.Според съдебния състав с председател Георги Ушев домашният арест е мярка, която ограничава свободното придвижване на подсъдимите и ако им бъде позволено да напускат адреса, то е за да удовлетворят конкретни медицински нужди, но не и други битови или житейски.Ценко Чоков е имал разрешение да напусне адреса в \"Студентски град\", за да посети зъболекар в \"Красно село\", за датите 17, 19 и 20 декември, 3,4 и 7 януари.Бил е заварен в заведение в квартал \"Драгалевци\", където консумирал храна и вода и останал там около час между 19 ч. и 19.50 ч. в понеделник.Лъжат наркотестовете на пътя с кислородна вода\"Хората, които карат след употреба на наркотици, смятат, че след като се изжабурят с кислородна вода, ще се дезинфекцират или ще си окислят слюнката така, че да излъжат наркотеста. Това обаче не се получава, тъй като уредите ни са достатъчно съвременни и подобни трикове не минават. За нас е важно просто да вземем проба. Могат да пият и бензин, но отново няма да измамят устройството\", категорични са служители от Пътна полиция.От там напомниха и че вече се водят преговори и се оформят поръчки за 648 хил. лева, които ще отидат за еднократно полеви тестове за дрога. При добро стечение на обстоятелствата ще се доставят и седемвалентни тест-касети за други уреди за дрога, които ще са малко над 1 млн. лева.Ще има детска болница! Кабинетът довършва стар строежБългарските деца все пак ще имат национална педиатрична болница. Това стана ясно в началото на правителственото заседание. Кабинетът ще довърши започнатия през 80-е години на миналия век при Тодор Живков строеж на 12-етажна лечебна сграда, която е била предназначена още тогава за детска болница.Това съобщи премиерът Бойко Борисов пред министрите. Очаква се до средата на 2020 г. довършването на сградата да приключи, стана ясно от думите на здравния министър. През януари ще бъде извършено обследване, а след това и препроектиране до три-четири месеца, каза Кирил Ананиев. Той лично на място се е уверил, че сградата е в добро състояние.Адвокати: Антикорупционният закон е бухалка срещу неудобните на власттаПоследните идеи на ГЕРБ да бъдат освободени от действието на антикорупционния закон общинските съветници показва, че всъщност декларираната цел на горепосочения закон не е реалната, а този закон се явява бухалка срещу неудобните за властта личности или освобождава от отговорност удобните. Избирателното прилагане на закона, както и извършваните проверки по него, които няма да имат срок, говорят за други цели.Това, че законодателят отказва да види проблема в работата на прокуратурата и едва ли не дава индулгенция чрез антикорупционния закон срещу наказателно преследване за корупция по високите етажи на властта в едни случаи, а в други бива ползван като репресия срещу неудобни на властимащите хора, опитвайки се да внуши на обществото виновността на проверявания не кореспондира с основните правни норми.ЕК обяви плановете си в случай на Brexit без сделкаЕвропейската комисия (ЕК) започва подготовката си за Brexit без сделка, в случай че Великобритания излезе от ЕС без план. Институцията обяви временни мерки, за да ограничи негативните ефекти, но посочва, че не може да се справи с всички проблеми, които очаква. Сделката за Brexit на премиера Тереза Мей може да не бъде одобрена от парламента и двете страни се подготвят за най-лошия сценарий, пише ВВС.Мерките на ЕК трябва да ограничат блокажа в ключови области като финанси и транспорт, ако през март Обединеното кралство напусне без сделка. Но в изявление се посочва, че \"те не могат да смекчат цялостния ефект от сценарий без сделка\". В този случай по-скоро става въпрос за \"опит за ограничаване на щетите\".Президентът атакува с вето 48-часовите тайни арестиПрезидентът Румен Радев наложи вето върху промените в Наказателния кодекс, с които се изменя и Наказателно-процесуалния кодекс, съобщиха от прессекретариата на държавния глава. Става въпрос за текстовете, с които се позволява арест до 48 часа, без да се уведомяват близките на задържания.Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага, аргументира се Радев.", "date": "2018.12.20", "title": "ГЕРБ издига Фандъкова за нов мандат, Лъжат наркотестовете на пътя с кислородна вода"}
{"url": "https://news.bg/crime/babata-priema-trite-detsa-na-kardzhaliykata-chieto-bebe-be-otkrito-v-reka-arda.html", "text": "Родилката, чието бебе беше открито във водното огледало в Кърджали, е все още в болница. Там тя е под полицейска охрана, съобщи Нова телевизия.Останалите три деца на родилката ще бъдат настанени в дома на бабата и дядото по бащина линия, съобщиха от социалната служба в града. Бабата и дядото вече са дали съгласие и ще приемат внуците.\"Вероятно става въпрос за убийство, извършено по време на раждане или веднага след това. Тя е родила детето на 18 декември по обяд в района на \"Водното огледало\".Същият ден е потърсила медицинска помощ заради влошеното й здравословно състояние. Лекарите са подали сигнал за случая. Образувано е досъдебно производство\", каза прокурорът Веско Ириков.Назначена е съдебно-медицинска експертиза. По последна информация бебето е родено живо.\"Очаква се да бъде повдигнато обвинение на майката и тя да бъде задържана за срок от 72 часа\", поясни Веско Ириков.Директорът на \"Социално подпомагане\" в Кърджали Росица Стоянова обясни, че отдел \"Закрила на детето\" познава майката от две години. Тогава се е наложило настаняване в приемно семейство на две от най-малките й деца, които са близнаци.От социалните са наблюдавали отглеждането на останалите три деца в семейството. През тези години не са установени рискове, заради които да бъде предприета мярка за закрила, обясни Стоянова.Жената има 5 деца. Последното й раждане било 7-о поред, едно от бебетата й е починало преди време.Според прокуратурата досъдебното производство касае убийство на майка върху рожба.Майката сама се грижи за деца си с помощта на родителите на мъжа, с когото съжителства.В сряда властите в Кърджали източиха водното огледало, за да намерят тялото на новороденото.", "date": "2018.12.20", "title": "Бабата приема трите деца на кърджалийката, чието бебе бе открито в река Арда"}
{"url": "https://news.bg/politics/nyama-postradali-balgarski-boytsi-pri-raketen-obstrel-v-kandahar.html", "text": "Няма пострадали български военнослужещи при ракетен обстрел в Кандахар, съобщиха от Министерството на отбраната.Срещу базата на международните коалиционни сили на летище Кандахар, Афганистан е стреляно с ракети.Нападението е било на 20 декември 2018 г., в 00.10 часа местно време (21.40 часа българско време на 19 декември 2018 г.). При атаката няма пострадали български военнослужещи, заявиха от МО.По-късно се очаква коледната видеовръзка на ръководството на министерството на отбраната и Българската армия с нашите военни контингенти зад граница.", "date": "2018.12.20", "title": "Няма пострадали български бойци при ракетен обстрел в Кандахар"}
{"url": "https://news.bg/politics/pravyat-odit-na-letishte-sofiya.html", "text": "Одит на летище \"София\" разпореди министърът на транспорта, информационните технологии и съобщенията Росен Желязков, съобщиха от транспортното министерство.\"Ще се проверяват  и за анализ на вземанията на стойност над 10 000 лв., както и предприетите действия за тяхното събиране.Одитът ще бъде извършен от Звеното за вътрешен одит към ведомството и следва да приключи в кратък срок, пише в съобщението на МТИТС.", "date": "2018.12.20", "title": "Правят одит на летище \"София\""}
{"url": "https://news.bg/crime/davame-na-sad-ruski-dilar-izdirvan-ot-interpol.html", "text": "Окръжната прокуратура в Бургас внесе в съда искане за определяне на мярка \"временно задържане\" спрямо руския гражданин Вангел Р., който е обвинен в родината си за производство, държане и разпространение на наркотици.За него е постъпила официална молба от руската държава за екстрадиция. За подобно деяние в Русия обвиняемият може да получи до 20 години затвор. У нас престъплението се наказва с \"лишаване от свобода\" от 3 до 12 години.Вангел А. е привлечен като обвиняем от руските власти на 6 юни 2012 г. Той е бил обявен за издирване с червен бюлетин на Интерпол по искане на Интерпол - Москва. Задържан е от служители от Областната дирекция на МВР в Бургас.Очаква се Окръжният съд в Бургас да насрочи заседанието си.", "date": "2018.12.20", "title": "Даваме на съд руски дилър, издирван от Интерпол"}
{"url": "https://news.bg/society/protestite-v-sandanski-zaradi-uvolneniya-hirurg-prodalzhavat.html", "text": "Десетки хора в Сандански отново се събраха на протест заради уволнението на завеждащия хирургично отделение в МБАЛ \"Югозападна болница\" доктор Георги Алексиев, предаде бТВ.Днес протестът е пред сградата на общината, където в момента заседава Общинският съвет.Недоволството на хората този път е заради решението на Медицинския съвет да не връща д-р Алексиев на работа в болницата.Според протестиращите това е голяма грешка, защото благодарение на Алексиев са спасени хиляди хора. Жителите обявиха, че няма да допуснат специалистът да напусне региона.Припомняме, Алексиев, който получи и приза за \"Лекар на годината\" в областта, беше  заради това, че нямал необходимите административни и управленски качества. Той също така се отнасял грубо с колеги и пациенти.В понеделник над 100 жители от общините Сандански, Петрич, Струмяни и Кресна се събраха на протест в двора на болницата, за да изразят недоволството си. Целият екип на хирургично отделение в Сандански също се обяви в подкрепа на лекаря.", "date": "2018.12.20", "title": "Протестите в Сандански заради уволнения хирург продължават"}
{"url": "https://news.bg/regions/neizvesten-podpali-vhod-v-zhilishten-blok-v-dobrich.html", "text": "Неизвестен извършител подпали вход в жилищен блок в Добрич, предадоха от Областната дирекция на МВР.Палежът станал вчера, 19 декември. В 15,07 часа в полицията постъпил сигнал, че неизвестно лице запалило вещи във фоайе на жилищен блок на бул. \"25-ти септември\".Отзовалият се на мястото екип установил, че били запалени предмети във фоайе на третия етаж на блока, а от там огънят се разпрострял по ПДЧ маса и по входните врати на апартаментите.Работи се по версията за умишлен палеж.По случая е образувано досъдебно производство.", "date": "2018.12.20", "title": "Неизвестен подпали вход в жилищен блок в Добрич"}
{"url": "https://news.bg/crime/razbiha-grupa-firmi-pechelili-obshtestveni-porachki-za-sanirane-no-ukrili-dds.html", "text": "Над 750 000 лв. и 120 златни турски монети са иззети от фирми, занимаващи се със строително-монтажни работи и саниране.Това обяви заместник-главния прокурор Иван Гешев на брифинг в съдебната палата. Повод за изявата е поредната операция на службите - неутрализиране на организирана престъпна група за данъчни престъпления в особено големи размери. Операцията е проведена на 17 и 18 декември на територията на страната, като са претърсени множество адреси и автомобили.Групата е сформирана около фирми, които са се занимавали с обществени поръчки в строително-монтажната дейност и санирането. Те не са плащали данъци и не са се отчитали пред данъчните. Престъпната група е набирала лица с нисък социален статус, на името на които са учредявани търговски дружества, участвали са в обществени поръчки и са печелени.След изпълнение на възложените обществени поръчки, съответно фирмите издавали фактури, по които възложителите плащали по банков път. Тези фактури обаче не се осчетоводявали от фирмите, не се вписвали в счетоводните им регистри. Така се избягвало установяването и плащането на съответните данъчни задължения.Групата е наблюдавана от октомври месец 2017 до края 2018 г. Задържани са 5 лица, на четири от които са повдигнати обвинения. На двама от тях е повдигнато обвинение за извършване на данъчно престъпление, а едно от лицата - за изпиране на пари.Различни фирми са работили на територията на цялата страна. Сред тях са общините Главница, Лисичино и Върбица.Едно от дружествата, контролирано от групата, за една година е ощетило бюджета с 380 000 невнесено ДДС.В хода на операцията са иззети при претърсвания над 750 000 лв. и 120 турски златни лири с лика на Кемал Ататюрк от банкови касети. Иззети са парични средства от банкови касети на лице, което ръководи престъпната група. Самата банкова касета е регистрирана на подставено лице, което е влизало в банката само един път, а достъп е имал само ръководителят на групата, обясни прокурорът.Гешев се похвали, че през настоящата година средствата от мярката за неотклонение \"парична гаранция\" са над 2 милиона и половина лева. \"Проблеми нямаме, а проблемите ще започнат, когато нямаме взаимодействие между институциите\", предупреди зам.-главният прокурор.Той допълни, че през настоящата година са запорирани, иззети и обезпечени финансови средства по дела на специализираната прокуратура в размер на 50-60 милиона лева. ", "date": "2018.12.20", "title": "Разбиха група фирми, печелили обществени поръчки за саниране, но укрили ДДС"}
{"url": "https://news.bg/regions/stolichna-obshtina-iska-da-modernizira-sportnite-saorazheniya-na-vitosha.html", "text": "С официална декларация на днешното си заседание Столичният общински съвет (СОС) прие декларация в подкрепа на кандидатурата на София за домакин на Младежките зимни олимпийски игри през 2024 г. Общинските съветници дават положителна оценка за усилията на Министерство на младежта и спорта, което активно работи от няколко месеца за подготовката и представянето на българската кандидатура пред Международния олимпийски комитет.СОС изразява принципно становище да участва в процеса и да подпомага усилията София да стане домакин на този престижен международен форум.Припомняме, че декларацията бе внесена като предложение от общинския съветник от ВМРО Карлос Контрера. Тя бе прокарана с гласовете на ГЕРБ и патриотите - ВМРО и \"Атака\".В декларацията се посочва, че това значимо спортно събитие ще допринесе за развитието на град София като европейска спортна столица, както и ще позволи активна политика по модернизация на спортните съоръжения на ПП \"Витоша\", както и на спортните обекти в града.Във връзка с тази кандидатура Столичният общински съвет изразява подкрепа за усилията на Министерството на младежта и спорта за модернизиране на спортните съоръжения на територията на ПП \"Витоша\", както и на спортните обекти в града и така да се стартира подготовката за Младежките зимни олимпийски игри \"София - 2024\".", "date": "2018.12.20", "title": "Столична община иска да модернизира спортните съоръжения на Витоша"}
{"url": "https://news.bg/world/kndr-nyama-yadreno-razorazhavane-ako-sasht-ne-premahnat-parvi-yadrenata-zaplaha.html", "text": "Северна Корея предупреди, че никога няма едностранно да се денуклеаризира, докато САЩ не премахнат първи своята ядрена заплаха, информират световни агенции.Съобщението е разпространено от държавната медия Корейска централна новинарска агенция на фона на зациклилите ядрени преговори между КНДР и САЩ. Също води до съмнения дали изобщо лидерът на КНДР Ким Чен-ун доброволно ще се откаже от ядрения си арсенал, ако не получи уверения от САЩ. Пхенян може да поиска от САЩ да изтегли или значително да намали контингента си от 28 500 американски войници в Южна Корея.В съобщението на агенцията се казва, че Северна Корея се ангажира за ядрено разоръжаване, но обвинява Вашингтон, че подвежда и води преговорите към безизходица.\"\", се казва в съобщението.\"\", подчертава агенцията.\"\", призовава медията.САЩ изтеглиха тактическите си ядрени оръжия от Южна Корея още през 90-те на XX век.", "date": "2018.12.20", "title": "КНДР: Няма ядрено разоръжаване, ако САЩ не премахнат първи ядрената заплаха"}
{"url": "https://news.bg/crime/unishtozhiha-blizo-70-000-menteta.html", "text": "Унищожиха близо 70 000 имитации на известни марки, съобщиха от Агенция \"Митници\".Става въпрос за фалшиви дрехи, спортни обувки, парфюми и аксесоари.На 14 декември били унищожени общо 8650 чифта чорапи с логото на световноизвестна марка, 893 парфюма и тоалетни води със знака на три световноизвестни бранда, както и 428 метални ключодържателя с логото на две марки автомобили.При други пет процедури били унищожени близо 50 000 текстилни изделия - предимно чорапи, 3112 чифта спортни обувки и маратонки, 2562 дамски чанти, портмонета, колани и часовници с логото на известни брандове, както и 3365 парфюма и тоалетни води със знака на световноизвестни марки.Фалшификатите били задържани от митническите служители на МП \"Капитан Андреево\" през тази година при опит да бъдат пренесени през граница.Представители на правопритежателите на марките били уведомени за конфискуваните стоки и след като било установено, че те са фалшиви, се постановило, че трябва да бъдат унищожени. Разходите по процедурите се поели от правопритежателите.От началото на годината при общо 193 случая на МП \"Капитан Андреево\" са задържани над 250 000 артикула. Най-често задържаните стоки са дрехи, парфюми и тоалетни води, чанти, портмонета, обувки и маратонки.", "date": "2018.12.20", "title": "Унищожиха близо 70 000 ментета"}
{"url": "https://news.bg/world/blizo-700-katolicheski-sveshtenitsi-v-sasht-sa-obvineni-v-pedofiliya.html", "text": "Почти 700 католически свещеници са обвинени в педофилия в американския щат Илинойс - далеч повече от обявените от Католическата църква данни, съобщи главният прокурор на щата, цитиран от АФП.Лиза Мадиган поясни, че Католическата църква съобщава за 185 свещеници, които са замесени в сексуален тормоз над деца.Предварителните резултати на започнало през август разследване показват, че над 500 свещеници са замесени в педофилия в шест епархии в щата - общо най-малко 685 души.Главният прокурор разкритикува действията на Католическата църква.Разследването беше проведено след разкритията през август, че повече от 300 заподозрени свещеници са подлагали повече от 1000 жертви на сексуален тормоз, което е прикривано от църквата в щата Пенсилвания в продължение на десетилетия.", "date": "2018.12.20", "title": "Близо 700 католически свещеници в САЩ са обвинени в педофилия"}
{"url": "https://news.bg/your-voice/21-miga-bez-proletta.html", "text": "Последните дни политиците ни направиха толкова гафове, че не успявам да ги следя всички. Затова, просто нахвърляни мисли по някои от тях:1. Депутатите гласуваха поправки, че Комисията за отнемане на имуществото да може да проверява и отнема даже и когато съдът постанови, че човекът е невинен. Както е тръгнало, може скоро за премахнат съда, то за какво ни е вече.2. Горното се прави без яснота по каква процедура се извършват проверките. Да, процедурата е тайна. Може да ви поискат документи за приходи от преди 20 години. Пазете си касовите бележки, че не се знае какво ще измислят. И това не е майтап.3. Депутатите приеха поправки, че общинските съветници отпадат от антикорупционния закон. Така де, явно няма корупция в общините.4. Горното е направено с основен довод, че Комисията нямала капацитет да следи общинските съветници. Ми, като няма капацитет, да си ходи.5. Но си остават правилата, че дребен администратор, който само снима бланки на копирна машина, трябва да подава декларация дали има самолет. Правилно, това е истинската заплаха.6. Депутатите приеха, че полицията може да арестува и задържа хора, без да се уведомят близките им до 48 ч. А могат да задържат деца, без да уведомят родителите цели 24 часа. Представяте ли си какво й е на една майка, ако детето й го няма 24 часа.7. Тези арести ще се правят не в конкретно разписани случаи, а по \"преценка\" дали заподозрените не са терористи. Т.е. ако някое ченге просто реши да се заяжда, няма какво да го спре да тормози хората. Не са предвидени наказания за превишаване на правомощията. Всичко ще разчита на \"преценката\".8. Европейската комисия ни тресна глоба от 150 милиона лева. За държавен монопол и недопускане на конкурентни оператори в газопреносната ни система.9. Министърката на енергетиката два дена дава интервюта как е направила всичко възможно. Хм, май без основното - да разбие държавния монопол и да допусне конкурентни оператори.10. Министърката каза хората да не се притеснявали. Тези 150 милиона щели да се платят от печалбата на държавната компания БЕХ. Сякаш тя е на друга държава. И друг народ е собственик.11. Борисов заяви, че ЕК настоявала за приватизация на тръбите. ЕК си казва: Искаме само конкуренция, просто позволете на много оператори да работят. Кой ли си измисля?12. Борисов се оправда с Жан Виденов. Че и Виденов не искал приватизация. Представяте ли си, Борисов е горд, че прилича на Виденов?!?! Winter is coming.13. ЕК ясно казва, че налага наказанието, защото й е омръзнало да води едни и същи разговори с години. А и да даде знак, че това няма да повтаря за в бъдеще.14. Нашите управляващи се похвалиха как първоначално щели да ни глобят с 600 милиона, ама след гениалните преговори на нашите, глобата била намалена. Нито дума за това, че е можело да я няма. Като разрушат монопола, разбира се.15. Същите измислени доводи за \"заплаха на националната сигурност\" се използваха преди 20 години, само и само да не изпуснат монопола над телеком сектора. Ако беше станало така, сега щяхме да имаме само държавното БТК. Но махнаха монопола и сега имаме прекрасен телеком пазар.16. Шефът на комисията по култура в Народното събрание Рашидов нарече хората, които протестират срещу начина, по който се прави ремонт на \"Граф Игнатиев\", навлеци. И поиска да се спрат коментарите как се изразходват бюджетни средства. А на другия ден същият Рашидов изнервен от въпроси на журналиста Сашо Диков, започна да му вика \"Къ'в си ти да ми държиш сметка\". Културно. Дава пример.17. Пловдивският кмет искал да покаже \"изконния български обичай\" на транжиране на две свине в центъра на Пловдив, под елхата. Коледна традиция, един вид. Празнична. Пловдивчани, излагате се. Само две прасета? И то точно преди да станете Европейска столица на културата? Несериозно.18. Като видя какво се надигна срещу тази идея пловдивският кмет излезе с версията, че само провеждал социален експеримент. А можеше просто да се извини. По-мъжко е.19. Появи се Марк Жирардели като собственик на \"Юлен\". Ама толкова странно се появи, че остави лош вкус на евтина постановка. На самотна среща самотно е показал самотни документи на трима самотни министри. Ако аз имах петкратен шампион като собственик и инвеститор, щях да направя голяма пресконференция да разкаже на всички журналисти за плановете си, да отхвърли всякакви съмнения. Така се прави. А сега малко прилича на неориентиран Лотар Матеус, когато поемаше националния ни отбор по футбол. Дано не съм прав за това.20. От всичко по-горе се вижда, че често някоя институция не може да си свърши работата. Или пък е свършила некадърно. Но чиновниците не се наказват. А го отнасяме всички ние. Заради тях. А те си остават. И продължават.21. Но тъжното е, че се налага практиката да приемат закон, а след седмица го поправят. Изобщо \"Поправка на поправката\" става проклятието на всяка една дейност на управляващите. И на Парламента може да сложат ново мото: \"Хубаво е, и няма шанс да стане готово...\"Истинският проблем е, че кастата на бившите комунисти, сега преоблечени в европейски думи, не мога да управляват демократично. Т.е. спазване на закона, намаляване на ролята на държавата в икономиката, свобода за индивида, недопускане на административен произвол, приближаване към европейските ценности като потвърждение на цивилизационния ни избор.Е, явно Борисов иска да е като Виденов. Лесно може да стане. Winter is coming. Videnov's winter is coming...", "date": "2018.12.20", "title": "21 мига, без пролетта"}
{"url": "https://news.bg/int-politics/putin-ubeden-skandalite-s-ruski-shpioni-na-zapad-tselyat-da-sprat-rusiya.html", "text": "Руският президент Владимир Путин на годишната си пресконференция отхвърли шпионските скандали на Запад, като според него те са имали за цел да подкопае международната позиция на страната, съобщава \"Франс прес\".Путин цитира в тази връзка отравянето на бившия руски двоен агент Сергей Скрипал и дъщеря му Юлия в английския град Солсбъри и осъждането на Мария Бутина през миналата седмица в САЩ за това, че е действала като нелегален чуждестранен агент.\"Ако го нямаше случая със семейство Скрипал, щяха да измислят нещо друго. Има само една цел: да спрат развитието на Русия като потенциален конкурент\", убеден е руският държавен глава.Той коментира също така и отношенията между Русия и Великобритания, като според него те са в задънена улица, но отбеляза, че и двете страни са готови да намерят изход от безизходното положение.Коментирайки двустранните отношения с Великобритания, руският президент ги определи като развалени от случая \"Скрипал\", но добави, че Москва била готова да работи за подобряването им. Това се дължи, наред с други неща, на продължаващото присъствие на големи британски компании на руския пазар, приз той.Що се отнася до бъдещето на Великобритания, след като излезе от Европейския съюз, британският премиер Тереза Мей е трябвало да изпълни Брекзит и да покаже съобразяване с волята на британския народ, изтъкна Путин.", "date": "2018.12.20", "title": "Путин убеден: Скандалите с руски шпиони на Запад целят да спрат Русия"}
{"url": "https://news.bg/world/tramp-sasht-ne-tryabva-da-badat-politsayat-v-blizkiya-iztok-nishto-ne-poluchihme.html", "text": "САЩ не трябва да бъдат полицаят в Близкия изток - \"нищо не получихме\".Това написа в \"Туитър\" президентът на САЩ Доналд Тръмп, който коментира вчерашното сиФранция и Великобритания обявиха, че ще останат в Сирия до пълното ликвидиране на ДАЕШ (\"Ислямска държава\"). Сирийските кюрди, съюзници на САЩ, и мнозина американски политици разкритикуваха решението на Тръмп. Днес руският лидер Владимир Путин обяви, че приветства предприетата от САЩ мярка.\"\", написа Тръмп в социалната мрежа и добави, че \"Ислямска държава\" е обречена.Според него напускането на Сирия \"не е изненада\".\"\", поясни президентът.Тръмп цитира изказване на сенатор Ранд Пол: \"Днес съм горд с президента да чуя, че обявява победа в Сирия\".", "date": "2018.12.20", "title": "Тръмп: САЩ не трябва да бъдат полицаят в Близкия изток - \"нищо не получихме\""}
{"url": "https://news.bg/regions/36-godishna-zalya-mayka-si-sas-soda-kaustik.html", "text": "36-годишна жена заля майка си със сода каустик, съобщиха от Областната дирекция на МВР в Кюстендил.Инцидентът станал вчера в град Рила. Извършителката е задържана за 24 часа, а по случая е започнато досъдебно производство.Пострадалата жена е откарана за лечение в болница в Благоевград.По данни на struma.bg жертвата е дългогодишна служителка в общинската администрация в Рила. Дъщеря й е безработна, като според жители на градчето никога не е работила.Снощи между двете жени избухнал скандал, който завършил с трагедията.", "date": "2018.12.20", "title": "36-годишна заля майка си със сода каустик"}
{"url": "https://news.bg/society/edna-peta-ot-balgarite-nyama-da-kupuvat-koledni-podaratsi.html", "text": "Една пета от българите няма да купуват подаръци на близките си за коледните и новогодишни празници. Това показват данни от проучване на \"Екзакта Рисърч Груп\", проведено между 1 000 българи в периода 10 - 17 декември.Други 20% от сънародниците ни пък сочат, че ще купуват подаръци, но по-скромно. Приготвената от тях сума за подаръци е между 10 и 50 лева.27% отговарят, че са отделили за подаръци сума между 51 и 100 лева. Това е и най-масово посочваната от българите сума за подаръци, пишат от агенцията.9% от българите са приготвили за подаръци между 100 и 150 лева, а 12% межди 150 и 200 лева.10% от българите ще пазаруват за близките си със средства между 200 и 500 лева, а 2% са приготвили над 500 лева.Жените по-често от мъжете посочват, че могат да отделят не повече от 50 лева за подаръци. В малки суми за подаръци се ограничават още най-възрастните, хората с ниско образование и с ниски доходи, както и жителите на селата.Жителите на градовете най-често посочват, че ще отделят сума между 51 и 100 лева за подарък. В същото време столичани са най-често склонни да дават по-високи суми за подаръци - 13% от тях биха заделили от 101 до 150 лева, 14% - от 151 до 200 лева и 15% - от 201 до 500 лева.Мъжете твърдят, че ще могат да отделят по-високи суми за подаръци от жените. Най-щедри към своите близки са младите на възраст до 30 години и хората с висок материален стандарт, пишат от агенцията.На въпрос къде възнамеряват да прекарат Коледа 84% от българите сочат, че ще останат вкъщи, а 11% планират да отидат на гости. В сравнение с миналогодишните данни се наблюдава спад с 5% на хората, които ще празнуват празника у дома.Едва 2% ще празнуват Коледа в заведение - най-често млади хора на възраст до 30 години.2.5% отговорят, че няма да празнуват Коледа.18% от участвалите в изследването възнамеряват да пътуват в страната за Коледните празници. Едва 2% ще отидат в чужбина, а 80% няма да пътуват нито в страната, нито в чужбина.67% от българите ще прекарат Нова година вкъщи. 17% от интервюираните ще отидат на гости, 11% ще посрещат празника в заведение, а 3% ще празнуват на площада.74% от българите заявяват, че няма да пътуват за Новогодишните празници.", "date": "2018.12.20", "title": "Една пета от българите няма да купуват коледни подаръци"}
{"url": "https://news.bg/world/devetima-sa-zaginalite-pri-protestite-na-zhaltite-zhiletki-vav-frantsiya.html", "text": "Загиналите при антиправителствените протести на \"жълтите жилетки\" във Франция достигнаха девет души, докато протестиращи продължават да блокират основни пътни артерии, съобщи правителството, цитирано от \"Ройтерс\".\"\", обяви вътрешният министър Кристоф Кастанер пред журналисти.Местните власти поясниха, че последната жертва е мъж на около 60-годишна възраст, който е бил блъснат от камион до автомагистрала, където са се събирали протестиращи.Повечето от жертвите са загинали в резултат на пътни инциденти, тъй като протестиращите предимно блокират пътища.Демонстрациите на \"жълтите жилетки\" започнаха в средата на ноември срещу вдигането на такси върху горивата.", "date": "2018.12.20", "title": "Деветима са загиналите при протестите на “жълтите жилетки” във Франция "}
{"url": "https://news.bg/health/uvelichavat-se-registriranite-ostri-zarazni-zabolyavaniya.html", "text": "През изминалата, 50-та седмица, са регистрирани 4 982 случая на остри заразни заболявания срещу 4 450 случая за предходната 49-та седмица. Общата заболяемост от грип и ОРЗ за страната през 50-та седмица достигна 130.63 на 10 000 души, срещу 116.68 на 10 000 души за 49-та седмица.Областите с регистрирана по-висока от средната за страната заболяемост са: Силистра, Стара Загора, София град, Бургас и Видин.С настъпването на Коледно-новогодишните празници и Коледната ваканция на учениците и свързаното с тях струпване на много хора на закрити пространства се създава допълнителна възможност за разпространението на грипната инфекция.Най-вероятно в края на януари и началото на февруари следващата година в някои от областите ще бъдат достигнати епидемични стойности.Съгласно данните от изследваните проби в Националната референтна лаборатория \"Грип и ОРЗ\", НЦЗПБ в момента в страната циркулират паралелно два щама на грипния вирус: A(H1N1)pdm09 и A(H3N2).През 2018 г., в изпълнение на ангажиментите по осигуряване на ваксини за задължителни и целеви имунизации и реимунизации за българските граждани и в съответствие с изискванията на Наредба № 15 за имунизациите, Министерство на здравеопазването сключи договори за всички видове биопродукти за двугодишен период на обща стойност 60 млн. лв.Това гарантира по-голяма предвидимост и стабилност на доставките. Към момента са доставени всички заявени количества по договорите, което създава обезпеченост и сигурност при изпълнение на Националния имунизационен календар.Количества ваксини регулярно се разпределят на Регионалните здравни инспекции или директно на общопрактикуващите лекари за обхващане на подлежащите лица.", "date": "2018.12.20", "title": "Увеличават се регистрираните остри заразни заболявания"}
{"url": "https://news.bg/society/dobroto-v-risunki-vleze-v-sadebnata-palata.html", "text": "\"Въпреки помпозния си вид и красивата си архитектура, в сградата на Съдебната палата много малко хора влизат за добро и малко хора излизат с добро.\". Това обяви главният прокурор Сотир Цацаров при откриването на официалната изложба с картини на възпитаниците от Националната художествена гимназия.Тук едно от най-добрите и хубави човешки неща, които се случва през годината, е именно изложбата на картини от учениците от Националната художествена гимназия, похвали Цацаров учениците.Експозицията ще продължи един месец.Цацаров поздрави всички присъстващи ученици и учители от Националната художествена гимназия и заяви, че за него е огромно удоволствие да ги посрещне за пореден път в навечерието на коледните празници.Той се похвали, че притежава с гордост и радост в кабинета си картини от всяка една изложба.\"Талантът на децата заслужава да бъде видян\", изтъкна главният прокурор. Цацаров благодари на директора на училището, като й подари албум на Цанко Лавренов.Главният прокурор изрази увереност, че възпитаниците на художествената гимназия също ще бъде издаден такъв албум.На изложбата присъства и министърът на вътрешните работи Младен Маринов. Той е обнадежден от рисунките и творбите на учениците, че в България има наистина бъдеще и хора, които ценят изкуството. Маринов поздрави главния прокурор Сотир Цацаров, че дава възможност изкуството да присъства в сградата на Съдебната палата.Маринов припомни за инициативата на МВР - \"Най-добра детска рисунка\" и изрази надежда да види творби на учениците от художествената гимназия в следващите изложби, които ще бъдат представени в сградата на Съдебната палата.\"Много е интересно да видим как изглежда светът през детските очи, изразен на рисунка\", изтъкна Маринов и пожела на всички да бъдат живи и здрави, да имат спокойствие да дарят хората с изкуството, което умеят да правят.Цацаров и Маринов пожелаха на всички присъстващи весели празници и спокойна Нова година.", "date": "2018.12.20", "title": "Доброто в рисунки влезе в Съдебната палата"}
{"url": "https://news.bg/int-politics/zameryane-s-yaytse-poluchava-premierat-edi-rama-v-albanskiya-parlament.html", "text": "Седмичното заседание на албанския парламент бе прекъснато за кратко, след като депутатът Ендри Хаша от опозиционната Демократическа партия хвърли яйце по премиера Еди Рама, съобщава \"Танюг\".Рама е на подиума, когато започва атаката, очаквайки председателят на парламента да се намеси, Рама трябваше да напусне сесията на народното събрание.Видео, публикувано от бившия премиер Сали Бериша, показва как Хаша хвърля яйце по Рама, преди да бъде спрян.С началото на пленарната сесия на албанския парламент, голям брой студенти се събраха пред сградата на протести, които продължават 16 дни, след като министър-председателят Рама отказва да изпълни исканията им. Студентите искат по-ниски студентски такси, увеличение на бюджета за държавните университети и подобряване на условията в общежитията.", "date": "2018.12.20", "title": "Замеряне с яйце получава премиерът Еди Рама в албанския парламент"}
{"url": "https://news.bg/regions/apartament-se-zapali-v-blagoevgrad-vatre-nyamalo-nikogo.html", "text": "Апартамент се запали в Благоевград, предаде БГНЕС.При инцидента няма пострадали.Пожарът избухнал днес около 13.45 часа следобед. Пламъците тръгнали от жилище на втория етаж в квартал \"Струмско\".Сигналът бил подаден от съседи, които забелязали дим в апартамент на ул. \"Яне Сандански\" 23-Б.Отзовалите се на мястото огнеборци гасили с противогази пожара и тъй като в жилището нямало никого, влезли през терасата със стълба.От пламналия апартамент били изхвърлени изгорени куфар, дрехи и завивки.Все още се изясняват причините за инцидента.", "date": "2018.12.20", "title": "Апартамент се запали в Благоевград, вътре нямало никого"}
{"url": "https://news.bg/int-politics/siriyskite-kyurdi-spirat-boevete-s-daesh-ako-turtsiya-gi-napadne.html", "text": "Силите на сирийските кюрди обявиха, че ще продължат да се сражават с терористичната групировка ДАЕШ (\"Ислямска държава\") в Източна Сирия, ако не бъдат нападани от Турция, след като съюзниците им от  от Североизточна Сирия, съобщава \"Франс прес\".Сирийските демократични сили (СДС) подчертаха, че ще замразят операциите, ако Турция ги атакува, както масово се очаква след изтеглянето на американските сили, които служеха като буфер.\"Битките в Хаджин продължават\", изтъкна Мустефа Бали, говорител на доминираните от сирийските кюрди СДС, имайки предвид основния фронт срещу ДАЕШ в долината на Ефрат.\"Решението на САЩ е просто решение и все още не отразява ситуацията на място\", посочи Бали.Според Сирийския център за наблюдение на правата на човека боевете днес са продължили.", "date": "2018.12.20", "title": "Сирийските кюрди спират боевете с ДАЕШ, ако Турция ги нападне"}
{"url": "https://news.bg/politics/yulen-mozheli-da-izmenyat-korita-na-reki-za-da-vzimat-voda-za-izkustven-snyag.html", "text": "С промените в преходните и заключителни разпоредби на Закона за чистота на атмосферния въздух концесионерът на ски зона Банско вече може свободно да разполага с водния ресурс в планината. За това пишат от Коалицията от неправителствени организации и граждански групи \"За да остане природа в България\".По този начин \"индиректно, в нарушение на правилника на Народното събрание и без никакви аргументирани мотиви, беше променен Законът за защитените територии (ЗЗТ)\" и вече е позволено да се изменят естествените водни течения в националните паркове, включително коритата на реките, за да осигуряват вода за производство на изкуствен сняг\", алармират от НПО организацията и допълват, че предложението е направено от депутати от ОП, а самата промяна - по време на второ четене на закона.Природозащитниците обясняват, че ще уведомят ЕК за това, защото е налице нарушение на Директивата за местообитанията. Промяната на режима на водите трябва да бъде предшествана от оценка за съвместимост с мрежата.От обединението пишат, че \"Коледа е благодатно време за концесионера на ски зона Банско\". Преди година беше направен опит , според активистите, по начин, по който да се даде възможност за мащабни сечи и строежи в парка. Сега се направила законодателна промяна, която отново ще облагодетелства концесионера на ски зоната.\"Юлен АД\" има нужда от водохващания за изкуствен сняг, а понастоящем такива не са разрешени. Ако обаче се направят водохващания като отклонения на води за превенция от наводнения, община Банско, като миноритарен акционер във фирмата концесионер, лесно ще уреди от тях да се взема вода за изкуствен сняг\", пишат още \"За да остане природа в България\".На 27 декември четвъртък, от 8.30 ч. природозащитниците организират флашмоб пред Министерски съвет: \"Не ни пързаляйте за Пирин\".", "date": "2018.12.20", "title": "\"Юлен\" можели да изменят корита на реки, за да взимат вода за изкуствен сняг"}
{"url": "https://news.bg/crime/568-dushi-sa-zaginali-v-katastrofi-tazi-godina.html", "text": "Oт 1 януари до 30 ноември в България са настъпили 6220 тежки катастрофи, при които са загинали 568 души и са ранени 7885 участници в движенията по пътищата, коментира на заседание на държавно-обществената консултативна комисия по проблемите на безопасността на движението по пътищата, началникът на отдел \"Пътна полиция\" - ГДНП комисар Росен Рапчев.През периода най-много са катастрофи на териториите на областните дирекции на МВР Пловдив - 863, СДВР - 749 и Варна - 665.Най-много загинали - 88% има при катастрофи между моторно-превозни средства, самокатастрофирали и след блъскане на пешеходци.Само за последния изминал месец са настъпили 545 тежки произшествия, при които са загинали 66-ма и са ранени 679 души.Черната статистика отчита и 33 загинали деца за този период - 21 са били пътници, 8 пешеходци и 4 водачи на велосипеди.Около милион и двеста хиляди души загиват годишно на пътя. Ако не се предприемат мерки, до 2030 година това ще стане петата основна причина за смъртност в света. Това обяви в началото на октомври вътрешният министър Младен .Човешките грешки са причина за над 96% катастрофи, а само 1.5% по вина на пешеходците.До 2020 загиналите, вследствие на катастрофите, трябва да намалеят до 388 души, а ранените до 6 363.Тогава, Маринов призова и да се изгради единна транспортна система, с която да намалее смъртността.", "date": "2018.12.20", "title": "568 души са загинали в катастрофи тази година"}
{"url": "https://news.bg/world/riyad-dopalnitelno-namalyava-petrolniya-dobiv-ot-dogovorenoto-s-opek.html", "text": "Саудитска Арабия възнамерява да ореже производството си на петрол повече от договореното с Организацията на страните износителки на петрол (ОПЕК) и съюзниците, включително Русия.Това пише вестник \"Уолстрийт джърнъл\", който се позовава на документи.Рияд ще намали добива на петрол с 322 000 барела на денонощие вместо с 250 000 барела на денонощие, обявено от картела по-рано този месец. Това означава, че производството на Саудитска Арабия ще бъде намалено до 10,311 милиона барела на денонощие.След двудневна среща във Виена по-рано този месец ОПЕК и други големи производители на петрол се договориха да намалят производството с 1,2 милиона барела на денонощие. Според договореностите картелът ще намали производството с 800 000 барела на денонощие, докато Русия и други съюзници на ОПЕК ще намалят с 400 000 барела на денонощие заради свръхпроизводството и спад на цената на петрола на световните пазари.", "date": "2018.12.20", "title": "Рияд допълнително намалява петролния добив от договореното с ОПЕК"}
{"url": "https://news.bg/int-politics/rumanskoto-pravitelstvo-otselya-pri-vot-na-nedoverie-1.html", "text": "Румънското правителство оцеля при вот на недоверие в парламента, предаде БНТ.Вотът беше гласуван броени дни преди Букурещ да поеме ротационното председателство на ЕС, на фона на тревоги заради опитите за отслабване на усилията в борбата с корупцията.Промените в наказателните кодекси и закони, свързани с правосъдието, предизвикаха критики от страна на Европейската комисия, Държавния департамент и хиляди магистрати. Те доведоха до най-големите улични протести от десетилетия насам.Лидерът на социалдемократите Ливиу Драгня подтиква лявоцентристкото правителството на премиера Виорика Дънчила към по-нататъшни промени, включително извънредно постановление за амнистия и помилване.Центристката опозиция, която внесе вота на недоверие, заяви, че управляващата СДП и коалиционният партньор АЛДЕ са заплаха за върховенството на закона и икономическата стабилност на страната.\"Няма да подам оставка, защото съм уверена, че Румъния е на прав път\", заяви пред депутатите премиерът Виорика Дънчила.", "date": "2018.12.20", "title": "Румънското правителство оцеля при вот на недоверие"}
{"url": "https://news.bg/crime/zadarzhaha-s-droga-nadziratel-v-loveshkiya-zatvor.html", "text": "Надзирател в затвора в Ловеч е задържан по време на дежурство за притежание на наркотични вещества и мобилни телефони, съобщи БНТ с позоваване на прокуратурата в областния град.Това е втори случай на задържан надзирател в Ловешкия затвор в рамките на две седмици. При днешната акция у дългогодишния служител са открити синтетична дрога, канабис и няколко телефона.Той е нарушил и заповед, според която на територията на затвора по време на дежурство надзирателите нямат право да използват дори лични телефони.Служителят е задържан за срок до 24 часа. Районната прокуратура в Ловеч е образувала досъдебно производство за притежаване на наркотици.", "date": "2018.12.20", "title": "Задържаха с дрога надзирател в Ловешкия затвор"}
{"url": "https://news.bg/sport/taybe-yusein-i-gimnastichkite-ot-ansambala-grabnaha-prizovete-sportist-na-godinata-2018.html", "text": "Европейската шампионка по борба Тайбе Юсеин е обявена за \"Спортист на годината 2018\", а националният ансамбъл по художествена гимнастика е отбор на годината, съобщи Наградите на най-изявените ни спортисти бяха връчени тази вечер на тържествена церемония в столичната зала \"Арена Армеец\". Събитието \"Спортист на годината\" се провежда за 61-и път.Подгласнички на Тайбе Юсеин станаха лекоатлетките Мирела Демирева и Александра Начева.В категорията \"Спортист с увреждания\" за 2018 г. бе отличен състезателят по тенис на маса Денислав Коджабашев.Наградата за треньор на годината получи Петър Касабов (борба).Министърът на младежта и спорта Красен Кралев благодари на всички български спортисти, треньори и ръководители на федерации, които със сърце и душа са защитавали честта на България по спортните терени.\"Дължим огромна благодарност на елитните ни спортисти, които постигнаха отличия от европейски и световни първенства, световни купи и престижни турнири. Дължим огромна благодарност за фантастичното представяне на младите ни надежди на Младежките олимпийски игри в Буенос Айрес, където от 24 участници 17 души са в топ 6, като спечелихме 10 медала. Това показва, че наистина българският спорт има бъдеще.\" - заяви Кралев.Той допълни, че всеки един от спортистите в първата 10-ка е заслужил мястото си, но има още не по-малко достойни българи, които заслужаваха да попаднат в топ 10.\"Защото те също сърцато защитаваха честта на България и постигнаха успехи. Сред тях са 18-годишната Ивет Горанова, която спечели бронзов медал на Световното първенство по олимпийско карате. Антъни Иванов, който нямаше спирка пред покоряването на рекордите в плуването. Европейските шампионки по бокс Станимира Петрова и Мелис Йонузова. Бронзовият медалист от Световното първенство по борба Айк Мнацаканян. И още много други достойни българи, които с успехите си заслужават призово класиране. Това показва, че в българския спорт има конкуренция и вярвам, че е било много трудно на журналистите да изберат най-достойните измежду достойните.\" - подчерта министърът.Призовете бяха присъдени въз основа на анкета, в която гласуваха 139 известни спортни журналисти от 49 електронни и печатни медии.Така изглежда Топ 10 на българския спорт за 2018 г. според глаосвете на журналистите:", "date": "2018.12.20", "title": "Тайбе Юсеин и гимнастичките от ансамбъла грабнаха призовете \"Спортист на годината 2018\""}
{"url": "https://news.bg/world/zasileni-merki-po-germanskite-letishta-zaradi-risk-ot-teroristichen-akt.html", "text": "В Германия издирват четирима предполагаеми терористи, които може би са планирали терористични актове. Известно е, че те са проучвали ситуацията на летището в Щутгарт, предаде Дойче веле.На 14-те най-големи германски летища са въведени засилени мерки за сигурност.В Берлин се получила информация от спецслужбите на Мароко, че в Европа се намира група лица, планиращи самоубийствен терористичен акт по коледните празници, на летище, което се намира близо до границата с Франция.Германските власти посочват, че всяка седмица получават такива предупреждения от различни държави, но информацията от Мароко е доста конкретизирана. В нея се съдържат имената на заподозрените, които вече са известни на правоохранителните институции в Германия.", "date": "2018.12.20", "title": "Засилени мерки по германските летища заради риск от терористичен акт  "}
