{"url": "https://news.bg/world/sasht-i-turtsiya-rusiya-ne-se-izteglya-ot-siriya.html", "text": "САЩ и Турция не виждат доказателства, че Русия се изтегля от Сирия, предаде Ройтерс. Агенцията отбелязва, че Пентагонът следи действията на Русия в Близкия изток.САЩ не виждат значително изтегляне на руски войски от Сирия, въпреки съответните изявления. Това заяви официален представител на Пентагона Адриан Рандин-Галоуей, съобщава Ройтерс.Няма значително намаляване на броя на войските, след като Русия го обяви. Планираното изтегляне от Сирия, не се е случило, каза Ранкин-Галоуей.По-рано турският външен министър Мевлют Чавушогли заяви, че Анкара се съмнява в намерението на Москва да изтегли военния си контингент от Сирия.На 11 декември руският президент Владимир Путин разпореди изтеглянето на руски войски от Сирия.Във вторник самолети започнаха да се връщат в Русия от Сирия.", "date": "2017.12.12", "title": "САЩ и Турция: Русия не се изтегля от Сирия"}
{"url": "https://news.bg/bulgaria/kachvame-se-s-10-mesta-napred-v-es-po-ravenstvo-mezhdu-polovete.html", "text": "Значителен прогрес в областта на равнопоставеността между половете е постигнала България в последните две години. През 2015 г. страната ни заемаше 25-то място в ЕС по този показател, а през 2017 г. се нарежда на 15-то място. Този напредък с 10 позиции показват резултатите от третото издание на Индекса за равенство между половете в ЕС.Директорът на Европейския институт по равнопоставеност между половете Виргиния Лангбак представи изследването по време на заседание на Националния съвет по равнопоставеността на жените и мъжете, което се проведе днес в Народното събрание.Зам.-министърът на труда и социалната политика Росица Димитрова обясни, че този индекс представлява значимо постижение.Индексът за равенството между половете на ниво ЕС е уникален статистически инструмент за измерване на напредъка в равнопоставеността в шест основни области - \"Работа\", \"Пари\", \"Знание\", \"Време\", \"Власт\" и \"Здраве\", които са оценени за държавите-членки между 1 за общо неравенство и 100 за пълно равенство.Прогресът на България в последните четири години е голям. Индексът на страната ни е 37,0 през 2013 г., той се показва до 38,1 през 2015 г. Последните данни сочат, че страната ни е с индекс 58,00 за 2017г.Средните стойности за ЕС са 66,2.Може да се изтъкне, че област \"Здраве\" страната ни се представя най-добре с индекс 76.4, а най-ниският ни резултат е област \"Време\" - 42.7.В област \"Работа\" индексът е 68.6, в област \"Пари\" - 61.9, в област \"Знание\" - 53.3 и в област \"Власт\" - 56.0.", "date": "2017.12.12", "title": " Качваме се с 10 места напред в ЕС по равенство между половете"}
{"url": "https://news.bg/health/protestirashtite-pirogovtsi-se-sreshtnaha-s-baltov.html", "text": "Служителите от УМБАЛС \"Пирогов\" излязоха за шести път на протест срещу ръководството на заведението. И този път медици, медицински сестри и персонал от болницата се обявиха против водената от ръководството политика и планираните структурни реформи в заведението.Протестът днес обаче е протекъл по-различно. Протестиращите са се срещнали и са успели да разговарят с директора на болницата проф. Асен Балтов, съобщи БНР.Доц. Стоян Сопотенски от \"Пирогов\" обобщи разговора между протестиращи и ръководство. По думите на Сопотенски допълнителното материално стимулиране на служителите за месец октомври ще бъде изплатено на 22 декември. Относно панираните структурни реформи и заявленията за преназначаване на временни трудови договори той посочи, че ръководството е обещало още утре да излезе със заповед, с която това нещо да бъде отменено.Въпреки срещата с ръководството, медиците бяха категорични, че протестните действия ще продължат докато министърът на здравеопазването Кирил Ананиев не се благоволи да проведе разговор с тях.Припомняме, на служителите на \"Пирогов\" беше на 5 декември. Тогава те поискаха оставката на директора на заведението проф. Асен Балтов.На следващия ден, 6 декември, по време на , недоволстващите представиха и мотивите си за исканата оставка. Припомняме тези мотиви без редакторска намеса:", "date": "2017.12.12", "title": "Протестиращите пироговци се срещнаха с Балтов"}
{"url": "https://news.bg/world/bundestagat-udalzhi-do-mart-2018-g-germanskite-voenni-misii-v-chuzhbina.html", "text": "Германските депутати удължиха военните мисии на страната в чужбина до пролетта на 2018 г., съобщава АП.Конкретно става въпрос за борбата срещу ДАЕШ (\"Ислямска държава\"), в Афганистан, Мали и Ирак.За германските военни операции в чужбина се изисква одобрението на парламента, което обикновено се прави на годишна база.Но тъй като Германия все още не е формирала ново правителство след изборите през септември, одобрените мандати са ограничени до края на март и април.Следващото правителство трябва да реши дали да ги удължи.Мнозинството германски депутати подкрепиха удължаване мисията на разположените в Йордания разузнавателни и презареждащи самолети в кампанията срещу ДАЕШ; германските войници към водената от НАТО мисия в Афганистан; към мисията на ООН в Мали и помощта на германски инструктори за кюрдските сили в Северен Ирак.", "date": "2017.12.12", "title": "Бундестагът удължи до март 2018 г. германските военни мисии в чужбина"}
{"url": "https://news.bg/politics/desislava-atanasova-chaka-s-netarpenie-deloto-s-privatizatorkata-ninova.html", "text": "ГЕРБ отвърна на удара на Корнелия Нинова, която по-рано днес обяви, че ще съди Десислава Атанасова и партията на Бойко Борисов заради аферата \"Техноимпекс\".Приватизаторката е разбрала коя съм, захапа тя соцлидера. С делото срещу нея Нинова щяла да обогати правната си култура. Подписвала ли е \"госпожа приватизаторката\" договор за приватизация, питат от ГЕРБ. Свършиха ли опорните точки на \"Позитано 20\", недоумява Десислава Атанасова.\"Позитано, къде са ви опорните точки\", продължи да пита герберката. Левицата била в шизофренно състояние, според Атанасова и призова БСП на дебат.Червените трябвало да се уточнят дали не губят идентичност.Дали Нинова от десен приватизатор се е превърнала в социален такъв, пита още герберката.А за делото, което по-рано днес Нинова се закани да заведе срещу нея, Десислава Атанасова каза: \"Очакваме с нетърпение\".Опитните експерти в БСП да се изказват по темата здравеопазване. Това пък посъветва шефката на здравната комисия Даниела Дариткова, която е учудена от законодателните инициативи на левицата. Противоконституционно е предложението им за мораториум за разкриване на нови болници. Дариткова посочи, че евентуалното криминализиране на търговия с лекарства, което социалистите се заканиха да внесат като предложение, противоречи на договора за ЕС.Червените, според Даниела Дариткова, допускали тежки грешки. Виждаме само популистка употреба на темата Здравеопазване, недоволна е тя. БСП да не обикаля страната да си изяснява ситуацията в сектора, защото това щяло да забави позицията на червените, според нея.Решенията трябва да са непопулярни, тежки понякога, смята Дариткова.Тома Биков пък атакува предстоящия протест срещу повишението на цената на водата. По думите му умишлено се натискала цената надолу. Цените се определяли на пазарен принцип, а не на идеологически. В петък те искат да преброят революционния им потенциал, подигра се Тома Биков. Според него не трябва политически да се притиска независим регулатор.", "date": "2017.12.12", "title": "Десислава Атанасова чака с нетърпение делото с приватизаторката Нинова"}
{"url": "https://news.bg/economics/dfz-prevede-nad-4-3-mln-lv-na-zhivotnovadi.html", "text": "Държавният фонд \"Земеделие\" продължава изплащането на финансовата подкрепа на земеделските стопани за Кампания 2017 г. Днес Фондът проведе общо над 4.3 млн. лв. на 3 209 животновъди в страната.По  беше отпуснато подпомагане в общ размер ба 4 052 911 лева. Средствата бяха получени от 3 026 фермери.ДФЗ разпредели още 276 767 лева субсидии между 183 стопани по .От ДФЗ припомнят, че ставката за плащането на едно допустимо за подпомагане животно по и е 50.47 лв. Ставката за плащането на едно допустимо за подпомагане животно по  е 250 лв.Право на подпомагане по  имат земеделски стопани, чиито стада наброяват от 10 до 49 овце-майки и кози-майки заедно или поотделно. По  се подпомагат животновъди, които отглеждат от 5 до 9 млечни крави.Земеделските стопани, кандидатствали по двете схеми на обвързана подкрепа, трябва да продължат да отглеждат заявените за подпомагане животни най-малко 80 дни от деня, следващ последния ден за подаване на заявленията за подпомагане.", "date": "2017.12.12", "title": "ДФЗ преведе над 4.3 млн. лв. на животновъди "}
{"url": "https://news.bg/world/v-parizh-dogovoriha-proekti-za-borba-s-klimatichnite-promeni.html", "text": "От прессекретарята на френския президент Еманюел Макрон обявиха дузина международни проекта, които ще инжектират стотици милиони долари в борбата с климатичните промени, информира АП.Плановете бяха представени на срещата на върха за климата в Париж, организирана от Макрон във връзка с решението на американския лидер Доналд Тръмп да извади САЩ от сключеното през 2015 г. Парижко споразумение за климата.Проектите включват програма 8 американски щата да разработват електрически автомобили, инвеститорски фонд за пострадалите от ураганите карибски държави и пари от фондацията на милиардера Бил Гейтс за подпомагане на фермери да се адаптират с климатичните промени.Те също имат за цел да ускорят изваждането от употреба на конвенционалните автомобилни двигатели, което е част от целите на Парижкото споразумение за намаляване на въглеродните емисии, които допринасят за глобалното затопляне.", "date": "2017.12.12", "title": "В Париж договориха проекти за борба с климатичните промени"}
{"url": "https://news.bg/politics/tsik-demonstrira-elektronnoto-glasuvane.html", "text": "За пръв път демонстрираха онлайн електронното гласуване у нас, съобщава Нова. Политици и експерти в технологиите наблюдаваха демонстрацията на Централната избирателна комисия.От ЦИК показаха как всеки може да гласува онлайн.Получаваме електронна карта и ПИН код, с които се регистрираме в сайта на вота. Там избираме партия и преференция, а в последствие потвърждаваме избора си. Тогава системата генерира QR код, с който можем да проверим вота си.Практически това е нужно, за да може да се осигури алтернативно устройство, в случай че компютърът е заразен с вирус. Тогава телефонът, с който се сканира кодът се явява алтернативно \"чисто\" устройство.Един от първите политици, които изпробваха системата, беше депутатът от ГЕРБ Десислава Атанасова.\"За първи път виждам системата и като гледам, става в рамките на минута\", изтъкна тя.Камелия Нейкова от ЦИК добави, че изискването е гласуването да е възможно в рамките на 5 минути и системата отговаря и на това изискване.", "date": "2017.12.12", "title": "ЦИК демонстрира електронното гласуване"}
{"url": "https://news.bg/economics/shefat-na-kevr-oprovergava-manolova-za-tsenata-na-vodata.html", "text": "Ден след като омбудсманът Мая Манолова поиска от Комисията за енергийно и водно регулиране (КЕВР) да намали цената на водата, председателят на КЕВР Иван Иванов отговори, че Регулаторът работи балансирано, безпристрастно и прозрачно.След като изрежда как законодателството определя рамката на новите цени на водата и не може да направи изключение за който и да е ВиК оператор, председателят на КЕВР Иван Иванов обяснява, че регионалният министър осъществява държавната политика в този отрасъл. \"В тази връзка предложения за законодателни промени следва да бъдат отправени към компетентната за това институция, за да се постигнат исканите от Омбудсмана на Република България цели\", пишат от КЕВР.С изключителна любезност и двукратно изреждане на законосъобразността на своята дейност и публичност, от Регулатора отговарят на Омбудсмана, че са готови за диалог.\"В областта на регулирането на сектор ВиК услуги основна цел на Комисията е постигането на устойчиво развитие и повишаване на качеството на услугите при гарантиране правата на всички потребители\", се казва в писмото на Иванов до Манолова за поскъпването на водата през 2018 г.Иванов е изпратил копие от становището си и до министъра на регионалното развитие и благоустройството Николай Нанков.Стилът на обяснението на председателя на КЕВР е следният: \"от Указанията за образуване на цените на водоснабдителните и канализационните услуги чрез метода \"горна граница на цени\" за регулаторния период 2017-2021 г. (Указания НРЦВКУ), и направените от Вас устни изказвания, бихме искали да Ви информираме за следното: Напълно споделяме изказаните от Вас притеснения относно жалбите на потребители в различни населени места срещу повишението на цените на ВиК услугите\".Според Иван Иванов не било вярно, че \"законът дава и възможност за изключения, т.е. въпросният ВиК оператор да съобрази цената на водата на територията на областта с вида водоснабдяване\".\"Съществувалата до 2015 г. редакция на чл. 14, ал. 1 от ЗРВКУ даваше възможност ВиК операторите да представят за утвърждаване от комисията цени на ВиК услуги в зависимост от потребяваното количество вода и технологията на добиване и доставяне на водата. След измененията в ДВ, бр. 58 от 2015 г., тази възможност е премахната\", обяснява председателят на КЕВР.Той цитира новата алинея 2 на чл. 14 на Закона за регулиране на водоснабдителните и канализационни услуги (ЗРВКУ), където се спазвал принципът за единни цени. \"За съжаление законодателят не предвиди възможност за плавно или поетапно въвеждане на принципа на единна цена на ВиК услугите в границите на обособената територия. КЕВР спазва и прилага нормативните изисквания\", оправдава се Иванов. Той насочва вниманието на Манолова към \"институциите които са предложили и одобрили цитираната нормативна поправка\".В писмото на Иван Иванов се казва, че новите наредби за ВиК, приети от МС през 2016 г. целят да се постигнат целите в Стратегия за развитие на отрасъл ВиК, одобрена с решение на Министерски съвет № 269 от 07 май 2014 г. Той защитава петилетните планове на ВиК дружествата и се позовава на поетите ангажименти от държавата към Европейската Комисия за развитие на ВиК сектора.Именно съдът е органът, който определя дали ще бъде уважена дадена жалба, и дали ще бъде образувано съдебно производство, пише Иванов.От КЕВР напомнят, че \"към момента ВиК секторът е единственият комунален сектор, в който са одобрени и се прилагат единни Общи условия на всички дружества в цялата държава\". Иванов отчита и приноса на Омбудсмана към решаването на този процес.Председателят на КЕВР припомня, че преди приемането на новите цени е имало обсъждания, на които е канен и общественият защитник. \"Представител на Омбудсмана се е отзовал и е взел участие само в проведеното на 03.02.2017 г. обществено обсъждане за \"Софийска вода\" АД, но не се отзовал на нито едно от останалите 15 обществени обсъждания, нито е представил свое становище в законоустановения 14-дневен срок след тяхното провеждане\", се казва в писмото от КЕВР.Относно процента инфлация, който КЕВР влага във формулата за изчисление на поскъпването на водата, от Регулатора отговарят, че той е посочен на страницата на КЕВР.\"Бихме искали да Ви напомним също така, че указанията за новия регулаторен период 2017-2021 г. бяха приети от Комисията след проведена процедура по обществено обсъждане.Относно обвинението от Омбудсмана, че КЕВР е взел за основа по-високи данни на НСИ, от Регулатора отговарят, че информация за разполагаем средно-месечен паричен доход на лице от домакинството по области за 2016 г. от изследване \"Статистика на доходите и условията на живот EU-SILC\" е предоставена от НСИ с писмо с вх. № В-04-00-56 от 08.11.2017 г.", "date": "2017.12.12", "title": "Шефът на КЕВР опровергава Манолова за цената на водата"}
{"url": "https://news.bg/regions/kragovoto-na-obhoda-na-vratsa-greyva-s-24-broya-led-lampi.html", "text": "Монтираха енергоефективно LED осветление на кръговото кръстовище на обходния път на град Враца и второкласния път II-15 Враца - Мизия, съобщиха от Агенция \"Пътна инфраструктура\".Целта е по-добра видимост при шофиране през нощта, повишаване на безопасността и удобството при пътуване са монтирани 12 стълба с 24 осветителни тела.АПИ предприе тази допълнителна мярка за повишаване безопасността на движение, тъй като много често шофьорите не спазват пътните знаци и ограничението на скоростта от 40 км/ч. и навлизат в кръстовището със скорост много по-висока от допустимата.", "date": "2017.12.12", "title": "Кръговото на обхода на Враца грейва с 24 броя LED лампи"}
{"url": "https://news.bg/world/liderite-da-opravyat-svetovnata-barkotiya-prizovaha-kofi-anan-i-ban-ki-mun.html", "text": "Бившите генерални секретари на ООН Кофи Анан и Бан Ки-мун остро разкритикуваха световните лидери, предупреждавайки, че инцидентно може да избухне ядрена война, съобщава АФП.\"\", каза Анан в интервю за АФП преди започналите днес преговори за климата в Париж., добави той.Лахдар Брахими, бившият посланик на ООН за Сирия, който се включи в интервюто с бившия ирландски президент Мери Робинсън и първата жена премиер на Норвегия Гро Харлем Брундланд, изтъкна, че САЩ \"абсолютно\" са се дисквалифицирали като посредник в израелско-палестинския конфликт с решението на Доналд Тръмп да признае Йерусалим за столица на Израел.Сега те обявиха с това съобщение: \"Ние няма повече да посредничим\". И аз мисля, че някой трябва да се въвлече, защото този проблем няма да изчезне, каза той.Според Брахими Европа трябва да поеме по-голяма световна роля, овакантена от Тръмп, най-малко в Близкия изток.Френският президент Еманюел Макрон намекна, че е готов да поеме по-голяма отговорност. Преговорите за климата в Париж показват, че той може да играе водеща роля в световните дела., каза Брахими.Анан призова лидерите по-добре да си сътрудничат в борбата с тероризма, миграцията и глобалното затопляне.\"\", предупреди Анан, който конкретно изрази тревога относно ескалиралото напрежение в Северна Корея., подчерта той.\"Може да не е обмислено решение за започване на ядрена война\", каза Анан и допълни, че подстрекателската риторика не помага.Бившият лидер на ООН Бан Ки-мун, който говори като Анан пред АФП като част от групата на \"Старейшините\", нападна Тръмп за позицията му за климата, определяйки я за \"политически недалновидна и заблудена\".Най-богатата и влиятелна държава в света се отказва от историческо споразумение, което \"дори държави като Сирия\" одобряват, изтъкна Бан.\"\", добави той.", "date": "2017.12.12", "title": "Лидерите да оправят световната „бъркотия”, призоваха Кофи Анан и Бан Ки-мун"}
{"url": "https://news.bg/euronews/udalzhavat-sroka-i-investitsionnata-tsel-na-evropeyskiya-fond-za-strategicheski-investitsii.html", "text": "Членовете на Европейския парламент гласуваха приемането на Регламент за разширяване и укрепване на Европейския фонд за стратегически инвестиции (ЕСФИ).Очаква се Регламентът да влезе в сила на 1 януари 2018 година.Регламентът предвижда усъвършенстваният ЕСФИ да е с удължен срок на действие - от средата на 2018 година до края на 2020 година. С Регламента се увеличава и инвестиционната цел от 315 милиарда евро на най-малко 500 милиарда евро.Освен това разширенията на Европейския фонд за стратегически инвестиции предлагат още по-голяма прозрачност. В рамките на новия ЕСФИ инвестиционният комитет ще публикува своите решения онлайн, като се мотивира за всеки проект, избран да получи подкрепа под формата на гаранция от бюджета на ЕС.Новият ЕСФИ предвижда и по-голям дял на устойчивите проекти. Най-малко 40% от инфраструктурните и иновационните проекти по линия на ЕФСИ ще бъдат насочени към действия в областта на климата в съответствие с Парижкото споразумение.Усъвършенстваният ЕСФИ ще слага и по-голям акцент върху малките проекти. Поради успеха на ЕФСИ с проекти на малки предприятия и предвид факта, че се очаква от ноември 2017 г. 528 000 малки и средни предприятия (МСП) да започнат да се възползват от подкрепата, делът на гаранцията за МСП при новия ЕФСИ ще бъде увеличен от 26% на 40%.Също така в новия ЕСФИ ще се провежда засилена техническа подкрепа на местно ниво. Според евродепутатите Европейският консултантски център по инвестиционни въпроси, който се управлява съвместно от Комисията и ЕИБ, е доказал своята полезност като източник на техническа подкрепа за предприятията, стартиращи своите проекти.Предвижда се и с подобрения ЕСФИ да се подобри стопанската среда в целия съюз. Според прогнозата на ЕК и доклад на ЕИБ се наблюдава постепенно нарастване на инвестициите в ЕС. Поради това е предвидено да се извърши и цялостна оценка на действията, предприети от началото на мандата на Комисията \"Юнкер\", за подобряване на стопанската среда и намаляване на пречките пред инвестициите както на равнището на ЕС, така и в държавите членки.", "date": "2017.12.12", "title": "Удължават срока и инвестиционната цел на Европейския фонд за стратегически инвестиции"}
{"url": "https://news.bg/world/gubim-bitkata-s-globalnoto-zatoplyane-predupredi-makron.html", "text": "Френският президент Еманюел Макрон заяви пред десетки световни лидери и компании на среща за борба с климатичните промени в Париж, че \"ние губим битката\" срещу глобалното затопляне, информира АП.\"\", каза Макрон, който се опитва да вдъхне нов живот в борбата с климатичните промени, след като президентът на САЩ Доналд Тръмп изтегли страната от сключеното преди две години във френската столица Парижко споразумение за климата.На форума генералният секретар на ООН Антониу Гутериш предупреди, че чрез субсидирането на изкопаемите горива човечеството \"инвестира в собствената си гибел\".\"Изкопаемите горива са сериозно субсидирани - означава, че ние инвестираме в собствената си гибел\", каза Гутериш пред делегатите на форума.", "date": "2017.12.12", "title": "Губим битката с глобалното затопляне, предупреди Макрон"}
{"url": "https://news.bg/crime/uchenitsi-ot-sportnoto-zastrelyaha-taksimetrov-shofyor-v-yambol.html", "text": "Ученици от спортното училище в Ямбол са простреляли таксиметровия шофьор снощи информира Бургаската апелативна прокуратура на брифинг в Ямбол, съобщиха \"24 часа\".Двете момчета са на 14 и 18 години. 18-годишният Симеон Димитров от Елхово и 14-годишният Костадин Стоянов са задържани от полицията малко след престъплението.Пострадалият 31-годишен таксиметров шофьор е в тежко състояние, в болница.Припомняме, по-рано през деня болницата в Ямбол апелираше за кръводарявания за него. Той е загубил голямо количество кръв. Запасите от неговата кръвна банка в болницата се изчерпват.Той е бил прострелян, а една от сачмите е засегнала белия му дроб.Момчетата си поръчват такси от таксиметрова компания. Когато колата отива на адрес, момчетата молят да бъде отворен багажника и тогава стрелят по 30-годишния шофьор със саморъчно направен а въздушна пушка и пистолет.Единият от учениците Симеон Димитров е шампион по бокс. Снощи около 20:30 часа двамата боксьори решили да ограбят таксиметров шофьор и повикали кола. Адресът, който дали бил в района на гробищата в ямболското село Стражево. Когато таксито пристига, момчетата се нахвърлили върху него. Те го заплашили с нож, въздушна пушка, пригодена в бойно оръжие.Боксьорите искали оборота от 31-годишния шофьор. Той обаче опитал да се противопостави. Тогава учениците започнали да стрелят по него. Установено е, че една от сачмите е попаднала през гърба му в белия дроб. Последвал и бой между момчетата и шофьорът. Тогава Симеон Димитров се самонаранил, намушквайки се в крака.Тежко раненият мъж се отскубнал, запалил колата и избягал. В движение той се обадил на тел.112. Мъжът загубил съзнание малко по-късно и бил намерен в безпомощно състояние на пътя между Стражево и Ямбол.Боксьорите опитали да се укрият, но след няколко часа били заловени от полицията в близост до селото.Те са обвинени в грабеж, придружен с опит за убийство, за което законът предвижда от 15 до 20 г. лишаване от свобода или доживотен затвор. Към момента са задържани за 72 часа.\"Нападението се отличава с изключителна дързост, което навежда на мисълта, че е възможно извършителите да са употребили наркотични вещества. Взети са проби\", обясни зам.апелативният прокурор на Бругас Йовита Григорова. Веднага след получения сигнал са предприети спешни заградителни мероприятия и извършителите са задържани същата нощ, добави директорът на ОД МВР Ямбол Генчо Иванов добави.На брифинга днес стана ясно, че 18-годишният Симеон Димитров е една от спортните надежди на България. Той завоювал медал от Дръжавния личен шампионат по бокс за младежи тази пролет.", "date": "2017.12.12", "title": "Ученици от спортното застреляха таксиметров шофьор в Ямбол"}
{"url": "https://news.bg/health/mazilka-padna-do-novorodeno-v-bolnitsa.html", "text": "Мазилка се откърти от таван и падна на сантиметри от новородено и майка му, съобщи Нова телевизия.Няма пострадали. Инцидентът е станал в една от стаите на Родилно отделение на болницата в Смолян.В стаята са били 21-годишната родилка, нейната дъщеричка, родена ден по-рано и бабата заедно с една от медицинските сестри.Усещайки, че пада нещо от тавана, сестрата се навела над бебето, което е било на повивалника.Инцидентът беше определен като неприятен от шефа на МБАЛ \"Д-р Братан Шукеров\" д-р Марин Даракчиев. Той е свикал комисия, която да огледа обстановката в сектора, където е паднала мазилката.\"Стаята е ремонтирана преди десетина години и в нея е нямало видими белези, че има такива индикации. Мазилката не е била напукана и няма как да се предположи, че ще падне. Назначил съм комисия, която ще огледа обстойно всичко и ако се налага вземането на допълнителни мерки, то такива ще има. Дотогава въпросният сектор няма да се настаняват родилки\", каза д-р Даракчиев.Другата част на отделението е ремонтирана преди четири години. Над въпросния сектор на Родилно отделение тече ремонт заради обособяване на структура за инвазивна кардиология.", "date": "2017.12.12", "title": "Мазилка падна до новородено в болница"}
{"url": "https://news.bg/int-politics/za-nova-etika-v-proizvodstvoto-prizova-rumen-radev-v-parizh.html", "text": "Повече не можем да се преструваме, че промените в климата не са проблем. Проблемът не може да бъде решен само с ограничаването и забраната на традиционното производство на енергия. Не може да решим проблема нито само с лимитирането на емисиите на парниковите газове. Това заяви президентът Румен Радев пред журналисти в Париж.Той е във френската столица по покана на президента Еманюел Макрон, генералния секретар на ООН Антониу Гутериш и президента на Световната банка Джим Йон Ким. Българският държавен глава представя страната ни на световната среща на върха в Париж \"Една планета\", посветена на климатичните промени, съобщиха от администрацията на президента.\"Виждаме какви са последствията от промените в климата - те стават все по драматични, засягат икономиките на всички държави, а много хора губят живота си\", подчерта Румен Радев. По думите на президента е необходим процес на дълбока трансформация на начина, по който се създават енергия, стоки и услуги. \"Затова трябва да спечелим умовете и сърцата на младото поколение. Необходима е нова етика и нова култура в моделите на производство\", добави държавният глава.Според него е необходимо и образованието трябва да се включи в преодоляването на проблема. Може да се влагат повече инвестиции в иновативни технологии и проекти.Президентът Радев подчерта, че всички хора и институции, ангажирани с климатичните промени са важни и благодари на публично известните личности, които подкрепят и инвестират в тази значима кауза.Последиците от глобалното затопляне са вече реална заплаха за много държави в света, смята Радев. Той е разговарял с премиера на Бангладеш г-жа Шейх Хасина. По думите на президента една държава с население от 165 млн. души и с много ниска надморска височина, която е застрашена от повишаването на нивото на световния океан, създава заплаха от мащабна миграционна криза.Присъединяването на България към Шенгенското пространство са обсъдили Румен Радев и холандския премиер Марк Рюте. \"Няма да е толкова лесно, колкото очаквахме. Ще трябва много работа\", посочи държавният глава.По-рано през деня Радев участва заедно с ръководителите на делегациите в работна среща с президента на Френската република Еманюел Макрон в Елисейския дворец.", "date": "2017.12.12", "title": "За нова етика в производството призова Румен Радев в Париж"}
{"url": "https://news.bg/world/tramp-ti-ne-uspya-da-zashtitish-stranata-si-napisal-atentatorat-ot-manhatan.html", "text": "\"Тръмп - ти не успя да защитиш страната си\". Това е написал във \"Фейсбук\" нападателят от Ню Йорк, разкриха прокурори, цитирани от американски медии.Акайед Ула написал съобщението в социалната мрежа преди атаката вчера сутринта.27-годишният имигрант от Бангладеш пострада при опит да детонира носена от него самоделна бомба в подлез до автогара Post Authority в Манхатън в понеделник сутринта.По-рано днес полицията съобщи, че са му повдигнати обвинения за незаконно притежание на оръжие, подкрепа на терористичен акт и отправяне на \"терористична заплаха\"., каза шефът за борба с тероризма към полицията в Ню Йорк Джеймс Уотърс пред ABC News.Според разследващите Ула е разглеждал в интернет пропаганда на ДАЕШ (\"Ислямска държава\") преди опита за атентат.Радикализирането на нападателя е започнало преди най-малко три години, когато е започнал да проучва как се правят бомби.Той също така написал в паспорта си: \"О, Америка, умри в гнева си\".", "date": "2017.12.12", "title": "Тръмп - ти не успя да защитиш страната си, написал атентаторът от Манхатън "}
{"url": "https://news.bg/economics/mitnicharite-konfiskuvaha-falshivi-rachni-chasovnitsi-i-slanchevi-ochila.html", "text": "Варненски митничари конфискуваха над 71 000 ръчни часовници и 300 слънчеви очила, които са имитация на известни марки и нарушават правата върху интелектуалната собственост, съобщиха от Агенция \"Митници\".Операцията по задържането на фалшифицираните маркови стоки е била на 11 декември 2017 г. на Пристанище Варна-Запад. В нея са участвали и служители на Гранична полиция и БОП - Варна.Всички задържани стоки са имитация на световноизвестни брандове. Сред фалшифицираните търговски марки са такива, като .Стоките са пристигнали с контейнер, натоварен от пристанище Бандар Абас, Иран, и претоварен в Турция.За задържаните артикули в изпълнение на Европейски регламент № 608/2013 и Закона за марките и географските означения ще бъдат уведомени представители на правопритежателите на съответните марки.", "date": "2017.12.12", "title": "Митничарите конфискуваха фалшиви ръчни часовници и слънчеви очила"}
{"url": "https://news.bg/int-politics/makron-zove-za-mnogo-po-golyama-mobilizatsiya-zaradi-klimatichnite-promeni.html", "text": "Френският президент Еманюел Макрон призова за по-решителни действия в борбата срещу климатичните промени, докато той е домакин на световни лидери за разговори две години след сключването на Парижкото споразумение за климата, съобщава \"Франс прес\".\"Ние сме много далече от целта на Парижкото споразумение за ограничаване на повишаването на температурите под прага от два градуса по Целзий\", изтъкна Макрон.\"Без много по-силна мобилизация, разтърсване на нашите средства за производство и развитие, ние няма да успеем\", предупреди френският държавен глава.Коментарите на Макрон бяха направени, докато държавни ръководители, включително президентът Румен Радев, се срещнаха в световната столица, за да обсъдят необходимостта от инвестиране на трилиони долари в чиста енергия, ако климатичното споразумение трябва да бъде спазено и изпълнено.Днешните разговори бяха помрачени от решението на американския президент Доналд Тръмп през юни да изтегли САЩ от споразумението, под което се подписаха практически всички страни по света и което отне повече от две десетилетия, за да бъде договорено.Макрон вчера напомни на Тръмп отговорността му към историята във връзка с решението му да се откаже от споразумението в интервю за американската телевизия CBS.\"Сигурен съм, че моят приятел президентът Тръмп ще промени мнението си през следващите месеци и години\", убеден е Макрон.", "date": "2017.12.12", "title": "Макрон зове за много по-голяма мобилизация заради климатичните промени"}
{"url": "https://news.bg/world/nato-udalzhi-mandata-na-jens-stoltenberg-do-2020-g.html", "text": "НАТО удължи мандата на генералния секретар Йенс Столтенберг до 2020 г., съобщават АФП и други световни агенции.29-те страни членки на алианса обявиха в съобщение, че те \"напълно се доверяват\" на Столтенберг, който пък написа в \"Туитър\", че за него е чест и е благодарен за удължаването на мандата му.55-годишният норвежки политик, който в миналото беше непоколебим противник на НАТО, стана генерален секретар на алианса на 1 октомври 2014 г., заменяйки Андерс Фог Расмусен.След като влиза в норвежкия парламент през 1991 г., Столтенберг бързо се изкачва в политическата йерархия. Той е заемал постове като министър на енергетиката и министър на финансите, а през 2000 г. става най-младият премиер на Норвегия - ден след навършване на 41 г.Той заема премиерския пост за кратко, но се връща на власт през 2005 г. и остава лидер на правителството до октомври 2013 г.", "date": "2017.12.12", "title": "НАТО удължи мандата на Йенс Столтенберг до 2020 г."}
{"url": "https://news.bg/economics/kandidatite-po-agroekologiya-i-biozemedelie-zadalzhitelno-se-obuchavat-do-31-dekemvri.html", "text": "Земеделските стопани, поели ангажименти за първа година по мярка 10 \"Агроекология и климат\" и мярка 11 \"Биологично земеделие\" в Кампания 2016, трябва да преминат агроекологично или биологично обучение до 31 декември.Стопаните могат да упълномощят друго лице да прилага агроекологичните или биологичните дейности при условие, че упълномощаването е направено до края на втората година от първото одобрение по съответното направление. Това означава, че нотариално заверените пълномощни на тези лица трябва да са издадени не по-късно от 31 декември 2017 година. Документи за преминато обучение или опит, както и нотариално заверените пълномощни трябва да бъдат представени най-късно с подаването на заявление за плащане на третата година от ангажимента, Кампания 2018.Към момента много от кандидатите по мярка 10 и мярка 11 все още не са представили документи, с които да докажат, че са изпълнили изискванията. Документите се подават в областните дирекции на ДФ \"Земеделие\" по място на кандидатстване.Стопаните могат да представят удостоверение за преминато агроекологично или биологично обучение с минимална продължителност 18 часа, издаден от обучаваща институция съгласно Закона за висшето образование или Закона за професионалното образование и обучение, или документ за демонстрационна дейност, издаден от обучаваща организация, одобрена по мярка 1 \"Трансфер на знания и действия по осведомяване\" от ПРСР 2014-2020.Признават се и документи за преминато обучение или документи, удостоверяващ наличие на опит по мярка 214 \"Агроекологични плащания\" от ПРСР 2007-2013, както и дипломи: за средно професионално или висше образование, за образователна и научна степен \"доктор\" или научна степен \"доктор на науките\", с квалификация земеделие или ветеринарна медицина.Фермерите, които прилагат мярка 11 \"Биологично земеделие\", могат да докажат опит и със сертификат или писмено доказателство за съответствие на произведените от тях растителни или пчелни продукти с правилата за биологично производство. Сертификатът трябва да бъде издаден до 31 декември 2017 г. от контролиращо лице, одобрено от министъра на земеделието и храните и да удостоверява биологично качество на продуктите.Когато земеделският стопанин е бил бенефициент по мярка 214 \"Агроекологични плащания\" от ПРСР за периода 2007-2013 г. и вече е представил документ за преминато обучение или е доказал наличие на опит, не е необходимо отново да представя същия документ.В случай че по мярка 214 \"Агроекологични плащания\" от ПРСР 2007-2013 е представен документ на името на упълномощено лице, кандидатът за подпомагане трябва да предостави актуално нотариално заверено пълномощно, което да е издадено до 31.12.2017 г. и да потвърждава, че и в програмния период 2014-2020 г. същото лице ще извършва агроекологичните или биологичните дейности в стопанството му.Фонд \"Земеделие\" се обръща към всички бенефициенти, които вече са преминали обучение и имат наличен документ, който отговаря на изискванията по мярката, да го представят пред Фонда.ДФ \"Земеделие\" може да прекрати ангажиментите си към бенефициентите, които не подадат документи, отговарящи на описаните изисквания и срокове.В тези случаи може да се наложи те да възстановят 100% от получените до момента субсидии.", "date": "2017.12.12", "title": "Кандидатите по агроекология и биоземеделие задължително се обучават до 31 декември"}
{"url": "https://news.bg/finance/konpi-vs-prokopiev-sdelki-proverki-i-zapor.html", "text": "Комисията за отнемане на незаконно придобито имущество (КОНПИ) счита, че бизнесменът Иво Прокопиев има незаконно придобито имущество. Това е заключението от направена проверка, която установява несъответствие при приходите и разходите на Прокопиев като физическо лице от 14 млн. лв.Данни от проверката на КОНПИ бяха изнесени на пресконференция в БТА, на която освен шефа на комисията Пламен Георгиев, присъстваха и инспектори.Незаконното имущество, според тази проверка възлиза на 199 млн. и 500 хиляди лева. В тази сума влизат и парите от продажбата на Каолин - 150 милиона, тъй като комисията счита приватизацията на компанията за незаконна.Решението на КОНПИ за мотивирано искане за налагане на запор е взето с мнозинство от 4 гласа и един гласувал против - Лиляна Терзиева. Пламен Георгиев изрично посочи, че госпожа Терзиева е член на комисията от квотата на президента, назначена по времето на Росен Плевнелиев.Запорът на имуществото е наложен през Бургаският окръжен съд, тъй като по закон там е внесено искане заради запор на имот в Созопол от 32% идеални части.Периодът на проверката е 10 години, като тя е започнала през януари тази година. Анализирана е банкова информация за движение по сметките на Прокопиев и членовете на неговото семейство.Ответници по бъдещия иск за отнемане ще са Иво Прокопиев, Галя Прокопиева, Алфа финанс холдинг, Соларпро холдинг, Алфа енерджи холдинг и фондация \"Граждански медии\".Председателят на КОНПИ уточни, че относно Икономедия искането е за запор на 13,5% от акциите на един от мажоритарните собственици и не става дума за атака срещу медии.Основната част от проблемите пари са от продажбата на \"Каолин\". Въпреки, че от приватизацията на \"Каолин\" са минали над 10 години, КОНПИ не работи според НК и дейността й не се влияе от давността на сделката. Според комисията доходът на Прокопиев от дружеството след приватизацията не съответства на декларирания в разгледани от тях документи.КОНПИ счита парите от продажбата на Каолин за незаконно придобити, тъй като такова според тях има нередности при приватизацията на дружеството през 1999 година. Пламен Георгиев изрично посочи, че самата приватизация е извършена, като братът на господин Прокопиев е станал член на РМД-то само месец и два дни преди извършване на сделката, а на самите работници не са информирани за реалните им права, че биха могли участват в приватизацията, както обясни инспектор Катя Бързачка. Освен това Георгиев посочи, че \"Каолин\" е продаден на много по-ниска от реалната му цена. По думите на Георгиев само две години преди сделката оценката на \"Каолин\" е била за 20 милиона, а при приватизацията сделката е била за 2 милиона, платена с комппенсаторки.Констатацията на инспекторите е противна на становището на Агенцията по приватизация, защото според тях, самата агенция участва в сделката. Освен това Пламен Георгиев обори и твърдения на отсрещната страна, че по отношение на сделката има решения на съда, като обясни, че съдът не е стигнал изобщо до разглеждане по същество на случая.Шефът на КОНПИ се оплака от изтичане на информация по време на свръхсекретната проверка, която комисията осъществявала. По сумите на Георгиев обаче комисията няма капацитета да направи проверка и да стигне до \"къртицата\" в редиците си, като това е работа и в омпетенциите на ДАНС.Пламен Георгиев се оплака и от безпрецедентен натиск от страна на медиите на бизнесмена Прокопиев - нещо, което се случва за първи път от съществуването на комисията. Паралелно с това Георгиев отрече върху него да е упражняват какъвто и да е било натиск или давление, за да се извърши проверката. Шефът на КОНПИ настоя и че никой от неговите колеги не се е оплакал от това.Пламен Георгиев няколко пъти посочи изрично, че проверката на комисията не засяга самата сделка на приватизацията на \"Каолин\" и по тази линия не можело да се правят сравнения с други изнесени в публичното пространство съмнителни приватизационни сделки. Освен това Георгиев обясни, че проверката и мотивираното искане се осъществяват по правомощията на т.нар. гражданска конфискация, а не по наказателно преследване.Освен от медиен натиск от КОНПИ обясниха и че изненадващо по средата на секретната проверка са получили и писмо от господин Прокопиев, в което той давал обяснение за една част от движението на парите. По думите на Георгиев Иво Прокопиев се е опитвал да влезе в контакт с тях.Георгиев посочи и че бизнесменът се е опитал да промени регистрация на свои дружества в Кипър.20 минути по-късно на същото място - в БТА - лично Иво Прокопиев даде пресконференция, на която категорично отрече да има такива дружества и да е правил някакъв опит да сменя собственост. Прокопиев заяви и че от момента, когато е започнала проверката нарочно е избягвал каквито и да е било сделки, именно за да може да по съдебен път да докаже истината.\"Това е атентат срещу правото на собственост на всички български граждани\". Това е оценката на бизнесмена, който посочи и че нищо от това, което твърди КОНПИ, не е вярно.Прокопиев заяви и че сделката за \"Каолин\" е законна и това вече е установено от три съдебни инстанции, включително и с присъда, влязла в сила през 2004 г. Той определи твърденията на служителите на КОНПИ като \"дребни мошеничества\", които целят да предизвикат стрес и смут в дейността на бизнеса и медиите.Повдигнатото му обвинение за ЕВН Прокопиев квалифицира именно като задействане на цялата система за натиск. По думите му то изхожда от негово изказване по време на Тристранния съвет за национално сътрудничество за нуждата от предприемане на антикризисни мерки. Съответно предложението за продажбата на държавните акции в ЕВН е било подкрепено и от работодателите, и от синдикатите като решение.Бизнесменът не отговори на въпрос за теча на информация от КОНПИ, като заяви, че знае за проверката от медиите. Също така Иво Прокопиев каза, че не познава Лилиана Терзиева, членът на комисията изказал особено мнение по казуса.В отговор на журналистически въпрос дали е информирал Бойко Борисов Прокопиев заяви, че познава премиера от дъги години и го е осведомил за проверката.\"Борисов обаче не успя или не пожела да се намеси и така стана съучастник в този произвол, тъй като председателят Пламен Георгиев е негова номинация\" - каза бизнесменът и допълни, че по този начин Борисов носи и отговорност.", "date": "2017.12.12", "title": "КОНПИ vs Прокопиев - сделки, проверки и запор"}
{"url": "https://news.bg/world/tramp-otvarna-na-obvineniyata-v-seksualno-posegatelstvo.html", "text": "Президентът на САЩ Доналд Тръмп отвърна на обвиненията срещу него за непристойно сексуално поведение, заявявайки, че той е мишена на \"измислени обвинения и изфабрикувани истории на жени, които аз не познавам или никога не съм срещал\", съобщава АП.Тръмп използва социалната мрежа \"Туитър\", за да отговори на три жени, които обвиниха лидера на САЩ в сексуално посегателство. Те споделиха историите си в предаването на американския журналист Мегън Кели по NBC.Държавният глава написа в социалната мрежа, че демократите \"не са успели да докажат сговор с Русия\" въпреки похарчените милиони долари и сега се възползват от тези обвинения.Американският лидер добави: \"Фалшиви новини\".Трите жени - Джесика Лийдс, Саманта Холви и Рейчъл Крукс, призоваха Конгреса да разследва поведението на Тръмп.Говорителят на Белия дом отрече обвиненията и обеща да представи списък със свидетели, които оправдават американския лидер.", "date": "2017.12.12", "title": "Тръмп отвърна на обвиненията в сексуално посегателство"}
{"url": "https://news.bg/politics/neno-dimov-ottegli-promenite-za-kontsesiyata.html", "text": "\"Взех решение да оттегля внесения проект на МС за даване на съгласие за сключване на допълнително споразумение за изменение на договора за предоставяне на концесия по защитена територия и изключителна държавна собственост, представляваща част от национален парк Пирин, община Банско, ски зона Банско. Направих всичко възможно да има максимална прозрачност на проекта на кръгла маса, на която бяха разяснени всички аспекти на начинанието. Целта беше всички заинтересовани страни да се убедят, че натрупаният с годините проблем с изграждането на втори лифт на ски зона Банско трябва да бъде решен.Това заяви министърът на екологията Нено Димов на брифинг в МОСВ.Този проблем има два аспекта икономически и екологичен. Винаги съм заявявал, че трябва да има баланс между тези два аспекта- опазването на природата и икономическото развитие. Припомняме, вчера на организираната от МОСВ кръгла маса не присъстваше нито един представител на екоорганизациите, които са против изграждането на втори лифт. \"Като министър на околната среда аз отговарям за спазването на екологичното законодателство\", заяви още Димов и допълни, че в този случай режимите на това законодателство се определят в плана за управление на парк Пирин.Вторият лифт не може да се изгради без промяна в този план. Без тази промяна не може да има изграждане на съоръжения, които да бъдат подложени на екооценки за въздействие на околната среда, уточни Димов.Икономическият аспект и се определя в концесионният договор за ски зона Банско. Той трябва да бъде приведен в съответствие със законодателството.Той припомни, че това е първият договор от тези тип от 2001 г. и в него има много несъвършенства, които трябва да се преценят.\"Не желая да взимам решения на инат. В търсенето на баланс оттеглям промяната в концесионния договор. Тя ще се гледа на заседание в промяната на плана за управление на парк Пирин. Той в момента е на обществено обсъждане до 22 декември. На следващото заседание на МС ще се внесат и двете точки\", категоричен беше екоминистърът.Не мисля, че може да се търси победа или загуба, когато се търси баланс между екологично и икономическо развитие, добави Димов.Той уточни, че не е разговарял с еколозите, които не бяха на обсъждането за втори лифт на Банско.", "date": "2017.12.12", "title": "Нено Димов оттегли промените за концесията на Банско"}
{"url": "https://news.bg/society/bez-konsensus-za-minimalnata-zaplata-na-tristrankata.html", "text": "Работодатели и синдикати пак не постигнаха консенсус по отношение на новия размер на минималната заплата от догодина. Въпреки това вицепремиерът Валери Симеонов е доволен от работата на НСТС.Добър край на годината и надявам се добро начало за следващата, обобщи той пред медиите в МС. Въпреки липсата ба консенсус министърът на труда и социалната политика Бисер Петков обясни, че от догодина минималната заплата ще бъде 510 лева месечно. Той отбеляза, че според разчетите, когато от 510 лв. се приспаднат данъкът и осигурителните вноски, се получава 397 лв, което вече е по-високо от определения праг на бедност - 327 лева.Председателят на Асоциацията на индустриалния капитал в България Васил Велев коментира, че работодателите не подкрепят проекта, тъй като разликата между средната и минималната заплата ще бъде прекалено малка. Ще се получи съотношение над 51% минимална към средна заплата, изтъкна той.В ЕС това съотношение е 42-43%. По този начин ще се заличи неквалифицирания труд и средноквалифицирания труд и ще се демотивират хората да повишават квалификацията си, защото ще получават едно и също възнаграждение, смята Велев.Хубавото на икономиката е, че не е наука, веднага се намеси президентът на КТ Подкрепа Димитър Манолов. На мен ми омръзна вече 23-24 години да слушам едни и същи работи и да говоря едни същи работи по въпроса специално за минимална работна заплата, обясни той.По време на тристранния съвет консенсус не бе постигнат и по отношение на спешните мерки за финансиране на просрочени задължения на общинските болници. Тъй като от страна на Министерството на финансите нямаше представители, вицепремиерът Валери Симеонов поема ангажимент да ги запознае със стенограмата и да изиска писменото им становище.", "date": "2017.12.12", "title": "Без консенсус за минималната заплата на тристранката"}
{"url": "https://news.bg/int-politics/svetovnata-banka-spira-da-finansira-dobiv-na-petrol-i-gaz-ot-2019-a.html", "text": "Световната банка ще спре финансирането на проучването и добива на петрол и газ от 2019 г. нататък. Това обявиха от институцията по време на климатичната среща на високо равнище в Париж, целейки да дадат тласък на преминаването на световната икономика към чиста енергия, съобщава \"Франс прес\".\"Световната банка вече няма да финансира добива на петрол и газ след 2019 г.\", се изтъква в изявление на банката в Париж, където световни лидери се стремят да постигнат споразумение за заделянето на повече пари за отказа от затоплящите планетата изкопаеми горива.Този ход, допълват от Световната банка, има за цел да подпомогне страните да изпълнят обещанията си за ограничаване на парниковите газове, които те направиха в подкрепа на Парижкото споразумение за климата, чиято цел е ограничаването на глобалното затопляне.\"При изключителни обстоятелства, ще се помисли относно финансиране на добив на газ в най-бедните страни, където има очевидни ползи от гледна точка на достъпа до енергия за бедните и проектът е в съответствие с ангажиментите на страните по Парижкото споразумение\", уточняват от Световната банка.Банката също така обяви, че е на път да постигне целта си 28 процента от отпусканите от нея заеми до 2020 г. да отиват за действия по ограничаване на климатичните промени.Задачата на Световната банка е да предоставя финансиране и друга помощ за подпомагане на икономическия напредък на развиващите се страни.Банката осигурява част от финансирането на еднодневната среща в Париж по инициатива на френския президент Еманюел Макрон за намиране на начини за осигуряването на необходимите средства за прехода на световната икономика от изкопаеми горива към по-малко замърсяващи енергийни източници и за засилване на мерките срещу климатичните промени, които предизвикат тежки метеорологични бедствия.Трилиони долари трябва да бъдат инвестирани в технологии за чиста енергия, за да бъде изпълнена целта на Парижкото споразумение за ограничаване на глобалното затопляне до два градуса по Целзий над равнищата от времената преди индустриалната революция.", "date": "2017.12.12", "title": "Световната банка спира да финансира добив на петрол и газ от 2019-а"}
{"url": "https://news.bg/health/obshtinari-predlagat-zaplatite-si-na-protestirashtite-lekari-v-lovech.html", "text": "Група общински съветници от Ловеч предлагат да бъдат дарени пари на работещите в болницата в Ловеч, съобщава БТА. Общинските съветници са внесли предложение Общината да дари по 300 лева на работещите в Многопрофилната болница за активно лечение \"Проф. д-р Параскев Стоянов\" - Ловеч.Необходимите пари могат да се осигурят от резерва на общинския бюджет, обясни един от инициаторите на идеята Цветослава Банева. Нужната сум за това е 106 хил. лв. Банева подкрепи протеста на служителите от ловешката болница днес.Предложено е съветниците да предоставят заплатите си за декември на ловешката болница.На следващото заседание на общинския съвет, насрочено за 19 декември, предстои да се разгледат и гласуват двете предложения.Днес за втори ден над 150 лекари, медицински сестри и служители на болницата излязоха на едночасов предупредителен протест пред лечебното заведение. Сред тях има служители с неизплатени от 10 месеца залата. Те продължават да настояват Министерството на здравеопазването да реши проблема със забавените заплати.Персонала на болницата обеща, че и утре ще протестира, но заплаши, че ако няма решение ще влязат в режим на ефективна стачка.", "date": "2017.12.12", "title": "Общинари предлагат заплатите си на протестиращите лекари в Ловеч"}
{"url": "https://news.bg/world/frantsiya-obvini-iran-v-opiti-da-sazdade-os-ot-teheran-do-sredizemno-more.html", "text": "Външният министър на Франция Жан-Ив льо Дриан разкритикува Иран, обвинявайки Ислямската република, че се опитва да създаде \"ос\" на влияние от Техеран до Средиземно море, съобщава АФП.Говорейки за ролята на Русия и Иран в подпомагането на сирийския президент Башар Асад във войната, Льо Дриан заяви, че Москва е предоставила авиация и помощ за сухопътните сили, а Иран - милиция и подкрепа за ливанската групировка \"Хизбула\".В понеделник руският лидер Владимир Путин нареди частично изтегляне на руския военен контингент от Сирия.В интервю за Франс 2, което ще бъде излъчено тази вечер, Льо Дриан бе особено критичен по адрес на Иран.\"Иранското присъствие в Сирия и желанието на Иран да създаде ос от Средиземно море до Техеран: Не\", изтъкна той и подчерта, че всяко споразумение за бъдещето на Сирия трябва да включва \"независимост от натиск и присъствие на други държави\".По-рано Дриан обвини Иран в опити за \"хегемония\" в региона.От своя страна Техеран нападна Франция, че е предубедена.Френският лидер Еманюел Макрон обяви планове да посети Иран през 2018 г.", "date": "2017.12.12", "title": "Франция обвини Иран в опити да създаде „ос” от Техеран до Средиземно море"}
{"url": "https://news.bg/crime/nad-5-godini-zatvor-grozi-daniel-mitov-i-hristo-angelichin.html", "text": "Ако се докаже вината на Даниел Митов и Христо Ангеличин, те могат да получат наказание \"лишаване от свобода\" за срок над 5 години. Това стана ясно от думите на административния ръководител на Софийската градска прокуратура (СГП) Емилия Русинова по време на брифинг.Припомняме, днес СГП внесе в Специализираната прокуратура обвинителен акт срещу бившия министър на външните работи и Даниел Митов и срещу бившия зам.-министър на вътрешните работи Христо Ангеличин. Според обвинението Митов е извършил престъпление по служба, а Ангеличин е обвинен в безстопанственост.Русинова уточни, че Митов не е изпълнил служебните си задължения, което е ощетило Външно министерство с около 500 000 лв. \"И двете деяния са тежки престъпления\", допълни Русинова.Русинова коментира и вчерашното обвинение срещу директора на . По думите ѝ прокуратурата разполага с достатъчно доказателства, за да предаде на съд Генов за извършени от него престъпления по служба.Административният ръководител на СГП коментира и случая с изказването на премиера Бойко Борисов за това, че в парламента има наркотрафиканти. Според Русинова премиерът в СГП и от него вече са снети обяснения по случая.", "date": "2017.12.12", "title": "Над 5 години затвор грози Даниел Митов и Христо Ангеличин"}
{"url": "https://news.bg/crime/politsiyata-ne-znae-koy-e-chetvartiyat-uchastnik-v-obira-ot-zh-k-lyulin.html", "text": "Има четвърти участник в кражбата от хранителен магазин в столичния комплекс \"Люлин\", но полицията все още не е установила кой е той. Това стана ясно от думите на градския прокурор Емилия Русинова по време на извънреден брифинг на прокуратурата.Както news.bg съобщи в понеделник, двамата задържани са Стоян Илиев - Дългия (42-годишен) и Николай Илиев - Понти (41-годишен). Тритият им съучастник, оказал яростна съпротива при опита за задържане, е Красимир Пешев - известен като Краси Мраморския. Красимир Пешев е избутал с колата си полицай, опитал се да го спре. Служителят на реда не е сериозно пострадал. Краси Мраморския е обявен за общодържавно издирване. Двамата Илиеви не са братя, уточниха от прокуратурата.По време на обира охранителят на обекта е видял крадците и се опитал да разбере какво става, но бил заплашен и се прибрал в офиса, от където е наблюдавал какво се случва, заявиха на брифинга. Обраният обект бил на втория етаж на сграда, крадците са използвали специална стълба.Полицията е открила касата в откраднат през януари автомобил - БМВ Х 3. В нощта на 3-ти срещу 4-ти декември четиримата участници са засечени да правят \"генерална репетиция\" на обира, извършен на 11 декември сутринта.Общият \"оборот\" от кражбите на групата, в чието ядро са Стоян Илиев и Николай Илиев, е над 160 000 лева.Припомняме, при вчерашната кражба в касата е имало около 10 000 лева.В домовете им са открити различни предмети от предишни кражби. Те са откраднали и два мотора \"Харли Дейвидсън\".", "date": "2017.12.12", "title": "Полицията не знае кой е четвъртият участник в обира от ж.к. \"Люлин\""}
{"url": "https://news.bg/world/napadatelyat-ot-nyu-jork-obvinen-v-terorizam.html", "text": "Заподозряният за бомбеното нападение в центъра на Ню Йорк Акайед Ула е обвинен в тероризъм, съобщи полицията, цитирана от БиБиСи и други медии.27-годишният имигрант от Бангладеш пострада при опит да детонира носена от него самоделна бомба в подлез до автогара Post Authority в Манхатън в понеделник сутринта.Съобщава се, че Ула е в тежко състояние в болница след получените изгаряния по тялото.При опита за атентат пострадаха други трима души.Полицията в Ню Йорк написа в \"Туитър\", че 27-годишният имигрант е обвинен в незаконно притежание на оръжие, подкрепа на терористичен акт и отправяне на \"терористична заплаха\".По-късно се очакват федерални обвинения.Той разкрил пред разследващите, че е бил вдъхновен от терористичните атаки в Европа и избрал автогарата, след като видял празнични плакати по стените на метрото. Ула казал също, че е бил мотивиран и от бомбардировките на САЩ срещу ДАЕШ (\"Ислямска държава\") в Сирия.Междувременно АП съобщава, позовавайки се на официални представители, че служители за борба с тероризма в Бангладеш разпитват съпругата и други роднини на Ула.Правителството на Бангладеш осъди атаката и обяви, че се противопоставя на всички форми на тероризъм и екстремистко насилие.Роднини и полицията обявиха, че за последно Ула се е върнал в Бангладеш през септември, за да се види със съпругата си и новородения си син.", "date": "2017.12.12", "title": "Нападателят от Ню Йорк обвинен в тероризъм"}
{"url": "https://news.bg/crime/zadarzhaha-alo-izmamnitsi-zadignali-5-000-evro-ot-pensionerka.html", "text": "Полицията в Нова Загора е задържала извършители на телефонна измама, задигнали 5 000 евро от възрастна жена, съобщи МВР.Разследването по случая е започнало на 7 декември. Тогава 81-годишната жена потърсила помощ в полицията. В сигнала си тя обяснила, че е получила обаждане по домашния си телефон. От другата страна говорил мъж, който се представил за неин близък.По време на разговора мъжът поискал услуга - измамникът помолил жената да се обади на продиктуван от него мобилен номер в магазин за бяла техника и да провери дали са пристигнали поръчаните от \"роднината\" радиатори за отопление.Жената се обадила, а от другата страната мъж се представил за продавач в търговския обект и обяснил на жената, че стоката е пристигнала и спешно трябва да се заплатят 5 000 евро. Мнимият продавач предложил на жената да не се разкарва до магазина. Вместо това той щял да дойде до адреса ѝ, за да вземе парите. Така и станало - непознат мъж дошъл до дома на жената и тя му предала парите.Полицията веднага започва разследване по случая. В хода на предприетите оперативни действия криминалистите успяват да установят извършителите на схемата. Около 19.30 часа на същия ден властите задържали единия измамник - 26-годишния И. Д. от Ямбол. Час по-късно полицията залавя и другия извършител - 27-годишния Р. М. от град Шивачево.В хода на разпитите двамата направили пълни самопризнания и върнали част от откраднатата сума. Двамата са били задържани за срок до 72 часа. Срещу тях вече е повдигнато и обвинение. Работата по случая продължава до изясняването на цялостната престъпна дейност на задържаните.", "date": "2017.12.12", "title": "Задържаха ало-измамници, задигнали 5 000 евро от пенсионерка"}
{"url": "https://news.bg/int-politics/ot-evroparlamenta-zovat-za-yuridicheski-izdarzhan-tekst-po-sdelkata-za-brekzit.html", "text": "Главният преговарящ на Европейския парламент в преговорите за Брекзит Ги Верхофстад обяви, че е необходимо да се изготви правно обвързващо споразумение за излизането на Обединеното кралство от Европейския съюз, съобщава европейските медии.Верхофстад отбелязал, че евродепутатите \"настояват споразумението да бъде преведено в юридически издържан текст възможно най-скоро\".Представителят на Европейския парламент определи коментарите на британския министър за Брекзит Дейвид Дейвис като \"безполезни\" и заяви, че те \"подкопават доверието\", след като британският преговарящ подчерта, че споразумението, постигнато през миналата седмица между Великобритания и ЕС, не е \"юридически изпълнимо\".В петък миналата седмица, след като Брюксел и Обединеното кралство постигнаха съвместна договорка за Брекзит, председателят на Европейската комисия Жан-Клод Юнкер обяви, че е бил постигнат необходимият \"пробив\" в преговорите и изрази надежда, че Европейският съвет ще одобри споразумението, така че двете страни да преминат към втората фаза на преговорите за Брекзит, която ще е далеч по-тежка, а именно - бъдещите търговски отношения между двете страни.", "date": "2017.12.12", "title": "От Европарламента зоват за юридически издържан текст по сделката за Брекзит"}
{"url": "https://news.bg/world/sarbiya-otvori-dve-novi-glavi-v-pregovorite-za-prisaedinyavane-kam-es.html", "text": "Сърбия отвори две нови глави в преговорите за присъединяване към ЕС, съобщават сръбски медии.По време на Седмата междуправителствена конференция в Брюксел бяха отворени Глава 6 (политика на конкуренцията) и Глава 30 (външни отношения).Според ЕС Белград конкретно трябва да се съсредоточи върху върховенството на закона и нормализирането на отношенията с Косово. Сърбия също трябва да отчете напредък относно независимостта на съдебната система, свободата на изразяване, медийната свобода, правата на малцинствата, борбата с корупцията и организираната престъпност и с прането на пари.Следващите глави, които могат да бъдат отворени, са за финансовите услуги (Глава 9); за рибарството (Глава 13) и за финансовите и бюджетни регулации (Глава 33).Според ТАНЮГ анализаторите намират за особено интересно как Глава 30 ще бъде разрешена, тъй като означава, че Сърбия повече няма да има двустранни и безмитни споразумения с държави като Русия.До момента Сърбия е отворила 12 от 35 глави, като две временно са затворени.", "date": "2017.12.12", "title": "Сърбия отвори две нови глави в преговорите за присъединяване към ЕС"}
{"url": "https://news.bg/crime/vas-potvardi-che-firma-zlonamereno-uvrezhdala-imeto-na-konkurent.html", "text": "Върховният административен съд (ВАС) потвърди окончателно решение на Комисията за защита на конкуренцията (КЗК) за нарушение на забраната за увреждане на доброто име на конкурент. Върховните съдии наложиха глоба от 21 130 лева, съобщиха от КЗК.Нарушението е от страна на \"ЕМ КОМПЛЕКТ СЕРВИЗ\" ЕООД спрямо \"ЕМ КОМПЛЕКТ АУТО\" ООД.Първото дружество е извършило действия, с които уврежда доброто име на конкурента си и доверието към него, както и на предлаганите от него стоки или услуги. Това е станало чрез разпространение на неверни сведения, както и чрез представяне на факти в изопачен вид сравни.На интернет сайт има снимки на автосервиза на \"ЕМ КОМПЛЕКТ АУТО\" ООД и коментари към тях като: \" Грешният автосервиз\", \"Работниците там умишлено се представят за \"Ем Комплект Сервиз\" ООД и заблуждават клиентите ни\", \"...Фирмата ни не може да гарантира за качеството на изпълняваните там услуги, за марките части, използвани при ремонтите и за цените им\", \"Внимавайте да не попаднете в грешния сервиз, качеството на ремонтите е за Ваша сметка\" и др.Върховните магистрати приемат, че на потребителите се внушава негативно отношение към този конкурент. Според тях няма съмнение, че е търсено и преднамерено внушението у потенциалните клиенти за ниско и дори лошо качество на предлаганите от конкурента услуги и продукти, което е забранено от ЗЗК.", "date": "2017.12.12", "title": "ВАС потвърди, че фирма злонамерено увреждала името на конкурент"}
{"url": "https://news.bg/crime/razsledvat-sluchaya-s-blasnatoto-na-peshehodna-pateka-momiche-v-blagoevgrad.html", "text": "Окръжната прокуратура в Благоевград е образувала досъдебно производство във връзка с пътния инцидент от по-рано днес, при който тежкотоварен автомобил блъсна 19-годишно момиче на пешеходна пътека. Момичето загина на място.Към момента е изяснено, че около 9 часа тази сутрин водач на самосвал, пълен с пясък, е нарушил установените в Закона за движението по пътищата правила, вследствие на което той блъска пешеходец на улица \"Славянска\", намираща се в близост до студентските общежития на Югозападния университет в Благоевград.Водачът на автомобила е задържан за срок до 24 часа. По случая се водят активни действия по разследване на трагичния инцидент - оглед на местопроизшествие, разпит на свидетели.Следствените действия се извършват под наблюдението на Окръжната прокуратура в Благоевград.", "date": "2017.12.12", "title": "Разследват случая с блъснатото на пешеходна пътека момиче в Благоевград"}
{"url": "https://news.bg/world/moskva-obyavi-che-poveche-nyama-nuzhda-ot-mashtabni-boyni-sili-v-siriya.html", "text": "Русия ще продължи да поддържа морска и военновъздушна база в Сирия, за да може да извършва бомбардировки срещу терористи, ако е необходимо след заповедта на руския лидер Владимир Путин за частично изтегляне на военния контингент от арабската страна.Това съобщи говорителят на Кремъл Дмитрий Песков, цитиран от Ройтерс.Вчера по време на изненадваща визита в базата \"Хемймим\" Путин нареди \"значителна част\" от руския контингент да се изтегли от Сирия.\"\", поясни Песков.Но той добави, че Русия ще продължи да поддържа военновъздушната база \"Хмеймим\" в провинция Латакия и военноморската база в Тартус.По думите на Песков Русия ще продължи бомбардировките в Сирия, ако е необходимо.", "date": "2017.12.12", "title": "Москва обяви, че повече няма нужда от мащабни бойни сили в Сирия"}
{"url": "https://news.bg/society/otchitat-doverie-v-armiyata-i-pozitivni-signali-za-politsiyata.html", "text": "Проучване на \"Галъп интернешънъл\" отчита доверие в армията. През 2017 г. в очите на българското общество осезаемо се повиши авторитетът на армията - до нива от 51% доверие. Недоверието е на нива до 33%. По този начин армията затвърждава допълнително по традиция високия си рейтинг като една от най-уважаваните измежду институциите на властта.Армията е една от малкото институции, при която стойности на доверие и недоверие се движат в годините на сходни нива. А това като цяло е рядкост при институциите в страната, защото обикновено негативните оценки решително преобладават. Вероятно този допълнителен моментен ръст е обществена инерция около встъпването в длъжност на президента Румен Радев - доскорошен генерал от военновъздушните сили. Традиционно високите нива на доверие в армията се дължат най-вече на нейната непартийност.В годините в началото на века обаче постепенно се налага тенденция към спад в авторитета на армията в обществото, за да се стигне до последното десетилетие, когато положителни и отрицателни стойности на практика се уеднаквиха - както се вижда и в графиката. Една от причините вероятно е свързана с намаляването числеността на армията, респективно на нейната тежест в общественото мнение, както и на редицата трудности, които армията изпитваше в годините. Вероятно влияние оказват и съюзническите ангажименти, който не предизвикваха ентусиазъм в мненията на мнозина.Доверието във военния министър Красимир Каракачанов в последните две години премина от обичайните си до този момент нива от около 10, понякога до 15%, за да достигне трайно на равнища от 20 - 25%, които задържа и в хода на 2017 г. Това прави Каракачанов един от сравнително одобряваните участници в политическия процес. Разбира се, вероятно се усеща и влиянието на президентските избори, където Каракачанов имаше силен резултат, а и \"бонусът\" доверие, който участието във властта понякога дава.Доверието в полицията затвърждава известна положителна инерция през 2017 г. Преди две години то беше на нива около 30%, а сега е 46%. За последните две години недоверието спада - от стойности, близки под 60%, преди две години, до стойности от 44% - сега. Идните месеци ще покажат дали става дума за трайна тенденция или пък за конюнктурен ефект, който се дължи на усещането за стабилизация на властта.Последният осезаем пик в доверието към полицията е по време на първия мандат на ГЕРБ, като се откроява активността на тогавашния вътрешен министър Цветан Цветанов. Доверието в полицията тогава достига кратковременна пикова стойност близка до 50%. В края на 2010 г. обаче скандали около Цветанов разсейват това усещане.Доверието в полицията като цяло се влияе от подобни политически фактори в много по-голяма степен в сравнение с армията. Така например, периода на главния секретар Бойко Борисов беше един от периодите с най-високи стойности. Скандалът около Румен Петков пък доведе до ръстове на негативните оценки и т.н.Доверието във вътрешния министър Валентин Радев през тази година се утвърждава до равнища на положителни оценки от над една десета от пълнолетното население. Все още обаче близо 40% не са запознати с личността на Валентин Радев - това е закономерно на този етап.", "date": "2017.12.12", "title": "Отчитат доверие в армията и позитивни сигнали за полицията"}
{"url": "https://news.bg/bulgaria/lovim-poveche-kalkan-prez-2018-g.html", "text": "Съветът на ЕС определи риболовните възможности за ЕС в Черно море за 2018 г. Квотата за улов на калкан се увеличава с близо една трета - 32% повече от нивата за 2017 г.Това е първото увеличение на квотата за калкана откакто държавата ни влезе в Европейския съюз.Квотата за цацата (триционата) се запазва на нивата от тази година.Съветът на ЕС в състав \"Земеделие и рибарство\" определи общ допустим улов. Той е спрямо равнищата установени от многогодишния план за управление на риболова на калкан (644 тона), договорен на 41-вата годишна среща на Генералната комисия по рибарство за Средиземно море (GFCM) през месец октомври 2017 г.Тогава бе постигнато значително увеличение на квотата за улов на калкан за кораби на ЕС.Заедно с Румъния ще имаме право на риболов на калкан в размер на 114 тона общо. Това е сериозен успех за България предвид голямото значение на този вид риболов за сектора и предизвикателството за създаване на условия за равнопоставеност между всички черноморски страни.", "date": "2017.12.12", "title": "Ловим повече калкан през 2018 г."}
{"url": "https://news.bg/euronews/obshtata-selskostopanska-politika-osnoven-prioritet-na-predsedatelstvoto-ni.html", "text": "България ще предложи серия от тематични дебати по отношение на Общата селскостопанска политика. Това посочи министърът на земеделието, храните и горите Румен Порожанов в хода на заседание на Съвета на ЕС във формат \"Земеделие и рибарство\".Според Порожанов страната ни ще се спре не само върху основните елементи, предложени в Съобщението на Комисията, но и върху тези, които отсъстват от него. \"Надявам се да намерим обща основа в рамките на този обмен, да отправим ясни послания и насочим Комисията при изготвянето на бъдещата законодателна рамка. Като председател на Съвета смятам да осигуря условия за информиран и прозрачен дебат, чрез който позицията на Съвета да бъде ясно чута\", обясни Порожанов във връзка с предстоящото след по-малко от месец председателство на България в Съвета на ЕС.По думите на земеделския министър е важно страните членки да имат общо разбиране по общите цели, както и разбиране по линията на важността на ОСП и необходимите финансови ресурси, които да гарантират постигането на целите ни за в бъдеще.Първото заседание на Съвета по време на Българското председателство ще бъде на 29 януари 2018 г. и България смята да започне още тогава дебата по същество, стана ясно още от думите на Порожанов.Министърът на земеделието беше и на двустранна среща с еврокомисаря по здравеопазване и безопасност на храните Витенис Андриукайтис. На срещата Порожанов запозна Андриукайтис с приоритетите на българското председателство, сред тях - продължаването на работата по досието за ветеринаромедицинските продукти и свързаното с него досие за медикаментозни фуражи.Българският министър покани еврокомисаря да гостува в София в началото на месец март, когато ще се проведе важна конференция, посветена на ролята на дивите животни в контекста на здравеопазването на животните. Това е една от стратегическите теми, които ще се разглеждат по време на българското председателство.", "date": "2017.12.12", "title": "Общата селскостопанска политика - основен приоритет на председателството ни"}
{"url": "https://news.bg/int-economics/gotovi-sme-za-subsidiite-v-ribarstvoto-obyavi-emil-karanikolov-pred-sto.html", "text": "Световната търговска организация е силен инструмент за съдействие на икономическия растеж, за създаването на работни места и за процеса на развитие, както и за намаляване на бедността и на неравенството. Важно е запазването на нейната централна роля. Това стана ясно от думите на министъра на икономиката Емил Караниколов в изказването му пред делегатите на 11-та Министерска конференция на Световната търговска организация.Тя се провежда в Буенос Айрес, Аржентина. В дневния ред на Конференцията се обсъждат риболовните субсидии, електронната търговия и други въпроси, съобщиха от Министерството на икономиката.България е готова да участва в прилагането на Целта на ООН за устойчиво развитие по отношение на субсидиите в рибарството и в договарянето на постоянно решение по обществените запаси за продоволствена сигурност. \"Считаме, че за осъществяването на балансирани резултати в полза на всички страни е необходимо да има вътрешна подкрепа в селското стопанство и по увеличаване на прозрачността по експортните ограничения и забрани, отнасящи се до селскостопанските продукти\", каза още той.Фактът, че осем предложения по електронната търговия са представени за разглеждане на Министерската конференция доказва, че темата изисква по-ефективен хоризонтален подход, смята министър Караниколов. Той може да определи областите за създаване на общи правила.\"Предложенията по вътрешното регулиране в услугите и по прозрачността в търговията със стоки в полза на малките и средните предприятия са примери как СТО може да стане по-ориентиран към бизнеса и да способства за интегрирането на голямото мнозинство икономически субекти в търговската система\", допълни той.В Буенос Айрес министър Караниколов се срещна и с аржентинския вицеканцлер по външните работи и външна търговия Даниел Раймонди. Двамата се договориха за организиране на българо-аржентински бизнес форум през следващата година.На срещата стана ясно още, че през първите девет месеца на 2017 г. двустранният стокообмен между България и Аржентина се увеличава с 191.7% спрямо същия период на миналата година, възлизайки на 58.340 млн. щ.д. Българският износ отбелязва ръст от 362.6%. Двамата обсъдиха и възможността за създаване на съвместна междуправителствена комисия по икономическо сътрудничество.", "date": "2017.12.12", "title": "Готови сме за субсидиите в рибарството, обяви Емил Караниколов пред СТО"}
{"url": "https://news.bg/health/byudzhetna-komisiya-othvarli-vetoto-na-prezidenta-za-inovativnite-lekarstva.html", "text": "Бюджетна комисия прие Закона за бюджет на НЗОК за 2018 г и отхвърли ветото на президента.Извънредното заседание на бюджетна комисия беше свикано във връзка с Указа на президента от 8 декември 2017 г за връщане за ново обсъждане на Закона за бюджета на НЗОК. С него президента наложи вето върху мораториума за иновативни лекарства за онкоболни. Румен Гечев от БСП поиска да чуе експертно мнение по темата, защото във въпросния параграф за лекарствата пишело \"непатентни\", което според него означавало генерици. Беше пояснено, че \"непатентни\" означавало съвсем нови.Жени Начева заместник-министър на здравеопазването заяви, че генеричните лекарства са тези с по - ниска цена и те не са включени във въпросния параграф.Спорният параграф се отнася само за скъпоструващи продукти. А генериците, за които се говори били тези, които ще се появят като по евтин аналог на оригиналните.В областта на новите лекарства за 2018 г ще им 32 нови молекули, което е два пъти повече отколкото за 2014-2017 г., уточни още Начева.От тези 32 само за 4 от тях няма нови лекарства, но има алтернативни такива. За 2 молекули няма одобрение на комисията за лекарствени средства, няма и терапевтични ръководства. За останалите две молекули няма пречка да бъдат включени пациентите в милосърдни програми. От думите на Начева стана още ясно, че 70% от парите в реинбурсирания списък отиват за нови лекарства.Около 1500 пациенти са засегнати от двете молекули, но за тях има алтернативни лекарства. За лечението с другите две молекули, Стоянова изрази безпокойство за пациентите, които се лекуват експериментално с иновативно лекарство.От думите на Менда Стоянова стана ясно, че една молекула струва 10 млн.лв.Бюджетът не е само за финансиране на нови молекули, а и за много други дейности и балансът направен в бюджета на НЗОК е добър, заключи Стоянова.Правим анализ на всяка една общинска болница поотделно и ще предложим мерки за оздравяването им, това коментира по-късно зам.-министърът на здравеопазването Бойко Пенков за спасяването на общинските болници. Закъсали са болниците в Белоградчик, Димитровград, Омуртаг и др.Приходите, които те получават по линия на здравното осигуряване отиват основно за заплати на хората, които се трудят в тези болници, поясни Пенков. Това, което държавата може да направи е увеличаване на средствата, с които заплаща на болниците за всяка една лечебна дейност, която Касата не плаща.Това са някъде около 22 милиона лева годишно допълнително, които се дават на болниците, стана ясно от думите на Бойко Пенков. Основните дългове на болниците са за лекарства и консумативи.Държавата ще вразумява доставчиците да не изнудват лечебните заведения. Към всяка болница щяло да се прилага индивидуален подход. Не може да сложим един калъп и да кажем: оправяте се всички по него, коментира зам.-министърът. Анализът за състоянието на болниците щял да отнеме десет дни.", "date": "2017.12.12", "title": "Бюджетна комисия отхвърли ветото на президента за иновативните лекарства"}
{"url": "https://news.bg/world/italiya-ungariya-i-sloveniya-ostanaha-bez-gaz-sled-eksploziyata-v-avstriya.html", "text": "Италия ще обяви извънредно положение относно енергийните доставки след експлозията в газовия терминал в Баумгартен, Австрия.Това заяви италианският министър на индустрията Карло Календа, цитиран от Ройтерс.Календа поясни, че след инцидента в Австрия Италия е изпаднала в сериозен проблем с доставките на гориво, което подчертава необходимостта от изграждането на Трансадриатическия газопровод.Проектът би бил алтернативен енергиен източник за Италия, но протести бавят изпълнението му., подчерта министърът пред журналисти.При инцидента в Австрия загина един човек, а 21 души са пострадали.Газовият терминал е един от най-големите центрове за разпределение на природен газ от Русия в Европа.Същевременно агенция \"Блумбърг\" съобщава, позовавайки се на австрийския регулатор E-Control, че доставките на газ от Австрия за Италия, Унгария и Словения са спрени след инцидента.Не е ясно кога ще бъдат възстановени.Доставките на газ за Германия не са прекъснати.Отделно цените на природния газ във Великобритания отчетоха най-големия скок за повече от 8 години след експлозията в Австрия, информира \"Блумбърг\".", "date": "2017.12.12", "title": "Италия, Унгария и Словения останаха без газ след експлозията в Австрия"}
{"url": "https://news.bg/economics/74-ot-shvedskite-kompanii-u-nas-razshiryavat-deynostta-si-sledvashtite-3-godini.html", "text": "Около 74% от шведските компании в България планират разширение на дейността си в следващите 3 години. Това показва проучване на българския бизнес климат, изготвено в скандинавската държава. Данните са представени от заместник-министъра на икономиката Александър Манолев и посланика на Кралство Швеция Луиз Бергхолм.\"Шведските инвестиции в България приближават 200 млн. евро, а чрез тях са разкрити 8 500 работни места\", каза зам.-министър Манолев. По думите му дейностите, в които са инвестирани капитали от Швеция са свързани със секторите телекомуникации, електроника и електротехника, производство на машини и съоръжения, търговия и др.\"За нас е много важна т.нар. \"обратна връзка\" от тези компании - как те се чувстват в България и дали биха направили отново тази стъпка. Затова за нас бе много ценно проучването, което нашите партньори от Швеция са направили\", допълни той.Според представените данни 94% от шведските компаниите ще запазят или ще разширят дейността си в България. Анкетираните са оптимистично настроени и към възможностите за рентабилност на българския пазар. Проучването показва още, че 29% от компаниите вече имат производство в България, а 30% от тези, които нямат, планират да разкрият такова в следващите 3 години. Сред основните силни страни на нашата страна се посочва членството в ЕС, ниските разходи (оперативни, данъчни и др.), инфраструктурната свързаност, географското положение и др.\"Оптимистичен сигнал е, че това е второ подобно проучване за 2017 г. от важен партньор, след като допитване сред германския бизнес у нас показа, че 90% от анкетираните компании биха инвестирали отново в България, ако имаха възможност повторно да вземат това решение\", подчерта Александър Манолев. Той акцентира, че тези данни мотивират администрацията да работи още по-активно за решаване на проблемите, които има бизнеса и за утвърждаването на България като атрактивна дестинация за инвестиции.По време на събитието бе посочено, че Скандинавския регион предлага много възможности и за български предприятия. Налице са перспективи за разширяване на пазара на български хранителни стоки (вина, сирена, консервирани продукти, минерални води, зеленчуци и плодове, екологични храни и др.).Съществува и потенциал за увеличаване на българския износ и осъществяване на преки контакти между български предприятия и скандинавски партньори в сектори като химическата и фармацевтичната промишленост, текстил, производството на мебели, машини, оборудване и услуги в областта на компютърните технологии и др.\"Доказателство за този потенциал е и фактът, че през 2017 г. имаме над 20% ръст на двустранния стокообмен с Швеция, който надхвърля половин милиард лева\", каза още икономическият заместник-министър.", "date": "2017.12.12", "title": "74% от шведските компании у нас разширяват дейността си следващите 3 години"}
{"url": "https://news.bg/int-politics/aktivisti-shpionirani-ot-razuznavatelni-firmi-naeti-ot-golemi-korporatsii.html", "text": "Британският авиопревозвач British Airways, британската банка Royal Bank of Scotland и германската автомобилна компания \"Порше\" са сред петте големи компании, за които е установено, че са плащали на корпоративни разузнавателни фирми да наблюдават политически групи, които оспорват техния бизнес. Това показват изтекли документи, съобщава британският в. \"Гардиън\".Наблюдението е включвало използването на агенти под прикритие, които да шпионират активистите.Целите са включвали опечаленото семейство на американката Рейчъл Кори, протестираща студентка, сгазена от булдозер, както и редица екологични кампании и местни активисти, протестиращи срещу телефонните антени на мобилните оператори например.Изтеклите документи показват, че използването на секретни компании за корпоративна сигурност за събиране на информация относно политически активисти, е било широкоразпространено.Полицейски началници обаче в миналото са алармирали, че дейността на корпоративните разузнавателни фирми е много слабо регулирана и напълно неконтролирана.Полицията твърди, че търговските компании са имали повече шпиони, внедрени в политически групи, отколкото е имало полицаи под прикритие.Разкритията се основават на стотици страници изтекли документи от две корпоративни разузнавателни компании, до които са се добрали от \"Гардиън\" и Бюрото за разследваща журналистика и които разкриват прикритата дейност на тази скрита от общественото внимание индустрия в продължение на няколко години през първото десетилетие на настоящия век.Секретната информация показва как една от компаниите, C2i International, е използвала двама агенти, за да получат предварително предупреждение за протести, готвени срещу компании и да захранят тези компании с тази информация.Агентите се престрували на активисти, симпатизиращи на каузата на активистите, подпомагайки организирането и участието в техните демонстрации, включително в един случай обличайки се като пирати като част от протест. Те често са имали достъп до вътрешни документи на активистите като имейли и отчети на срещи.Caterpillar, една от най-големите производствени компании в света, е наела C2i International, които са събрали информация за опечалено семейство, което е завело дело срещу компанията. В договор, изготвен от Caterpillar и подписан от C2i, е указано, че тяхната работа трябва да бъде запазена като поверителна.23-годишната Кори е била прегазена през 2003 г. от израелски военен булдозер, докато е протестирала срещу разрушаването на палестински жилища. Булдозерът е бил произведен и продаден на израелската армия от Caterpillar.Семейството на Кори завежда дело срещу Caterpillar, твърдейки, че компанията е била съучастник във военни престъпления, изнасяйки булдозери за израелците, знаейки, че те ще бъдат използвани за разрушаване не палестински жилища.През 2007 г. американски съд отхвърли заведеното от семейството на Кори съдебно дело, като е стигнало до заключението, че той няма юрисдикция да решава по казуса.", "date": "2017.12.12", "title": "Активисти шпионирани от разузнавателни фирми, наети от големи корпорации"}
{"url": "https://news.bg/crime/uslovna-prisada-za-obrashtenie-na-falshiva-valuta.html", "text": "Окръжният съд в Благоевград е наложил условна присъда на мъж, виновен за придобиване на подправени банкноти и умишлено склоняване към прокарването им в обръщение.На 14 март тази година подсъдимият Д.Ч. е получил 9 фалшиви банкноти с номинал от 20 евро. Мъжът знаел, че банкнотите не са истински и въпреки това в същия ден той умишлено склонил друг човек да обмени 4 от банкнотите. Осъденият казал на склоненото лице, че двамата ще си разделят печалбата.Впоследствие осъденият дал и останалите 5 банкноти на склоненото лице, които трябвало да бъдат вкарани в обръщение в казино.След установяването на фалшивата валута Д.Ч. признава вината си и сключва споразумение с Окръжната прокуратура в Благоевград. Съдът одобрява споразумението и налага спрямо него условна присъда - наказание 1 година затвор с 3-годишен изпитателен срок.Фалшивата валута е иззета.", "date": "2017.12.12", "title": "Условна присъда за обръщение на фалшива валута"}
{"url": "https://news.bg/crime/hvanaha-shofyor-s-2-68-promila-pred-kat-kyustendil.html", "text": "Районният съд в Кюстендил разгледа дело за пиян водач, хванат да шофира в нетрезво състояние пред сградата на КАТ в Кюстендил.На 31 ноември 2017 година 40-годишният мъж е бил спрян за проверка на пътния възел, намиращ се срещу сектор \"Пътна полиция\" към Областната дирекция на МВР в Кюстендил. Полицаите решили да тестват водача за употребата на алкохол, при което техническото средство показало, че мъжът шофира пиян.Водачът е бил изпратен на кръвен тест, който констатира, че той е шофирал с 2.68 промила концентрация на алкохол в кръвта.За извършеното престъпление спрямо мъжа е наложено наказание от 8 месеца \"лишаване от свобода\" с 3-годишен изпитателен срок. Той е лишен и от право за управлява МПС за срок от една година и десет месеца.", "date": "2017.12.12", "title": "Хванаха шофьор с 2.68 промила пред КАТ-Кюстендил"}
{"url": "https://news.bg/politics/ninova-sadi-desislava-atanasova-i-gerb.html", "text": "Лидерът на БСП Корнелия Нинова завежда дело срещу Десислава Атанасова и политическа партия ГЕРБ заради атаките за аферата Техноимпекс.Делото е заради злоупотреба и манипулиране на мнение на институции. Тя визира писмото на главния прокурор до герберите за проверката на сделката за Техноимпекс. Атанасова я клеветила. Те ще си понесат отговорността, закани се соцводачът. Нинова вече е внесла съдебната си такса. Иначе червените застават зад лидера си, която била атакувана. ДАНС  я притискала, а в атаките срещу нея се използвала и главна прокуратура.", "date": "2017.12.12", "title": "Нинова съди Десислава Атанасова и ГЕРБ"}
{"url": "https://news.bg/politics/bsp-izliza-na-protest-sreshtu-poskapvaneto-na-vodata.html", "text": "БСП излиза на протест. Левицата се обяви срещу скока на цената на водата. В София поскъпването е с 9,5%, Смолян с 4,5%, Пловдив с 2,9%, 3% за Варна.Поскъпване предстои в Кърджали, Силистра, Русе, Перник, Монтана, Шумен, Сливен, Бургас, Враца, в Ямбол скокът е 20%.Това увеличение не е обосновано, обяви лидерът на социалистите Корнелия Нинова на пресконференция на \"Позитано\" 20.На заседанието на КЕВР представителят на БСП няма да участва. Столетницата излиза на протест на 15 декември в 10.30. Нинова призова всеки ощетен да се включи в протеста. Червените застават зад ветото на президента за мораториума за нови медикаменти.Социалистите внасят законодателни изменения за спиране на нелегалния износ на хапчета. БСП категорично подкрепят ветото на президента Румен Радев върху закона за бюджета на НОЗК по темата за мораториума върху вноса на нови молекули.След разширено заседание на Изпълнителното бюро от БСП утре ще внесат ЗИД на НК, в който става престъпление - квалифицирана контрабанда, чл. 262, ал. 1. - когато през границата на страната са пренесени лекарствени продукти от хуманната медицина в големи размери.При действащата сега разпоредба, тези случаи се третират като митническо нарушение, но не и престъпление. Затова и хората, които извършват контрабанда на лекарства, не може да бъдат обвинени в престъпление, защото го няма в НК, поясни Нинова. БСП започва национална кампания \"Здраве за всеки\", която включва дискусии в страната за смяна на модела. Моделът е пробит, отсече Корнелия Нинова.", "date": "2017.12.12", "title": "БСП излиза на протест срещу поскъпването на водата"}
{"url": "https://news.bg/int-politics/pentagonat-razreshava-na-transseksualni-da-postapvat-v-armiyata-na-sasht.html", "text": "Транссексуалните хора ще могат да постъпват в американската армия от началото на следващата година. Това обявиха от Пентагона, след като забраната на американския президент Доналд Тръмп транссексуални да постъпват в армията претърпя допълнителни юридически спънки, съобщава \"Асошиейтед прес\".Новата политика отразява трудните препятствия, които федералното правителство ще трябва да преодолее, за да наложи искането на Тръмп от по-рано тази година за забрана на транссексуалните да бъдат част от армията.Три федерални съдилища се произнесоха срещу забраната, включително един в щата Вашингтон вчера.През октомври американският районен съдия Колийн Колар-Котъли забрани на администрацията на Тръмп да продължи с плана си да изключи транссексуалните хора от военна служба. Част от ефекта на съдебното решение беше, че армията ще бъде задължена да позволи на транссексуални хора да постъпват в армията след 1 януари 2018 г.Потенциалните транссексуални кандидати за армията ще трябва да преодолеят дълъг и строг набор от физически, медицински и психически условия, които биха могли да затруднят присъединяването им към въоръжените сили на САЩ.", "date": "2017.12.12", "title": "Пентагонът разрешава на транссексуални да постъпват в армията на САЩ"}
{"url": "https://news.bg/world/v-rusiya-sa-predotvratili-nad-60-teroristichni-napadeniya.html", "text": "Руската Федерална служба за сигурност (ФСБ) е предотвратила над 60 терористични престъпления, включително и 18 терористични акта, планирани за предстоящите Новогодишни празници и президентските избори в страната, които ще се проведат през месец март 2018 година, посочват руски медии.Началникът на руската ФСБ Александър Бортников е потвърдил информацията за предотвратените нападения - той е обяснил и че властите са попречили да се осъществят и самоубийствени атентати, планирани от хора от Централна Азия.\"Вчера, в резултат на специална операция на ФСБ в района на Москва, беше предотвратена дейността на група хора от Централна Азия, които са планирали терористични актове, включително и самоубийствени атентати по време на Новогодишните празници и по време на кампанията за президентските избори\", обясни Бортников по време на среща на Комитета за борба с тероризма.Бортников добави и че властите са иззели от терористите импровизирани взривни устройства, унищожени са и огнестрелни оръжия и боеприпаси, открити в специална лаборатория за производство на терористичен арсенал.По думите на шефа на ФСБ други две терористични клетки са били разбити в интервала от 9 до 11 декември. Групировките са били добре организирани. Те са били управлявани от \"Ислямска държава\". Бортников добави и че е разбита и трета групировка, оперираща на територията на Ставропол.", "date": "2017.12.12", "title": "В Русия са предотвратили над 60 терористични нападения"}
{"url": "https://news.bg/crime/hvanaha-dvama-vietnamtsi-preminavali-nelegalno-prez-balgariya.html", "text": "Прокуратурата хвана двама виетнамци опитали да преминат през България с флшиви документи. Районна прокуратура-Свиленград наблюдава бързо производство спрямо 22-годишният Динх М. и Нгуен Т. на 30 г. И двамата са виетнамци и са влезли през границата ни без разрешение на надлежните органи. Те са използвали и фалшиви документи за самоличност.На 11 декември 2017 г. на гарата на ГКПП-Капитан Андреево, пристигнал международен пътнически влак от Истанбул за Букурещ. Динх и Нгуен пътували във влака като пътници. Граничните полицейски служители извършили паспортна проверка, при която двамата виетнамски граждани представили пред тях тайвански електронни задгранични паспорти.Устройствата за разчитане на чипа на електронните паспорти показали на персонализираната страница снимките на истинските собственици на документите.Двамата виетнамци за задържани за 24 часа. Разследването продължава.", "date": "2017.12.12", "title": "Хванаха двама виетнамци, преминавали нелегално през България"}
{"url": "https://news.bg/world/protesti-v-parizh-v-nachaloto-na-sreshta-za-klimata.html", "text": "Активисти, преструващи се, че представляват голяма петролна вълна, участваха в протестна демонстрация в Париж в началото на международна среща на върха за климата, информира АП.Стотици демонстранти се събраха пред Пантеона във френската столица, докато в същото време на срещата на върха ще участват стотици световни лидери, финансисти и други.Демонстрантите разгънаха голямо платно и носеха огромен плакат с надпис \"Нито едно евро повече за енергия от миналото\".Шефове на банки и енергийни компании присъстват на срещата на върха, която има за цел да ускори инвестициите за възобновяема енергия.Френският лидер Еманюел Макрон е домакин на форума.", "date": "2017.12.12", "title": "Протести в Париж в началото на среща за климата"}
{"url": "https://news.bg/crime/sadyat-61-godishen-za-katastrofa-sas-zaginal-na-patya-ruse-veliko-tarnovo.html", "text": "Окръжна прокуратура - Русе внесе в съда обвинителен акт срещу 61-годишен шофьор на цистерна, движил се с превишена скорост и причинил пътно-транспортно произшествие с един загинал човек.Обвинението срещу Йордан Й. е за това, че на 11 юли 2015 г., на главен път Русе-Велико Търново, в района на землището на Бяла, при управление на товарен автомобил \"Мерцедес Актрос\", нарушил правилата за движение по пътищата - като водач на пътно превозно средство категория \"С\", не изпълнил задължението си да не превишава скоростта - 50 км./ч., като управлявал с 80,5 км./ч. и по непредпазливост причинил смъртта на 76-годишния Петър П.Обвиняемият работел като шофьор и на 11 юли 2015 г. управлявал цистерната натоварена с 10 000 литра сурово краве мляко. В района на Бяла, се движил с над разрешената скорост за този участък. Когато достигнал км. 53+700, на 40-50 метра пред управлявания от него товарен автомобил, от отбивка вдясно се включил в движението л.а. \"Фолксваген Джета\", управляван от пострадалия Петър П.В момента, в който лекият автомобил навлязъл в дясната лента на пътното платно, обвиняемият възприел опасност за движението и рязко задействал спирачната система. Въпреки това застигнал лекия автомобил, в резултат на което възникнал удар между задната част на л.а. \"Фолксваген Джета\" и предната част на т.а. \"Мерцедес 2543Л Актрос\". В резултат на пътно-транспортно произшествие водачът на лекия автомобил - Петър П. починал на място. Обвиняемият веднага сигнализирал на тел. 112.Предстои насрочване на дата за разглеждане от съда.", "date": "2017.12.12", "title": "Съдят 61-годишен за катастрофа със загинал на пътя Русе-Велико Търново"}
{"url": "https://news.bg/regions/organizatsiya-na-dvizhenieto-po-okolovrastnoto-v-sofiya.html", "text": "Поради строителни дейности в столичните вилни зони \"Малинова долина\" и \"Бункера\" Столияна община въвежда временна промяна в организацията на движение.От днес, 12 декември, до полунощ на 8 януари 2018 година се забранява влизането на пътни превозни средства по дясната пътна лента на южното локално пътно платно на улица \"Околовръстен път\", в посока град Пловдив, в участъка между улиците \"Рачо Петков Казанджиев\" и \"Клен\".Движението на пътни превозни средства ще се извършва двупосочно в по една лента в посока в същия участък.За същия период временно се измества автобусната спирка по маршрута на автобусна линии 111 и 112 с код 2624 \"Резиденшъл парк София\" на южното локално пътно платно на улица \"Околовръстен път\" в посока град Пловдив\". Спирките ще бъдат изместени с 16 метра назад.", "date": "2017.12.12", "title": "Организация на движението по Околовръстното в София"}
{"url": "https://news.bg/crime/sgp-obvini-bivshiya-ministar-daniel-mitov-i-zamestnika-mu-hristo-angelichin.html", "text": "От СГП обвиняват бившия министър Даниел Митов и неговия заместник Христо Ангеличин - зам.-министър на външните работи, съобщи Софийската градска прокуратура. Даниел Митов е с мярка за неотклонение \"Подписка\".Обвинителният акт е внесен в Специализирания наказателен съд (СпНС). Митов е обвинен за престъпление по служба, а Ангеличин - в безстопанственост.Обвинението към Митов е за това, че в периода от 15 януари 2016 г. до 22 юли 2016 г., като министър на външните работи не изпълнил служебните си задължения, за да набави облага за търговско дружество. Това е ощетило Външно министерство за 494 458,03 лева.В нарушение на Закона за публичните финанси и Закона за обществените поръчки Митов задължил външно министерство да преведе чрез МЗХ на търговското дружество инкриминираната сума. Това станало чрез споразумения към договор с Министерство на земеделието и храните (МЗХ), и не контролирал изпълнението на ценовото предложение по така сключените споразумения.Неговият заместник - Христо Ангеличин е обвинен в това, че от 15 януари 2016 г. до 22 юли 2016 г., като длъжностно лице - заместник-министър на външните работи, не е контролирал дейността на дирекция \"Управление на собствеността и материално-техническо осигуряване\" в МВнР.Заради занижения контрол, Министерството на външните работи е ощетено в размер на 494 458,03 лева. Те са изплатени по силата на две споразумения, сключени между МВнР и МЗХ, на търговско дружество. Парите са платени недължимо, поради неспазване от страна на търговското дружество на ценовото му предложение.Вместо да се спази закона и да организира обществена поръчка по реда на ЗОП, МВнР е сключило две споразумения от 15 януари 2016 г. и от 22 април 2016 г. с МЗХ, по силата на които са ползвали услугите на търговско дружество чрез Министерството.С това търговско дружество Земеделското министерство е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.Предстои насрочване на делото от съда.Припомняме, Даниел Митов бе външен министър в служебния кабинет \"Близнашки\" и остана на същия пост във втория кабинет \"Борисов\".", "date": "2017.12.12", "title": "СГП обвини бившия министър Даниел Митов и заместника му Христо Ангеличин "}
{"url": "https://news.bg/world/zemetresenie-6-2-po-rihter-razlyulya-yugoiztochen-iran.html", "text": "Земетресение с магнитуд 6,2 по Рихтер разлюля югоизточната иранска провинция Керман, съобщава Иранският сеизмологичен център, цитиран от АФП.Спасителните екипи в региона не съобщават за жертви или материални щети на този етап, съобщиха от местния Червен полумесец.По-късно беше съобщено, че 15 души са ранени. Според Геофизичния институт на САЩ земетресението е с магнитуд 5,9 по Рихтер.Вчера в Иран беше регистриран трус с магнитуд 6,0 по Рихтер в провинция Керманшах по границата с Ирак.На 12 ноември 620 души загинаха при земетресение 7,3 по Рихтер в Керманшах.", "date": "2017.12.12", "title": "Земетресение 6,2 по Рихтер разлюля Югоизточен Иран"}
{"url": "https://news.bg/crime/sadyat-35-godishen-pregazil-peshehodets-kray-pleven.html", "text": "Окръжна прокуратура - Плевен внесе в съда обвинителен акт срещу 35-годишен мъж, шофирал с превишена скорост и причинил смърт на пешеходец.Обвинението срещу Петко Д. е за това, че на 22 май около 8 и 45 часа на пътен участък в близост до отбивката за картинг-писта Плевен, при управление на лек автомобил \"Ситроен\", нарушил правилата за движение по пътищата, като се движил с със скорост 102,52км/ч, по-висока от означената 80км/ч. и по непредпазливост причинил смъртта на пешеходец, като след деянието направил всичко, зависещо от него, за оказване помощ на пострадалия. На 22 май обвиняемият тръгнал с управлявания от него лек автомобил \"Ситроен\" от Ловеч за Плевен. Около 8 и 45 часа бил на пътен участък в близост до отбивката за картинг-писта - гр. Плевен. Често пътувал по този маршрут и познавал пътната обстановка. Независимо, че имало пътен знак В-26 за максимално разрешена скорост 80 км/ч, се движел със скорост 102,52 км/ч.По същото време пострадалият Мартин С. се намирал върху асфалтовата настилка. В момента, в който обвиняемият възприел пресичащия пешеходец на 66,97 метра преди мястото на удара, завъртял кормилото в посока обратно на часовниковата стрелка и предприел ефективно спиране. Въпреки това последвал удар между автомобила и пешеходеца.Незабавно след спирането на автомобила обвиняемият слязъл от него и отишъл при пострадалия, за да му помогне. Въпреки оказаната му неотложна медицинска помощ човекът починал.Предстои насрочване на делото за разглеждане от съда.", "date": "2017.12.12", "title": "Съдят 35-годишен, прегазил пешеходец край Плевен"}
{"url": "https://news.bg/disasters/zemetresenie-vav-vrancha.html", "text": "Земетресение с магнитуд от 3.9 по скалата на Рихтер е било усетено в Румъния.Земетресението е било регистрирано 15 минути след полунощ местно и българско време. Трусът е бил в района на силно сеизмичната зона Вранча в Източните части на северната ни съседка.\nСпоред данни на Европейско-средиземноморския сеизмологичен център трусът е бил на дълбочина 128 километра. Той е бил регистриран на 117 километра северно от Букурещ и на 50 километра северозападно от град Бузъу.Регистрирани са и два по-слаби вторични труса. Първият е бил в 4.52 часа сутринта и е бил с магнитуд от 2.1 по скалата на Рихтер. Вторият вторичен трус е бил в 5.45 часа сутринта и е бил с магнитуд от 2.2 по скалата на Рихтер. И двата вторични труса са били с дълбочина около 30 километра.", "date": "2017.12.12", "title": "Земетресение във Вранча"}
{"url": "https://news.bg/int-politics/v-izrael-sa-masovo-nedovolni-ot-liderite-si-obshtestvoto-e-dalboko-razdeleno.html", "text": "Не е тайна, че Израел е дълбоко поляризирана страна, като неговият премиер Бенямин Нетаняху е изправен пред тежки обвинения в корупция, мирният процес с палестинците е в застой, а правителството се опитва да задуши критиците си.Но ново проучване, публикувано днес, показва колко много е разделена страната, съобщава \"Асошиейтед прес\".72 процента от левите избиратели се опасяват, че израелската демокрация е в опасност, което е дори по-голямо число в сравнение с 65 процента от арабските граждани, които се чувстват по този начин.В Годишния индекс на израелската демокрация са били интервюирани 1024 души.Проучването е установило, че 68 процента от анкетираните смятат, че израелските депутати не изпълняват задълженията си както подобава.Около 80 на сто от анкетираните са подчертали, че политиците са по-загрижени за своите собствени интереси, отколкото на избирателите си. Опозицията обаче се разглежда като изключително неефективна, като 81% от израелските избиратели, които подкрепят опозиционни партии, изтъкват, че израелската опозиция е \"слаба и не изпълнява правилно функциите си\". ", "date": "2017.12.12", "title": "В Израел са масово недоволни от лидерите си, обществото е дълбоко разделено "}
{"url": "https://news.bg/health/10-obshtinski-bolnitsi-falirat-do-nova-godina.html", "text": "Десет общински болници са пред фалит. Това обяви Димитър Бранков от Българската стопанска камара (БСК) по време на заседание на Националния съвет за тристранно сътрудничество (НСТС) в Министерския съвет (МС).Още в рамките на тази година се очаква те да банкрутират. Тези лечебни заведения имат задължения към доставчици, както и за заплати на персонала.31 са държавните и общински болници, които са в тежко финансово състояние, по думите на Бранков.Доктор Неделчо Тотев, от Сдружението на общинските болници, предупреди, че голяма част от общинските и държавни болници ще спрат да функционират след Нова година след повишаване на минималната работна заплата с 10%.24 милиона лева са неразплатените средства на 31 болници. 12 милиона лева са просрочията. От години се опитваме да спрем разрухата в общинското здравеопазване, сподели доктор Тотев.2 милиона души са потребители на общинското здравеопазване, стана ясно от думите му. Освен това изоставаме с легловата болнична база в сравнение с ЕС. Общинските болници запълват легловия вакуум. Доктор Тотев сподели, че тази информация не е заплаха, а реалните факти.Заместник-здравният министър Бойко Пенков изтъкна, че ще се търсят начини за спасяване на лечебните заведения и всяка болница ще бъде разглеждана индивидуално.Трябва да се върви към преструктуриране, смята той. 100 милиона лева са общите задължения на общинските болници. 46 милиона лева са просрочията им. Бизнесът предлага да се спасят десетте болници в най-критично състояние с пари от резерва.Системата е болна, въпреки че трябва да се грижи за здравето ни, констатира вицепремиерът Валери Симеонов, който се ангажира да потърси съдействие от Министерството на финансите. От КТ \"Подкрепа\" настояват дебатът да не приключва днес.В дискусията трябва да се включи и Министерството на образованието и науката (МОН). Нека продължим този дебат съвсем добронамерено, поиска Димитър Манолов.", "date": "2017.12.12", "title": "10 общински болници фалират до Нова година"}
{"url": "https://news.bg/world/atentatorat-ot-nyu-jork-ne-bil-v-teroristichen-spisak-na-bangladesh-i-sasht.html", "text": "Атентаторът от Ню Йорк не е в терористичен списък на Бангладеш. Това съобщи полицията в Дака, цитирана от АФП и други агенции.До момента малко информация е разкрита за 27-годишния Акайед Ула, който е заявил, че се е опитал да отмъсти заради американските бомбардировки по ДАЕШ (\"Ислямска държава\") и е бил вдъхновен от терористичните атаки в Европа.Полицията в Бангладеш се опитва да събере повече подробности за Ула.27-годишният имигрант от Бангладеш детонира прикрепена към себе си самоделна бомба в подлез в центъра на Ню Йорк, но взривното устройство не експлодирало както трябва, вследствие на което нападателят получи изгаряния по тялото.Властите в азиатската държава разследват дали Ула се е радикализирал в доминираната от мюсюлмани държава, където чужденците са атакувани от ДАЕШ и \"Ал Кайда\".Но разследването до момента не е довело до разкриването на подробности около Ула, който няма криминално минало и не е в списък със заподозрени екстремисти.Ула се преместил в САЩ преди седем години, където негов роднина вече живеел.Според официални лица, цитирани от Ройтерс, заподозряният е бил бивш шофьор на лимузина, който се е научил да прави бомби от интернет в апартамента си в Бруклин.Няколко американски източници заявиха пред Ройтерс, че няма информация Ула да е бил разследван от разузнаването или ФБР за връзки с екстремистки групи. Но не се изключва впоследствие да се появи такава информация.Американските власти вярват, че нападателят се е саморадикализирал след пристигането си в САЩ, предимно с екстремистка пропаганда в интернет.Други трима души пострадаха при взрива. ", "date": "2017.12.12", "title": "Атентаторът от Ню Йорк не бил в терористичен списък на Бангладеш и САЩ"}
{"url": "https://news.bg/health/lekari-ot-loveshkata-bolnitsa-otnovo-protestirat.html", "text": "От Ловешката болница отново излязоха на протест, съобщава БНР. Служителите на лечебното заведение за втори ден организират едночасов предупредителен протест. Те протестират срещу неизплатените заплати и липса на лекарства и консумативи.Пред входа на лечебното заведение се събират лекари, санитари и служители на болницата.\"Заради неизплатени заплати, заради лоши условия на труд, докато нещо се промени. Докато ни дадат пари. На Коледа ще бъдем на гости на министъра, защото не можем да си посрещнем празниците\", обясняват протестиращите медици.Те доуточняват, че девет души имат по десет неизплатени заплати. \"Продължаваме да работим. Имаме съвест. Не искаме да съдим болницата\", изтъкват протестиращите.В болницата почти нямало персонал, младите медицински сестри напускали поголовно.Служителите на Ловешката болница ще излязат на протест и утре. Те се заричат, че ако до тогава не получат неизплатените си заплати ще започнат ефективни протестни действия.Те сее оплакват, че независимо многото обещания, че на болницата ще бъде помогнато, нищо не се е случило.\"Нямаме пари за кислород, няма едно хапче. Играят се някакви високи политически игри. Те бяха две седмици отсрочка. Двете седмици минаха. 20-и ще бъде прекалено късно\", категорични са в позицията си протестиращите медицински работници.Колегите им от \"Пирогов\" също протестират днес за шести пореден ден. ", "date": "2017.12.12", "title": "Лекари от Ловешката болница отново протестират"}
{"url": "https://news.bg/crime/obviniha-chuzhdenets-s-falshivi-dokumenti-na-kapitan-andreevo.html", "text": "Районна прокуратура-Свиленград привлече като обвиняем по бързо производство 27-годишния Йозджан Я. за това, че съзнателно използвал фалшив официален документ.На 10 декември, на ГКПП - Капитан Андреево, за влизане в страната от Република Турция, пристигнал лек автомобил с френски регистрационен номер, управляван от Йозджан Я., гражданин на Република Франция, с турски произход.При извършената проверка, дежурният граничен полицай поискал личните документи на водача и тези на автомобила, както и свидетелството за управление на моторно превозно средство. Обвиняемият Йозджан Я. представил полско свидетелство за управление на автомобил, което било фалшиво.Той обяснил, че имал валидно свидетелство за управление на моторно превозно средство, но му било отнето, поради множество нарушения, а с неистинското се снабдил по Интернет, защото му било необходимо да пътува до Турция. Обвиняемият Йозджан Я. е задържан за срок от 72 часа с постановление на наблюдаващия прокурор. Разследването по бързото производство ще приключи в законния срок.Пак в Свиленград, прокуратурата наблюдава бързо производство спрямо 22-годишния Динх М. и 30-годишния Нгуен Т., граждани на Виетнам, за това, че влезли през границата на страната без разрешение на надлежните органи и за използване на фалшиви документи за самоличност. ", "date": "2017.12.12", "title": "Обвиниха чужденец с фалшиви документи на Капитан Андреево"}
{"url": "https://news.bg/world/kitay-stroi-mrezha-ot-bezhanski-lageri-po-granitsata-s-kndr.html", "text": "Китай тихомълком изгражда мрежа от бежански лагери по 1 416-километровата си граница с КНДР, тъй като се опасява от мигрантска вълна, която може да възникне вследствие на конфликт и падане на режима на Ким Чен-ун, пише \"Гардиън\".Първи за плановете за строителство на лагери по границата съобщи вестник \"Файненшъл таймс\" през миналата седмица след изтичането на вътрешен документ от държавни телекомуникационни компании.В документа се разкриват планове за най-малко пет бежански лагера в провинция Дзилин и се отбелязва, че заради напрежението на границата Комунистическата партия и местното правителство са предложили изграждане на пет бежански лагера.Говорител на външното министерство на Китай отказа да потвърди информацията за лагерите на брифинг в понеделник, но не отрече, че са изградени.Строителството на лагери, пише британското издание, изглежда отразява растящото безпокойство в Пекин относно потенциална политическа нестабилност и дори падане на режима в КНДР.Напрежението на Корейския полуострова се покачи тази година, след като САЩ увеличиха натиска над Северна Корея, а Пхенян ускори ядрената си и ракетна програма.", "date": "2017.12.12", "title": "Китай строи мрежа от бежански лагери по границата с КНДР"}
{"url": "https://news.bg/regions/veche-ima-toplopodavane-v-stolitsata-ochakva-se-parno-kam-10-chasa.html", "text": "Отстранена е аварията, прекъснала топлоподаването в част от София. Цяла нощ ремонтират авариралия тръбопровод на столичното парно, който остави без парно и топла вода 4 квартала в южната част на София. Директорът на топлорайон \"Земляне\" Николай Кювлиев съобщава пред БНТ, че екипите се надяват парно да има навсякъде в 10 часа тази сутрин.Спукан главен топлопровод е причината за аварията. Всички детски градини работят нормално. Единствено 126-то училище е обявило неучебен ден от вчера, а Втора английска гимназия ще е с намалени часове заради ниски температури в стаите.24 000 домакинства в Стрелбище, Красно село, Белите брези и Гоце Делчев са засегнати от аварията в района на улица \"Дойран\". В засегнатите райони има 7 детски градини и 4 училища. Ако температурата в учебните заведения падне под 18 градуса, децата ще бъдат връщани.\"Очакваме до час-два да се нормализира навсякъде отоплението. В детските градини също всичко е в нормални граници и децата могат да отидат спокойно. Надяваме се, че няма да има нови аварии, но топлопроводът е доста стар, ще бъде обследван и вероятно включен за реконструкция\", обясни Елизабет Павлова от \"Топлофикация - София\".Крайните квартали вече имат топла вода и отопление, остава само да се нормализира всичко.", "date": "2017.12.12", "title": "Вече има топлоподаване в столицата, очаква се парно към 10 часа"}
{"url": "https://news.bg/health/da-se-podgotvim-za-grip-sled-nova-godina-mrasniyat-vazduh-namalyava-imuniteta.html", "text": "Да се подготвим за пик на грип след Нова година. Засега сме в началото на циркулация на грипни вируси, а почивките намаляват риска от епидемия, коментира пред БНТ националният консултант по микробиология професор Тодор Кантарджиев.Непроветряването на помещенията през студените дни е основна причина за разболяване, обясни той и е категоричен, че настинки няма, а по-скоро са вирусна инфекция всички тези симптоми като течене на нос и болене на глава., коментира проф. Тодор Кантарджиев. Бoлните са най-заразни часове преди вдигане на температура, първите 24 часа. Кантарджиев открои, че мръсният въздух също намалява имунитета на дихателните пътища. Важно е да се мият улиците, коментира той. допълни той.Най-сигурните симптоми за грип са температура, болка в гърлото, тежест в гърдите, суха непродуктивна кашлица, много важен симптом е дразнене от светлината и особено показателно е, когато на пушача не му се пуши, обясни проф. Кантарджиев.", "date": "2017.12.12", "title": "Да се подготвим за грип след Нова година, мръсният въздух намалява имунитета"}
{"url": "https://news.bg/int-politics/yuzhna-koreya-pomoli-sasht-da-otlozhat-savmestno-voenno-uchenie.html", "text": "Южна Корея помоли САЩ да \"отложат\" съвместни военни учения за времето след Зимните олимпийски игри, за да се намалят шансовете Северна Корея да предприеме провокативни действия по време на игрите, които Сеул иска да използва, за да покаже развитието на страната, съобщава \"Файненшъл таймс\".Искането означава, че Сеул иска да отложи началото на ежегодните пролетни военни учения за времето след провеждането на Параолимпийските игри, които приключват на 18 март. Според информацията САЩ вероятно ще приемат искането.Напрежението на Корейския полуостров е високо след последния ракетен тест от страна на Пхенян. През миналия месец Пхенян изпита ракета \"Хвасон-15\", която е с далечен обсег и според Северна Корея може да удари всяка точка от континенталната част на САЩ.", "date": "2017.12.12", "title": "Южна Корея помоли САЩ да отложат съвместно военно учение"}
{"url": "https://news.bg/society/neno-dimov-uspokoyava-che-kontsesiyata-ne-dava-pravo-na-sech-i-stroezhi.html", "text": "На вчерашното обсъждане на втори лифт в Банско и \"Концесията за \"Ски-зона Банско\", която е от 2001 г., присъстваха спортният министър Красен Кралев, министърът на туризма Николина Ангелкова, депутати, представители на НПО. От зелените НПО-та, които са противници на втория лифт, не дойдоха представители. \"Смятам, че всички позиции са изяснени и няма какво повече да се обсъжда\", коментира пред БНТ министърът на околната среда и водите Нено Димов.\"Концесионната такса е базирана на приходи. Увеличението ще е около 100%, но не може да се фиксира точно. Колкото по-високи са приходите, толкова по-висока е таксата. Имаме две страни с различно мнение. Имаме две страни с различни мнения. Предполагам, че протестът, които готвят зелените организации, е, защото те категорично не желаят развитието на ски спорта в България за разлика от тези, които ще протестират в Банско. Нормално е да има различни гледни точки, демокрацията е за това, това е един от инструментите, по които човек може да се опитва да прокара това желание\", обясни миистър Димов.\"Разбира се, че има шанс за втори лифт на Банско. Това е подкрепяно от много министри. Още вчера се каза, че това е много по-добро решение екологично. Без промяна на концесиите и плана на управление не може да бъде изградено нищо\", коментира Димов.\"Концесията е правена по закон от 2001 година. Той е много несъвършен. Това е първата такава концесия . Тя самата също има много сериозни неточности, които водят до конфликта в момента. Важни са изчистванията на тези неточности. Външната граница няма да се разширява. Остава непроменена. Вътрешно, каквото и да се иска да се направи, не може, защото то е просто инвестиционно намерение. Към днешна дата такива няма. Ако има, то трябва да мине през ОВОС, който да реши дали да ги разреши или не\", допълни той.Димов поясни, че планът за управление не дава право за строителство, сеч или каквото и да било, а строителство засяга ски съоръжение, и лифтове.", "date": "2017.12.12", "title": "Нено Димов успокоява, че концесията не дава право на сеч и строежи"}
{"url": "https://news.bg/crime/dvama-zaginaha-pri-katastrofa-na-avtobus-kray-nova-zagora.html", "text": "Тежък пътен инцидент е станал към 7 и 30 часа, на пътя между селата Сокол и Еленово, община Нова Загора, област Сливен, където автобус с работници се е ударил в дърво край пътя.При инцидента двама са загинали, по първоначални данни - шофьорът и един и от пътниците.Още петима са откарани в болница в Нова Загора за установяване на състоянието и оказване на медицинска помощ.На мястото на произшествието са екипи на Пътна полиция и Спешна помощ, извършва се оглед, движението не е затруднено.", "date": "2017.12.12", "title": "Двама загинаха при катастрофа на автобус край Нова Загора"}
{"url": "https://news.bg/int-politics/es-saznatelno-sauchastnichi-v-iztezaniyata-na-migranti-v-libiya-skochi-amnesti.html", "text": "Европейските правителства съзнателно са съучастници в изтезанията и злоупотребите с бежанци и мигранти в Либия. Това обявиха от международната правозащитна организация \"Амнести интернешънъл\".В опит да ограничи миграцията, ЕС активно подкрепя \"система за злоупотреба и експлоатация\" по либийските брегове, уточняват от правозащитната организация в доклад.Според правозащитниците средствата на ЕС са насочвани към либийските власти, които работят с въоръжени милиции и трафиканти на хора.ЕС предостави на либийската брегова охрана кораби, обучение и финансиране.Либия е главната пътна артерия за мигрантите, опитващи се да се доберат до Европа. Пристиганията на мигранти в Италия, която е главната крайна дестинация за лодките, прекосяващи Средиземно море от Либия, рязко спаднаха след предоставянето на средства от страна на ЕС на либийската брегова охрана.Ала \"Амнести интернешънъл\" твърди, че бреговата охрана работи с престъпни банди и трафиканти на хора, които са виновни за редица злоупотреби, което ставало със знанието на властите на ЕС.Правозащитниците твърдят, че стремежът към ограничаване на миграцията е довел до \"масово, произволно и неопределено във времето\" задържане на мигранти и бежанци.Бежанците и мигрантите, прихванати от Либийската брегова охрана, са изпращани в центрове за задържане, управлявани от Генералната дирекция на Либия за борба с нелегалната имиграция.\"Амнести\" изтъква, че около 20 хил. души в момента са задържани в тези центрове, като те разполагат със свидетелски показания, показващи, че задържаните са подложени на \"изтезания, принудителен труд, изнудване и незаконни убийства\" от страна на властите, трафикантите и въоръжените милиции.\"Европейските правителства не само са напълно наясно с тези злоупотреби; чрез активната подкрепа за либийските власти в спирането на преминаването на морето и задържането на хората в Либия, те са съучастници в тези злоупотреби\", изтъкват от \"Амнести\".", "date": "2017.12.12", "title": "ЕС съзнателно съучастничи в изтезанията на мигранти в Либия, скочи \"Амнести\""}
{"url": "https://news.bg/crime/izzeha-nad-6-000-ognestrelni-orazhiya-i-boepripasi.html", "text": "По повод на поредица от възникнали инциденти и извършени престъпления с използване на оръжия, от прокуратурата са разпоредили проверка относно валидността на разрешителните за притежание на оръжия. Проверката е за периода март-септември 2017 г. и е извършена от полицията.Проверката е извършена предвид повишената опасност за живота и здравето на гражданите при нерегламентираната им употреба.За посочения период постановените откази за издаване на разрешения за придобиване на огнестрелно оръжие и боеприпаси са 144 бр. Издадените откази за подновяване на разрешенията за дейности с огнестрелно оръжие и боеприпаси са 176 бр. Решенията за отнемане на издадени разрешения за дейности с огнестрелни оръжия и боеприпаси са 87 бр.Иззетите огнестрелни оръжия и боеприпаси с отнети разрешения за съхранение, носене и употреба на огнестрелни оръжия и боеприпаси са 6 191 бр.По този повод заместник главният прокурор Ася Петрова коментира в сутрешния блок на Нова телевизия, че бил затруднен контролът над притежателите на оръжие.\"Последните две години установихме неефективен контрол на МВР по отношение на разрешителните за носене на оръжия. Имаше стотици разрешителни с изтекъл срок. Общият брой на оръжията в страната с разрешително е над 340 000. Като над 124 000 са оръжията, които се държат от физически лица с цел самоотбрана, като сред тях няма регистрирани ловци\", разкри Петрова.По думите ѝ, липсва обаче единен електронен регистър, в който да фигурират разрешителните за носене на оръжия. А това възпрепятствало работата на МВР по контрол на лицата, притежатели на оръжие.", "date": "2017.12.12", "title": "Иззеха над 6 000 огнестрелни оръжия и боеприпаси"}
{"url": "https://news.bg/politics/borisov-ne-tryabva-da-dava-ostavka-bez-konsultirane-s-obedineni-patrioti.html", "text": "Представителите на \"Обединени патриоти\" във властта са успешни и затова на този етап агресивната политика от миналото трябва да остане на заден план, а \"златна прегръдка\" между ГЕРБ и националистите няма, коментира пред БТВ лидерът на \"Атака\" Волен Сидеров.\"Премиерът Борисов не би трябвало да дава оставка без консултиране с нас като коалиционни партньори. Ако ние не се свалим, няма кой\", обясни Сидеров.\"Нито една обструкция няма от европейските партньори за участието на Патриотите във властта. (...) Участието на \"Обединени патриоти\" във властта показва стабилност, легитимира нашите партии и ще ги легитимира още по-добре като представители на консервативната политическа среда по време на председателството\", заяви Сидеров.\"Атака\" няма партийни назначения и политическата сила е гласувала доверие на експерти, обясни той. А един националист във властта се чувства, \"като човек, който реално може да свърши нещо - мога да лобирам нещо да стане през някой министър\".Във връзка със своята умиротвореност в думите и действията си, той обясни: \"Моята позиция, моята роля в момента е такава. Председател съм на \"Обединени патриоти\" в парламента, трябва да координирам три партии\". Волен Сидеров коментира, че \"животът е най-големият сценарист и режисьор\" и сега общува спокойно с актьора Евгени Будинов (депутат от ГЕРБ), с когото се сблъска преди години пред НАТФИЗ.Волен Сидеров похвали две от големите инициативи на ГЕРБ - за ревизията на приватизацията и за активизиране във външната политика.Сидеров вярва, че повечето българи искат проверки на приватизацията: \"Знам, че е трудно да се направи този прочит. Смятам, че е необходимо. Какъв ще е резултатът не можем да кажем, ще е много идеалистично да има пълна справедливост\". Експерти видяха в заявките за ревизия инструмент за политическа разправа с конкретни лица от бизнеса. Сидеров коментира, че е странно, че БСП бяга от темата и не иска да подкрепи конституционните промени.Националистът приема много добре участието на премиера Борисов в танца със саби в Саудитска Арабия: \"В момента България е уникална като държава, защото е добре приета от различни посоки на света. Бойко Борисов провежда една балансирана и много добре премерена политика\".", "date": "2017.12.12", "title": "Борисов не трябва да дава оставка без консултиране с Обединени патриоти"}
{"url": "https://news.bg/crime/19-godishno-momiche-zagina-na-peshehodna-pateka-v-blagoevgrad.html", "text": "19-годишно момиче загина при пътен инцидент в Благоевград. Около 9 часа днес на ул.\"Славянска\" в Благоевград е станал пътен инцидент.Младото момиче, пресичайки пътното платно на обозначено място, е ударено от товарен автомобил \"Ман\", управляван от 53-годишен водач. Момичето е загинало на място. Районът на инцидента е заграден, извършва се оглед.Продължава работата за изясняване на обстоятелствата, довели до тежкия инцидент.", "date": "2017.12.12", "title": "19-годишно момиче загина на пешеходна пътека в Благоевград"}
{"url": "https://news.bg/int-politics/tramp-shte-otgovarya-pred-istoriyata-za-izteglyaneto-na-sasht-ot-parizhkoto-sporazumenie.html", "text": "Френският президент Еманюел Макрон натърти на американския си колега Доналд Тръмп, че носи отговорност пред историята във връзка с решението си да изтегли САЩ от Парижкото споразумение за климата, съобщава \"Франс прес\".Днес в Париж се провежда среща на високо равнище за климата по повод втората годишнина от сключването на споразумението, в която ще участва и българският президент Румен Радев.\"Съжалявам, че го казвам, но смятам, че това е голяма отговорност пред историята, и съм почти сигурен, че моят приятел, президентът Тръмп, ще си промени мнението през следващите месеци или години\", коментира френският държавен глава.Според Макрон е \"извънредно агресивно човек сам да вземе решение\" за оттегляне от Парижкото споразумение, сключено от практически всички държави по света през 2015 г.Макрон подчерта историческия характер на борбата срещу затоплянето на климата.\"Ако решим да бездействаме и да не променим начина, по който произвеждаме, по който инвестираме, ще бъдем отговорни за милиарди жертви. Не искам да бъда лидер, който ще изпадне в подобна ситуация, затова да действаме сега\", настоя той.Макрон иска да бъде начело на световната борба за климата, като на днешната среща в Париж ще се опита да ускори недостатъчното финансиране на борбата с климатичните промени.Според Тръмп Парижкото споразумение е твърде несправедливо от гледна точка на икономическите интереси на САЩ.", "date": "2017.12.12", "title": "Тръмп ще отговаря пред историята за изтеглянето на САЩ от Парижкото споразумение"}
{"url": "https://news.bg/int-economics/petrolat-nay-skap-ot-2-godini-i-polovina-nasam.html", "text": "Цената на петрола сорт Брент е поскъпнала с около 1,5% до 65,53 долара за барел, като това най-високата стойност на \"черното злато\" от 24 юни 2015 г. насам, съобщават световните информационни агенции.Причината за поскъпването е затварянето на нефтопровода Forties в Северно море заради непланиран ремонт.Това, заедно с усилията на картела ОПЕК за повишаване на цените, намали предлагането на суровината на пазара и вдигна котировките.Американският еталон WTI в същото време се търгува по $58,36 за барел, с 0,37 процента над нивото от края на вчерашната сесия.Работата на най-големия британски петролопровод Forties, с мощност 450 000 барела на денонощие, е била преустановена в понеделник заради откриване на пукнатини по съоръжението.Този скок в цената на Brent разшири разликата със стойността на WTI над 7 долара за барел, до максимално от май 2015 година и направи експортът на суровината от САЩ по-привлекателна.Ръстът на петролния добив в САЩ до 9,71 милиона барела в денонощие също така способства за задържане цената на американския еталон WTI.Тази тенденция подкопава усилията на участниците в споразумението между ОПЕК и Русия, целящо чрез съкращаване на добива да намали предлагането на пазара и стабилизира цените на по-високо равнище.", "date": "2017.12.12", "title": "Петролът най-скъп от 2 години и половина насам"}
{"url": "https://news.bg/regions/so-iska-dvoyno-poskapvane-na-sinyata-zona-v-stolitsata.html", "text": "Столична община иска двойно поскъпване на \"синята зона\". Общината взима мерки за чист въздух в столицата. Предлага се обособяване на зони с ниски емисии чрез временно ограничаване на движението на автомобили. Такива зони има и в момента. Предлага се и промяна в организацията на движение в зона Център. Освен това общината предлага транспортът в столицата да е еко. Амбицията е до 2019 г. всички превозни средства на градския транспорт да са екологични.Планира се и ограничаване на сметоизвозващите коли в центъра. Ще се анализира ефекта от т.нар. легнали полицаи. Товарните автомобили се оказват най-големите замърсители в София. Вдигат таксата за тези над 4 тона на 120 лева месечно, а тези над 30 тона ще плащат 150 лева такса на месец.Въвежда се такса за работа на строителни машини като валяци и багери в центъра и Зона 1 ще плащат нова такса 60 лева месечно. Повече буферни паркинги иска от СО, защото трафикът след септември 2017 г. се е увеличил 6 пъти. Двойно увеличение на синята зона, предлага още СО. Общината моли гражданите да не използват твърдо битово гориво, а да преминат на алтернативно.Въвежда се безплатно паркиране до изчерпване на местата в буферните паркинги при използване на градски транспорт. За доказателство ще служат билетите. СО също така умолява гражданите да не ползват колите си, а да ползват градския транспорт.Ще се забранява движението на ПМС в зона Център при превишаване на фините прахови частици във въздуха.Предвижда се плаващо работно време за чиновниците при мръсен въздух. Крайна мярка е пълна забрана за автомобили и безплатен градски транспорт. Замърсяването има сезонен характер, обясни зам. - кметът на СО Йоана Христова.София се увеличава като брой жители, строителството нараства, притеснена е тя. Темата не е лека, посочи Христова. Този проблем няма как да се реши с магическа пръчка, смятам ,че посоката, по която вървим е правилна, убедена е тя.На въпроса на news.bg дали очакват разбиране за поскъпването на \"синята зона\", зам.-кметът изтъкна, че тази мярка ще помогне за по-екологично мислене на столичани. Успокоителното е, че двойната синя зона ще важи за деня след установен замърсен въздух. Христова коментира, че част от мерките на СО са непопулярни. Няма нищо, което да е панацея, подчерта тя.", "date": "2017.12.12", "title": "СО иска двойно поскъпване на синята зона в столицата"}
{"url": "https://news.bg/society/nap-dava-danachni-oblekcheniya-za-detsa-chrez-rabotodatel.html", "text": "До края на декември може да се ползват данъчните облекчения за деца чрез работодател, но родителите не трябва да имат неплатени дългове към НАП, съобщава Централно управление на Национална агенция за приходите.Работниците или служителите трябва да представят необходимите документи пред своите работодатели по основното трудово правоотношение, ако искат да ползват данъчните облекчения за деца чрез тях.Двете декларации - за ползване на  и  от Закона за данъците върху доходите на физическите лица (ЗДДФЛ), могат да бъдат намерени на .Новото през тази година е, че данъчните облекчения не могат да се ползват чрез работодателя, ако родителят има подлежащи на принудително изпълнение публични задължения. Най-лесният начин да се проверят дълговете към бюджета е като се направи справка на интернет страницата на НАП с безплатен персонален идентификационен код - ПИК, който може да се получи във всеки офис на НАП. Чрез работодател могат да се ползват и други видове данъчни облекчения.Данъчните облекчения за деца и за деца с увреждания за 2017 г. могат да се ползват по два начина.Първият начин, по който може да се ползват данъчните облекчения за деца и за деца с увреждания, е чрез работодателя по основното трудово правоотношение, който е задължен да извърши годишно облагане на доходите от трудови правоотношения на съответното лице, в срок до 31 януари 2018 г. В този случай е необходимо работникът или служителят да предостави на работодателя си , ал. 8 от ЗДДФЛ (за данъчното облекчение за деца) и/или , ал. 7 от ЗДДФЛ (за данъчното облекчение за деца с увреждания), както и останалите необходими документи, в срок от 30 ноември до 31 декември 2017 г.Вторият начин е с подаване на годишната данъчна декларация за 2017 г. - до 30 април 2018 г. Към нея трябва да се приложи и съответния образец на декларация: , ал. 8 от ЗДДФЛ за ползване на данъчното облекчение за деца (образец 2005), включително декларация от другия родител, когато това е необходимо и/или, ал. 7 от ЗДДФЛ за ползване на данъчното облекчение за деца с увреждания (образец 2006), включително декларация от другия родител, в предвидените за това случаи.Данъчното облекчение за деца (по чл. 22в от ЗДДФЛ) дава възможност сумата от годишните данъчни основи да се намали в зависимост от броя на децата: с 200 лв. за едно ненавършило пълнолетие дете; с 400 лв. - за две ненавършили пълнолетие деца; или с 600 лв. за три или повече ненавършили пълнолетие деца.Условията, при които е възможно да се прилага облекчението, се декларират в специалния образец на , ал. 8 от ЗДДФЛ (образец 2005). Към формуляра се прилага и декларация от другия родител, че за 2017 г. същият няма да ползва намалението, освен ако не попада в изключенията за представяне на такава декларация.Данъчното облекчение за деца с увреждания (по чл. 22г от ЗДДФЛ) дава възможност сумата от годишните данъчни основи да се намали с 2000 лв. за отглеждане на дете с 50 или с над 50 на сто вид и степен на увреждане. Условията, при наличието на които е възможно да се прилага облекчението се декларират в , ал. 7 от ЗДДФЛ (образец 2006). Към формуляра се прилага копие от валидно решение на ТЕЛК/НЕЛК, както и декларация от другия родител, че за 2017 г. той няма да ползва намалението, освен ако не попада в изключенията за представяне на такава декларация.И двата вида облекчения (за деца и за деца с увреждания) се ползват до размера на сумата от годишните данъчни основи.Когато данъчното облекчение за деца и/или за деца с увреждания е ползвано в пълен размер при работодателя по основното трудово правоотношение, но физическото лице подава годишна данъчна декларация по чл. 50 от ЗДДФЛ за 2017 г., към годишната данъчна декларация не следва да се прилагат декларациите за данъчно облекчение за деца и за деца с увреждания, както и останалите необходими документи.При ползване на данъчните облекчения за деца и/или за деца с увреждания с подаване на годишна данъчна декларация, физическото лице не трябва да има подлежащи на принудително изпълнение публични задължения към датата на подаване на годишната данъчна декларация.", "date": "2017.12.12", "title": "НАП дава данъчни облекчения за деца чрез работодател"}
{"url": "https://news.bg/int-politics/v-rusiya-arestuvaha-zapodozryan-za-shpionazh-v-polza-na-tsru.html", "text": "В Русия е бил арестуван руснакът Алексей Житнюк, който е заподозрян в държавна измяна, съобщават руските медии, позовавайки се на информация от Лефортовския съд в Москва.Съдът е взел решението за ареста още на 30 ноември, но чак сега се разкрива информация за това. Делото е с гриф \"строго секретно\", като по тази причина не се оповестяват подробности. Мъжът е задържан под стража до 29 януари.Според информациите в руските медии Житнюк е предавал секретна информация на Централното разузнавателно управление (ЦРУ) на САЩ. Информацията се отнасяла до руския военноморски флот.Защита на Житнюк е подала жалба заради ареста, като датата на нейното разглеждане ще бъде определена в близко бъдеще.Руските специални служби редовно информират за заловени шпиони, работещи в интерес на чужди държави. В края на ноември от Русия са били депортирани служител на корабостроителница, вербуван от Службата за сигурност на Украйна за събиране на информация за предприятието, а през септември в кримския град Симферопол бяха арестувани двама руснаци, които са предавали информация на Киев за руския черноморски флот.През пролетта гражданинът на Естония Арсен Мардалейшвили получи 11 години затвор за шпионаж.", "date": "2017.12.12", "title": "В Русия арестуваха заподозрян за шпионаж в полза на ЦРУ"}
{"url": "https://news.bg/regions/zabraniha-parkiraneto-na-avtobusi-pred-hram-pametnika-sv-aleksandar-nevski.html", "text": "Със заповед на кмета на Столична община Йорданка Фандъкова се забранява паркирането на автобуси пред храм-паметника \"Св. Александър Невски\". Това съобщи общинският съветник инж. Симеон Славчев.Според Славчев забраната за паркиране е показна за това, че когато усилията на гражданите и институциите се обединят, проблемите могат да се решат.\"Решаването на проблема с автогарата пред храм-паметника \"Св. Александър Невски\" доказва, че когато обединят усилия гражданското общество, гражданските организации, институциите в лицето на Столичния общински съвет и Столичната община, даден проблем много бързо и лесно може да бъде решен\", обясни още Славчев.Припомняме, в края на месец юли общинският съветник се ангажира да реши проблема с автогарата пред храм-паметника. Още тогава Славчев посочи, че неговото недоволство е било породено от стотици сигнали на столичани, които изразили в социалните мрежи възмущението си от създадената незаконна автогара в центъра на града. .Относно проблема Славчев направи и анкета сред столичани. Анкетата показа, че над 83% от столичани желаят да се премахне незаконната автогара пред църквата.По този повод news.bg също публикува анкета, в която попита читателите си дали паркирането на автобуси около храм-паметника \" Св. Александър Невски\" трябва да се забрани. Към 12 декември 2017 година 80.1% от читателите на news.bg смятат, че паркирането на площада пред храм-паметника трябва да се преустанови. Според 11.3% от анкетираните няма нужда от такава забрана, защото туристите носят пари, а според 7.2% трябва само да се намали броят на местата за автобуси на емблематичния площад в центъра на София. 1.5% посочват, че нямат мнение по въпроса.След ясното недоволство по въпроса общинският съветник отправи и питане към кмета на София Йорданка Фандъкова, която се ангажира да издаде  пред един от символите на столицата.На 31 октомври стана ясно, че Столична община все пак ще забрани спирането на автобуси пред храм-паметника \"Св. Александър Невски\". Тогава Фандъкова обясни, че след точно 2 седмици (бел. ред. до 14 ноември) автобусите вече няма да спират пред паметника. Стана ясно и че автобусите само ще могат да оставят туристите на площада, а след това ще трябва да паркират на старата столична автогара, където към края на месец октомври бяха започнати действия по изграждането на стоянка за рейсовете.\"Удовлетворен съм, че успяхме да докажем, че този модел работи и ще продължавам и занапред да го налагам и прилагам. Чрез диалог, търсене на решения, консенсус и обединяване на усилия между граждани и институции, ще работя за решаването и на всеки друг проблем на София. Поздравявам столичани със спечелената битка и кауза! Съединението прави силата!\", допълни Славчев.", "date": "2017.12.12", "title": "Забраниха паркирането на автобуси пред храм-паметника \"Св. Александър Невски\""}
{"url": "https://news.bg/int-politics/turtsiya-veche-ne-razglezhda-rezhima-na-asad-kato-zaplaha.html", "text": "Анкара вече не вижда заплаха от сирийския режим. Това обяви външният министър на Турция Мевлют Чавушоглу в ефира на турската телевизия NTV.Той добави, че опасност може да представлява сирийската кюрдска партия \"Демократически съюз\" (PYD), която Турция разглежда като терористична организация, както и Кюрдската работническа партия (ПКК).\"Ако от наша страна има операция, ние ще координираме нейните параметри с нашите съюзници, с Русия\", отбеляза Чавушоглу.По думите му, Турция не е против участието на кюрдите в уреждането на конфликта в Сирия и е предала списък на Русия с кюрдски групировки, с които е готова да работи.\"В Сирия има различни кюрдски групировки. Ние сме в контакт с тях. Ние не сме срещу кюрдите, напротив, ние сме близки с тях. Но това не се отнася за терористите. Ние говорихме с Русия за това. Освен YPG (Отрядите за народна отбрана на сирийските кюрди), има много кюрдски групировки. Иран също е против YPG, тъй като знае, че те и ПКК са едно и също нещо\", коментира турският първи дипломат.Той добави, че Русия, макар и да не подкрепя изцяло позицията на Анкара, я уважава. По-рано Турция се противопостави на участието на YPG в Конгреса за национален диалог в Сирия. Събитието се планира да се проведе в руския черноморски курорт Сочи в началото на 2018 г. Участниците ще обсъдят параметрите на държавното устройство, конституцията, провеждането на избори под контрола на ООН.Това е много сериозен обрат в политиката на Турция, която от самото начало на конфликта в Сирия призоваваше за свалянето на сирийския президент Башар Асад от власт като основна предпоставка за разрешаването на конфликта. ", "date": "2017.12.12", "title": "Турция вече не разглежда режима на Асад като заплаха"}
{"url": "https://news.bg/press/borisov-v-london-losho-neshto-e-brekzitat-7-s-obvineniya-za-reeksport-na-medikamenti.html", "text": "Среща. \"Сега\":Борисов в Лондон: Лошо нещо е БрекзитътВъпреки процесите, които текат между Европейския съюз и Великобритания, България очаква Обединеното кралство да остане стратегически партньор на Съюза по ключови въпроси като сигурността и борбата с тероризма, заяви днес министър-председателят Бойко Борисов пред британската си колежка Тереза Мей, по чиято покана е на работно посещение в Лондон.Двамата обсъдиха сътрудничеството в областта на миграцията и на сигурността, съобщи сайтът на Министерския съвет. Бе дадена висока оценка за взаимодействието между специалните служби на България и Великобритания.Борисов посочи, че очаква подкрепата на Лондон за интеграцията на страните от Западните Балкани.Дело. \"Монитор\":7 с обвинения за реекспорт на медикаментиСпециализираната прокуратура ще предяви утре обвинения на 7 души за незаконен реекспорт на скъпи лекарства. Това съобщиха от пресцентъра на Апелативната специализирана прокуратура. Става въпрос за медикаменти, които се реимбурсират частично или напълно от Националната здравноосигурителна каса. Повечето от тях са животоспасяващи и животоподдържащи и поставят пациентите в риск, когато изчезнат от пазара в резултат на износ, коментираха от пациентските организации.На 2 декември МВР и прокуратурата разкриха престъпна група за паралелен износ на лекарства от България в страни от ЕС. Банско. \"24 Часа\":Ангелкова: Със сигурност подкрепям изграждането на втори лифт в БанскоМинистерството на туризма и аз лично винаги сме подкрепяли изграждането на втори кабинков лифт в Банско и със сигурност ще подкрепим това и за в бъдеще, защото е изключително важно не само за развитието на туризма, но и като цяло на планинския. Това каза  пред журналисти министърът на туризма Николина Ангелкова след кръгла маса за проектите на решения на Министерския съвет за Национален парк \"Пирин\" и за \"Ски зона Банско\", предаде \"Фокус\".Обвинение. \"Дума\":Кметът на Септември ощетил общината с 13 млн. лв.Проверка на ДАНС е установила 13 милиона лева щети за община Септември при управлението на настоящия кмет от ГЕРБ Марин Рачев. Копие от преписката е получена и в инициативния комитет \"Да спасим община Септември\", по чийто сигнал бе извършена проверката. Според председателя му Николай Баташки прокуратурата е образувала наказателно производство за две престъпления. Едното е за неизгодна сделка за купуване на земя от общината от втората братовчедка на жената на кмета на завишена цена над 110 пъти. Другото е за сключване на незаконни сделки по обществени поръчки.Сигналът до главния прокурор бе подаден от комитета на 7 октомври. Той бе за закупени от общината през тази година 10 декара земя за построяването на завод за компостиране на отпадъци в землището на село Варвара на цена от над 147 000 лева.", "date": "2017.12.12", "title": "Борисов в Лондон: Лошо нещо е Брекзитът; 7 с обвинения за реекспорт на медикаменти"}
{"url": "https://news.bg/world/poveche-ot-8-mln-dushi-v-jemen-gladuvat-predupredi-oon.html", "text": "Повече от 8 млн. души в Йемен гладуват. За това предупреди ООН, цитирана от \"Ройтерс\".Джейми Макколдрик, координаторът за Йемен, заяви, че блокадата, която водената от Саудитска Арабия коалиция наложи е облекчена, но ситуацията остава тежка. САЩ призоваха по-рано няколко пъти да се вдигне блокадата, за да имат достъп нуждаещите се до хуманитарна помощ.Призив бе отправен и към противниците на коалицията - шиитските бунтовници хути.Войната вече е убила повече от 10 000 души, като повече от два милиона са били разселени. Близо един милион са засегнати от избухването на холера, а глад заплашва голяма част от страната. ООН твърди, че милиони хора могат да умрат в една от най-големите хуманитарни кризи в днешно време, поради блокираните доставки на храни.", "date": "2017.12.12", "title": "Повече от 8 млн. души в Йемен гладуват, предупреди ООН"}
{"url": "https://news.bg/world/moravetski-polozhi-kletva-kato-premier-na-polsha.html", "text": "Новият полски премиер Матеуш Моравецки положи клетва, предадоха световните информационни агенции. Досегашният вицепремиер зае поста след като предшественикът му Бета Шидло подаде оставка. Тя се закле като вицепремиер и поема социалната политика, а Моравецки запазва министерството на финансите. Въпреки спекулациите, засега няма изгледи за сериозни промени в състава на кабинета. Президентът на страната Анджей Дуда назначи Беата Шидло за министър-председател на 13 ноември 2015 г. Тогава той подчерта, че правителството й започва да работи при абсолютно мнозинство в двете камари на парламента.", "date": "2017.12.12", "title": "Моравецки положи клетва като премиер на Полша"}
{"url": "https://news.bg/world/beliyat-dom-zashtiti-imigratsionnata-reforma-na-tramp-sled-atentata.html", "text": "Белият дом защити в изявление имиграционната реформа на американския президент Доналд Тръмп след атентата в Манхатън. Нападението можеше да бъде избегнато, се казва в него. Припомняме, че самоделна бомба избухна вчера сутринта в метрото на Ню Йорк, конкретно в подлез между Седмо и Осмо авеню на 42-ра улица.Пострадаха четирима души, сред които и самият нападател, който бе арестуван. Той е 27-годишният Акайед Ула, който има изгаряния в областта на корема и по ръцете. Той е в съзнание, откаран е в болница.Ула е от Бангладеш. Живее в САЩ от седем години, регистриран е на адрес в Бруклин.Стана ясно, че мотивът му е било решението на САЩ за Йерусалим и последвалите сблъсъци в Газа. Не е открита директна връзка между него и групировката \"Ислямска държава\", въпреки че според разследващи той е последовател. ", "date": "2017.12.12", "title": "Белият дом защити имиграционната реформа на Тръмп след атентата"}
{"url": "https://news.bg/society/na-12-dekemvri-pochitame-pametta-na-sv-spiridon-1.html", "text": "На 12 декември Църквата почита паметта на Свети Спиридон Тримитунтски Чудотворец.Св. Спиридон е един от най-тачените светци в православието, неговите мощи са в специален храм в гръцкия остров Корфу (Керкера) - единственият гръцки остров, който не е падал под туско робство. Тялото му е нетленно и до днес. За неговата молитвена помощ се стичат хора от цял свят.Св. Спиридон бил един от великите светители и чудотворци на IV век, пише pravoslavieto.com. Той се родил на остров Кипър от прости родители и сам, както съобщава неговият житиеписец, бил винаги прост по нрав, смирен по сърце и благ по живот. От детинство бил овчар. Като станал пълнолетен, той се оженил, но скоро овдовял и започнал да употребява целия си имот за помагане на ближните, които обичал искрено, както заповядал Господ: хранел бедни и сираци, приемал радушно странници.Спиридон се прославил с чудотворната си дарба. Постоянно при него идвали болни за помощ и изцерение; царете му оказвали почит, но всичко това не подействало върху смиреното сърце на светителя. Той знаел, че земната слава е нищожна. Да угоди на Бога било винаги негова единствена грижа.И в епископския си сан той запазил своите прости обичаи: избягвал всякакъв разкош, продължавал да се занимава със земеделие и сам заедно с жътварите жънел своите ниви; във всяко време бил достъпен за бедните, като употребявал за подпомагане всичко, което имал - давал помощи и съвети, поучавал с прости думи, пълни с любов и божествена мъдрост. Всички нещастни отивали при св. епископ с твърда надежда, че непременно ще намерят у него съчувствие и помощ.Малко известен е фактът, че пътищата на този дивен светия са минали и през територията на днешна България.През IV вeк столицата ни София приютява привържениците на единосъщието на Сердикийския събор 342 г. (343-344), свикан като вселенски. В този събор вземат участие около 300 епископи от всички части на Римската империя.Може би, защото едно от главните действащи лица на събора е св. Атанасий Велики името на св. Спиридон Тримитунтски остава в неговата сянка. Но именно св. Атанасий Велики е този, който ни съобщава, че св. Спиридон е присъствал на събора в София. В своята така наречена \"Втора апология\"(Athanasius,  50) св. Атанасий изрежда имената на участниците на събора в Сердика, като ясно указва на присъствалите от Кипър 12 епископи.В столичните храмове в ж.к. \"Дружба\" 1 - \"Св. Наум Охридски\" и \"Свето Въведение Богородично\" от 9 часа се очаква да има Света Литургия и богослужение за празника.От година в друг столичен храм - \", вече година са изложени за поклонение светини от храма в Корфу.", "date": "2017.12.12", "title": "На 12 декември почитаме паметта на Св. Спиридон"}
{"url": "https://news.bg/weather/predimno-slanchev-vtornik.html", "text": "Предимно слънчев вторник ни очаква. Това съобщават от НИМХ на БАН. Очаква се висока разкъсана облачност. Ще духа слаб, в Източна България до умерен югозападен вятър. Максималните температури ще са между 10 и 13 градуса.Не се очакват валежи. Атмосферното налягане е близко до средното за месеца и ще остане без промяна. ", "date": "2017.12.12", "title": "Предимно слънчев вторник "}
{"url": "https://news.bg/regions/hilyadi-abonati-na-toplofikatsiya-vse-oshte-na-studeno.html", "text": "Вече 24 часа хиляди абонати на \"Топлофикация\" са на студено, след като авария остави 4 столични квартала без парно, предаде \"Нова\".Ремонтът на тръбите продължи през цялата нощ срещу вторник.Продължава отстраняването на голямата авария.Очаква се тази сутрин парно и топла вода да има.Възможно е да бъде обявена дървена ваканция за училищата и детските градини в кварталите \"Стрелбище\", \"Бели брези\", \"Красно село\" и част от \"Гоце Делчев\".", "date": "2017.12.12", "title": "Хиляди абонати на \"Топлофикация\" все още на студено "}
{"url": "https://news.bg/regions/vremenni-ogranicheniya-v-uchastatsi-po-am-trakiya.html", "text": "Информация за състоянието на републиканските пътища към 05:30 ч. за 12.12.2017 г.Температурите са в интервала от - 8° до + 9°. Времето над страната е ясно.Вятър духа в областите: Бургас, Добрич, София и Шумен. Пътните настилки в страната са предимно сухи, по усойните места мокри, заледени и обработени. Намалена видимост поради мъгла до 50 м има в района на Северна скоростна тангента от км 0 до км 9 /обл. София/.Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Временно движението по АМ Тракия от км 54+000 до км 54+500 в посока Бургас се осъществява в една лента, поради професионална некомпетентност и нежелание от страна на собственика да се използва специализирана техника за отстраняване на авариралия тежкотоварен автомобил. Движението се осъществява в изпреварващата лента. Участъкът е сигнализиран. Срок до 12.12.2017 г. Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г. няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  Дряново - Габрово от км 133+400 до км 133+500 - движение с повишено внимание, поради поставяне на вертикална сигнализация на тунел \"Дряновски манастир\". Движението се регулира от \"Пътна полиция\". Срок до 12.12.2017 г.; Черноочене-Кърджали - ограничено движението на МПС над 15 т.Обходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 15.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.12", "title": "Временни ограничения в участъци по АМ Тракия "}
{"url": "https://news.bg/disasters/zaginal-i-raneni-pri-eksploziya-v-avstriya.html", "text": "Един човек е загинал, а 21 са пострадали при експлозия в Австрия, съобщават световни агенции.Взривът е възникнал в газовия терминал в Баумгартен.Всекидневникът \"Кронен цайтунг\" пише, че при експлозията са пострадали 60 души.Експлозията е станала след пожар около 08,45 часа местно време. Причината за инцидента е свързана с технически проблем.Газовият терминал е един от най-големите центрове за разпределение на природен газ от Русия в Европа. Той е разположен до източната граница със Словакия. През него текат 40 милиарда кубични метра газ на година.В района са изпратени десет пожарни, четири линейки и спасителни хеликоптери.", "date": "2017.12.12", "title": "Загинал и ранени при експлозия в Австрия"}
{"url": "https://news.bg/regions/blasnaha-peshehodets-i-vav-varna.html", "text": "Лек автомобил е блъснал пешеходец във Варна, съобщиха от пресцентъра на Областната дирекция на МВР в града.Инцидентът е станал тази сутрин, около 8 часа, в района на Аспаруховия мост, в посока улица \"Девня\". Докато навлизал в подхода за улица \"Девня\" в областния град, 42-годишният водач на автомобила блъска пешеходец, пресичащ пътното платно. Мъжът е пресичал улицата на нерегламентирано за това място.Пострадалият пешеходец е на 78-годишна възраст. Той е пострадал сериозно при удара и е настанен за лечение в МБАЛ \"Св. Анна\" с фрактура на черепа и опасност за живота.По случая е образувано досъдебно производство. Работи се по установяване на обстоятелствата, довели до инцидента.Припомняме, по-рано днес 19-годишно момиче загина, след като беше блъснато от камион на пешеходна пътека в Благоевград. Тежък пътен инцидент възникна и на територията на община Нова Загора, между селата Сокол и Еленово. Пътнически автобус с работници се удари в крайпътно дърво. При инцидента загинаха двама души, а 5 души пострадаха.", "date": "2017.12.12", "title": "Блъснаха пешеходец и във Варна"}
{"url": "https://news.bg/crime/obvinyaemite-za-paralelen-iznos-na-lekarstva-targuvali-s-insulini-lekarstva-za-onkobolni-astma-artrit.html", "text": "Седем човека са привлечени в качеството си на обвиняеми за паралелен износ на лекарства, придобити по нерегламентиран начин. Обвиненията са за ръководене и участие в организирана престъпна група.В рамките на досъдебното производство са събрани доказателства, които са достатъчни, за да бъдат обвинени 7 лица. Един от тях е обвинен като ръководител на ОПГ, а другите са в качеството на обвиняеми за участие в такава група за данъчни престъпления и пране на пари.Ръководителят на групата е задържан с прокурорско постановление за72 часа от вчера и в рамките на този срок ще бъде доведен пред специализираният съд, като има процесуални основания да бъде задържан под стража. Основанията са, че лицето може да е укрие, защото е подсъдим по два процеса- за измама и за данъчно престъпление. Това стана ясно от думите на ръководителя на Специализираната прокуратура Иван Гешев на брифинг.За едно от останалите лица, освен за участие в ОПГ, ще има обвинение за пране на пари, защото е държало в себе си 500000 в евро и лева.За останалите обвиняеми са взети мерки за неотклонение парични гаранции между 20 000 и 50 000 лв.Това е търговия с живота на гражданите, категоричен беше Гешев. Той уточни още, че реекспортът на лекарства не е незаконен, ако лекарствата са придобити по законен начин.Направени са проверки на 30 аптеки и 3 болници. Не е изчерпан кръгът на разследваните, има данни за повече аптеки и болници, допълни говорителят на главния прокурор Румяна Арнаудова.Гешев уточни, че посочените лица са от ОПГ, която се е занимавала с паралелния износ. Зареждането се е правило успоредно от множество аптеки и болнични заведения. До момента няма обвиняеми от тези аптеки и болници, но ако има доказателства в процеса на разследване, ще бъдат привлечени като обвиняеми.Три са болничните заведения, посочени от Спец прокуратурата на базата, на които е извършена проверка на болничните аптеки, защото това са правомощията на агенция Медицински одит, уточни Златица Петрова шеф на Медицинския одит. Болниците са частни и държавни.От Изпълнителната агенция по лекарствата заявиха, че при една от проверките са описани голям брой рецептурни книжки на НЗОК в едно от лицата. Най- вероятно с тези книжки са вземани лекарства. Проверява се в момента дали са на реални пациенти. Лекарствата с най- високи маржове, които са изписвани са инсулини, лекарства за ревматоиден артрит, астматични лекарства и лекарства за онкоболни. Печалбата е била различна всеки ден. Проверените болници не са само онкологични.Според прокуратурата лекарствата са придобити по нерегламентиран начин, а за да се осъществи износа най- вероятно има пране на пари.За миналата година е постигнат износ за 70-80 млн.лв, като прокуратурата още не знае точната цифра.От прокуратурата не очертаха конкретна схема, по които са се извършвали конкретните нарушения, уточниха, че са използвани всякакви начини да се осигурят тези лекарства, след което се е правел реекспорта. Схемите са безброй. Намерени са и лекарства от Турция, които са предмет на контрабанда.", "date": "2017.12.12", "title": "Обвиняемите за паралелен износ на лекарства търгували с инсулини, лекарства за онкоболни, астма, артрит"}
{"url": "https://news.bg/world/tramp-naredi-na-nasa-da-izprati-amerikantsi-na-lunata.html", "text": "Президентът на САЩ Доналд Тръмп нареди на НАСА да изпрати американци на Луната за първи път от 1972 г., за да се подготвят бъдещи пътувания до Марс, съобщават световни агенции.Държавният глава иска да се постави основата за евентуално пътуване до Марс и \"вероятно някой ден до много други светове\".\"Този път ние няма само да забием знамето си и да оставим стъпки\", каза Тръмп на церемония в Белия дом, по време на която се подписа под нова директива за политиката в Космоса.В директивата се призовава НАСА да ускори усилията за изпращане на хора в Космоса - политика, която обединява всички политици в САЩ.Но спорните неща са свързани с отделянето на средства и с графика.Експерти в областта на космическата политика са съгласни, че за всеки опит за изпращане на хора до Марс, който е на разстояние около 225 милиона километра от Земята, ще се необходими огромни финансови средства и технология.За последно американски астронавти стъпиха на Луната по време на мисиите на \"Аполо\" през 60-те и 70-те г. на XX век. На 20 юли 1969 г. американският астронавт Нийл Армстронг се превърна в първия човек, стъпил на Луната.Тръмп, който се подписа под директивата в присъствието на Харисън Шмит, един от последните американци, които летяха до Луната преди 45 г., заяви, че \"днес ние обещаваме, че няма да бъде последният път\".Целта на новите мисии до Луната ще включва \"дългосрочно проучване и използване\" на повърхността.", "date": "2017.12.12", "title": "Тръмп нареди на НАСА да изпрати американци на Луната"}
{"url": "https://news.bg/society/otkriha-275-nesaotvetstviya-v-imushtestveni-deklaratsii-na-administratsiya-i-polititsi.html", "text": "Сметната палата публикува Списък със заключенията за несъответствие от извършените проверки на имуществените декларации, подадени от лицата, заемащи висши държавни и други длъжности през 2017 г.От Сметната палата са установени 147 заключения за несъответствия на лица, заемащи висши държавни и други длъжности, подали ежегодни декларации или уведомления през 2017 г. Също така има 128 заключения за несъответствие на лица, подали встъпителни и финални декларации за периода от 01 януари до 10 ноември 2017 г.Проверката на имуществените декларации обхваща освен лицата и техните съпруг/а, и ненавършили пълнолетие деца. В случаите, когато е съставено заключение за несъответствие, председателят на Сметната палата уведомява изпълнителния директор на Националната агенция за приходите, за предприемане на действия по реда на глава четиринадесета или петнадесета от Данъчно-осигурителния процесуален кодекс, както и председателя на Държавна агенция \"Национална сигурност\".В 7-дневен срок от получаване на резултатите от Националната агенция за приходите, председателят на Сметната палата, ги публикува на интернет страницата на Сметната палата в раздел \"Публичност на имуществото\" - Резултати от НАП.ЗПИЛЗВДДД има за цел да осигури публичност и прозрачност на имуществото и доходите на лицата, заемащи висши публични длъжности. Утвърдените през годините система на деклариране и механизъм на проверка, служат като ефективен инструмент за прозрачност, за превенция и за борба с корупцията.Публикуваната информация дава широка възможност на други заинтересовани лица да провеждат необходимите разследвания. Систематичното публикуване и систематичната проверка на декларациите за имотно състояние, съставляват важен елемент на всяка ефективна система за противодействие на корупцията, осигурявайки прозрачност на имуществото на лицата, заемащи висши публични длъжности.", "date": "2017.12.12", "title": "Откриха 275 несъответствия в имуществени декларации на администрация и политици"}
{"url": "https://news.bg/health/nuzhni-sa-800-medsestri-godishno-za-zapazvano-na-statukvoto.html", "text": "Около 800 сестри годишно трябва да обучаваме, за да запазим броя на медицинските сестри такъв, какъвто е в момента. Сега от медицинските ВУЗ-ове излизат 400 сестри. Голяма част от тях емигрират. Същото е положението и с лекарите, стана ясно по време на заседание на Националния съвет за тристранно сътрудничество (НСТС).Синдикатите поискаха спешна подкрепа за общинските болници. Здравната система се крепи на пенсионирани медицински кадри. Ако те решат не да продължават работа, а ефективно да излязат в пенсия ще бъдат закрити 2/3 от общинските болници.Млади кадри в общинските болници искат синдикатите, защото ако няма вливане на нови медици, те от само себе си ще се закрият. Димитър Манолов - президент на КТ Подкрепа, настоя за организационни мерки.Картината ни е повече от ясна, изтъкна той и настоя представителите на държавата да споделят конкретни предложения.Васил Велев от АИКБ е категоричен: \"Очевидно има проблем и той няма да се реши от само себе си\". Той иска спешни мерки в общинското здравеопазване.Заместник-здравният министър Бойко Пенков изтъкна, че ще се търсят начини за спасяване на лечебните заведения и всяка болница ще бъде разглеждана индивидуално.Трябва да се върви към преструктуриране, смята той. 100 милиона лева са общите задължения на общинските болници. 46 милиона лева са просрочията им. Бизнесът предлага да се спасят десетте болници в най-критично състояние с пари от резерва.Системата е болна, въпреки че трябва да се грижи за здравето ни, констатира вицепремиерът Валери Симеонов, който се ангажира да потърси съдействие от Министерството на финансите. От КТ \"Подкрепа\" настояват дебатът да не приключва днес. В дискусията трябва да се включи и Министерството на образованието и науката (МОН). Нека продължим този дебат съвсем добронамерено, поиска Димитър Манолов.", "date": "2017.12.12", "title": "Нужни са 800 медсестри годишно за запазване на статуквото"}
{"url": "https://news.bg/int-politics/yaponiya-trenira-s-bombardirovachi-i-iztrebiteli-na-sasht-kray-koreyskiya-poluostrov.html", "text": "Японски изтребители F-15 проведоха учения с американски бомбардировачи B1-B, \"стелт\" изтребители F-35 и многоцелеви бойни изтребители F-18 над Източнокитайско море, южно от Корейския полуостров, съобщиха от японските военновъздушни сили, цитирани от \"Ройтерс\".Учението е било най-голямото от поредицата, насочени към оказване на натиск върху Северна Корея след нейните ракетни изпитания. Последното изпитание, проведено на 29 ноември, включваше нов тип ракета, която според Пхенян е междуконтинентална балистична ракета и която може да удари цели във всички точки от континенталната част на САЩ, включително столицата Вашингтон.\"Учението имаше за цел да укрепи съвместните операции и да повиши бойните умения\", се изтъква в изявление на японските военновъздушни сили.Два американски бомбардировача B-1B Lancer са летели от военновъздушната база \"Андерсен\", която се намира на американския тихоокеански остров Гуам, като към тях са се присъединили шест F-35, четири F-18 и самолет резервоар от американски бази в Япония.Японските военновъздушни сили са изпратили четири изтребителя F-15 и патрулен самолет.", "date": "2017.12.12", "title": "Япония тренира с бомбардировачи и изтребители на САЩ край Корейския полуостров"}
{"url": "https://news.bg/health/yambolskata-bolnitsa-se-nuzhdae-ot-krav-nuleva-polozhitelna.html", "text": "Болницата в Ямбол отправя спешен апел за кръв, съобщава БНР. Лечебното заведение се нуждае от кръв нулева положителна.Банките са необходими за спасяването на живота на 30-годишен таксиметров шофьор, който снощи е бил прострелян от клиент. Той е бил приет в болницата снощи в много тежко състояние и голяма кръвозагуба.От болницата вече са му прелели 6 банки, но запасите на лечебното заведение от тази кръвна група драстично са намалели и затова болницата се нуждае от кръводарители.", "date": "2017.12.12", "title": "Ямболската болница се нуждае от кръв \"нулева положителна\""}
{"url": "https://news.bg/tourism/chuzhdestrannite-turisti-iskat-luks-balgarite-izbirat-po-dostapni-hoteli.html", "text": "72.1% от чуждестранните туристи избират луксозни хотели за своите почивки и пътувания в България. Това сочат данни на Националния статистически институт (НСИ) за дейността на местата за настаняване у нас за месец октомври 2017 година.За месец октомври 72.1% от чуждестранните туристи у нас за избрали хотели с 4 или 5 звезди. За равносметка за същия период в хотелите с 4 и 5 звезди са реализирани 35.5% общия брой нощувки на българите, избрали да почиват в страната.В местата за настаняване с 3 звезди са осъществени 19.5% от нощувките на чужди граждани и точно 30% от нощувките на българи.34.7% от сънародниците ни са избрали да отседнат на място с 1 или 2 звезди през октомври. Този процент при чуждестранните туристи у нас е доста по-нисък - 8.4%.Данните на НСИ показват и че през месец октомври тази година общият брой на нощувките във всички места за настаняване е 864.7 хиляди, или с 1.9% по-малко в сравнение със същия месец на предходната година. Най-голямо намаление на нощувките се наблюдава в местата за настаняване с 1 и 2 звезди, където туристическият трафик е намалял с 6.3%.Тревожна е статистиката, че през октомври броят на пренощувалите лица в местата за настаняване през е намалял с 4% в сравнение със същия месец на 2016 г. Броят на пренощувалите у нас туристи за октомври е 422.2 хил., като е регистрирано намаление с 5.1% при българите и с 2.1% при чужденците. Българските граждани, нощували в местата за настаняване през октомври 2017 г., са 272.4 хил., а чуждите граждани са 149.8 хил.Въпреки по-малката посещаемост данните на НСИ показват, че приходите от нощувки през октомври 2017 г. се увеличават - те достигат 44.8 млн. лв., или с 0.8% повече в сравнение с октомври 2016 година. Регистрирано е увеличение на приходите от чужди граждани - с 3.9%, докато тези от български граждани намаляват с 2.6%.През октомври тази година в страната са функционирали общо 1 959 места за настаняване с над 10 легла. Става въпрос за хотели, мотели, къмпинги, хижи и други места за краткосрочно настаняване. Броят на стаите в тези места е бил 73 хиляди, а броят на леглата - 154.5 хиляди. В сравнение с октомври 2016 година общият брой на местата за настаняване е намалял с 3.1%, а на леглата в тях - с 3.6%.", "date": "2017.12.12", "title": "Чуждестранните туристи искат лукс, българите избират по-достъпни хотели"}
{"url": "https://news.bg/politics/sindikatite-uspokoyavat-simeonov-s-pritcha-za-magareto-na-nastradin-hodzha.html", "text": "Вицепремиерът Валери Симеонов е притеснен за българското европредседателство. Пред участниците в Националния съвет за тристранно сътрудничество (Тристранката) той изрази надежда \"да не ни извиват ръцете\" в шестте месеца, когато ръководим ЕС.Президентът на КТ \"Подкрепа\" Димитър Манолов също сподели опасенията му, но го успокои: \"Все пак сме българчета. Човещинка, ще е това, което ще ни се случи\", каза синдикалистът. Да търсим собствения си интерес, настоя Димитър Манолов.Той дори разказа историята за магарето на Настрадин Ходжа, който разхождал добичето из пазара. Магарето се разревало. Пита го ходжата: \" Защо ревеш сега?\", а магарето отговорило: \"Е, кога друг път ще ме чуят\".Бих пожелал успех на всички нас, има огромно поле за консенсус, оптимист е Димитър Бранков от БСК. Бизнесът иска да влезем в ЕРМ 2 и да се присъединим към Еврозоната. За това обаче е нужен дебат и консенсус.", "date": "2017.12.12", "title": "Синдикатите успокояват Симеонов с притча за магарето на Настрадин ходжа"}
{"url": "https://news.bg/world/kremal-putin-chete-saobshteniyata-na-tramp-v-tuitar-tay-kato-gi-razglezhdame-kato-ofitsialna-pozitsiya.html", "text": "Съобщенията на президента на САЩ Доналд Тръмп в \"Туитър\" се разглеждат от Москва като официална позиция и се четат от руския лидер Владимир Путин.Това съобщи Кремъл, цитиран от Ройтерс и руски агенции.Тръмп всекидневно използва социалната мрежа, за да изразява позицията си по политически, социални и международни въпроси.Говорителят на Кремъл Дмитрий Песков заяви, че не може да коментира действията на американския лидер, но всичко публикувано на профила на Тръмп се разглежда от Москва като официално съобщение.Той допълни, че Путин не използва \"Туитър\", но е информиран за съобщенията на политиците, включително и на Доналд Тръмп.\"\", изтъкна Песков.", "date": "2017.12.12", "title": "Кремъл: Путин чете съобщенията на Тръмп в „Туитър”, тъй като ги разглеждаме като официална позиция "}
{"url": "https://news.bg/int-politics/dvama-palestintsi-ubiti-v-gaza-ot-dron-na-izrael.html", "text": "Двама палестинци са били убити в Газа от военен дрон на Израел, съобщават израелски медии.Напрежението по границата на Израел с Ивицата Газа се разгоря вчера, след като през последната седмица от Газа бяха изстреляни ракети, а израелската армия отговори.Израелската армия отрече да е замесена в инцидента и заяви, че противно на палестинската информация, израелската армия не била замесена в удара с безпилотния самолет.Насилствени сблъсъци се разразиха днес за шести пореден ден, като палестинците съобщават за четирима ранени при сблъсъците по границата с Газа. Според медицински източници един човек е сериозно ранен, след като е бил прострелян в главата.Израелската армия обяви късно вчера, че е ударила позиции на \"Хамас\" в северната част на Ивицата Газа като ответен удар във връзка с изстреляна ракета към южния израелски град Ашкелон, която противоракетната система на Израел \"Железен купол\" е неутрализирала.Сирените за тревога са били задействани в южните населени места в Израел близо до границата с Ивицата Газа, а жителите на израелските гардове Ашкелон и Ашдод съобщиха, че са чули експлозии.В подобен инцидент по-рано в понеделник вечерта, Израел порази позиции на \"Хамас\" в южната част на Газа като отмъщение за изстреляна от Газа ракета. Нямаше ранени, като и сирените не са се задействали.", "date": "2017.12.12", "title": "Двама палестинци убити в Газа от дрон на Израел"}
{"url": "https://news.bg/crime/prokuraturata-obvinyava-burgazliya-predizvikal-smart-po-nepredpazlivost.html", "text": "Прокуратурата обвинява мъж, причинил смъртта на възрастна жена по непредпазливост, съобщиха от Бургаската окръжна прокуратура.26-годишният Радослав Б. шофирал колата на баща си 24 юли 2015 г. и към 07:00 часа нарушил правилата за движение. Той не съобразил скоростта си на движение и при намалена видимост не успял да реагира своевременно на появяването на пешеходката на пътното платно.26-годишният мъж не е намалил скоростта или спрял въпреки възникналата опасност за движението, с което по непредпазливост е причинил смъртта й, настъпила два дни по-късно в резултат на черепно-мозъчна травма. Окръжен съд - Бургас е насрочил заседанието си за 13 декември 2017 г.", "date": "2017.12.12", "title": "Прокуратурата обвинява бургазлия, предизвикал смърт по непредпазливост"}
{"url": "https://news.bg/crime/arestuvaha-30-godishen-ot-razgrad-za-kontrabanda-na-lekarstva.html", "text": "По искане на Окръжна прокуратура - Ямбол, съдът наложи мярка за неотклонение \"задържане под стража\" на 30-годишния Аляйдин А. от Разград.Той е обвинен за това, че на 6 декември през ГКПП - Лесово, с туристически автобус, пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери, 471 лекарствени продукти на обща стойност 71 040 лв.Според прокурора, налице е обосновано предположение за това, че Аляйдин А. е извършил престъплението, в което е обвинен. Представителят на държавното обвинение е категоричен, че обвиняемият може да извърши друго престъпление или да се укрие. Съдът прие мотивите на прокурора и задържа под стража Аляйдин А.Определението на Окръжен съд - Ямбол може да бъде обжалвано пред Апелативен съд - Бургас.", "date": "2017.12.12", "title": "Арестуваха 30-годишен от Разград за контрабанда на лекарства"}
{"url": "https://news.bg/world/91-ot-palestintsite-vazpriemat-reshenieto-na-sasht-za-jerusalim-kato-zaplaha.html", "text": "Повече от 90% от палестинците се обявяват против решението на американския лидер Доналд Тръмп да признае Йерусалим за столица на Израел.Това показва ново палестинско социологическо проучване, цитирано от \"Таймс оф Израел\".91% от анкетираните възприемат обявената от Тръмп позиция през миналата седмица като заплаха за палестинските интереси.45 на сто от респондентите вярват, че палестинците трябва да прекъснат всички контакти със САЩ, да внесат оплакване в Международния наказателен съд и да се вдигнат на въоръжено въстание.Докато Тръмп увери, че решението на Вашингтон няма да попречи на бъдещи разговори за статута на Йерусалим, 72% вярват, че американската администрация няма да излезе с никакъв мирен план.Проучването също показва голямо недоверие на палестинците към арабските съюзници.Проучването е проведено от Палестинския център за политика и социологически изследвания. В него са участвали 1 270 души, а статистическата грешка е в рамките на 3%.", "date": "2017.12.12", "title": "91% от палестинците възприемат решението на САЩ за Йерусалим като заплаха"}
{"url": "https://news.bg/bulgaria/vina-ot-balgarski-sortove-diktuvat-modata-v-evropa-i-u-nas.html", "text": "Старите български сортове \"Димят\", \"Рубин\", \"Мискет\" и \"Мавруд\" от лозята на Карнобат са най-новата страст в Европа и у нас, разказаха управителите на някои от най-квалитетните столични ресторанти, които неотдавна посетиха Южна Франция, за да почерпят от актуалните винени и гурме тенденции. Те издадоха, че примерът на световния хайлайф се оказал заразителен за все повече българи, които уверено избират невероятните купажи  за трапезата си, защото държат на високото качество и неповторимия вкус.Родните сортове впечатлиха изисканата публика по време на конкурса Muscat di Monde в живописното френско градче Фронтинян-ла-Пейрад. Там забележителните ETHNO на \"\" станаха фаворити на привикналите към лукс ценители, които присъдиха на серията една от най-големите награди за качество.И докато гостите на конкурса тепърва откриват очарованието на родните вина, у нас все повече хора избират \"Димят\", \"Рубин\", \"Мискет\" и \"Мавруд\" от лозята на Карнобат, защото богатите им вкусове и аромати пасват прекрасно на предпочитанията, нравите и темперамента на българина, а и подхождат на нашенската кухня.Старите местни сортове в  поднасят най-доброто от българската земя и отлично разгръщат потенциала си, купажирани със световноизвестните каберне совиньон, сира, мускат и совиньон блан. \"Същността и душата на вината се крие именно в това необикновено съчетание, което ги отличава от всички останали на пазара», разказаха енолозите на ETHNO.\"Целта ни е да преоткрием българските сортове в една по-съвременна концепция за вино. Да извадим автентичния им вкус и да го поднесем в нов и разбираем стил. Така те да навлязат в нашето ежедневие, да станат лицето на родното производство и да ни дадат усещането за изисканост и лукс, който можем да си позволим\".ТОП ТЕНДЕНЦИЯ: \"НАЙ-ДОБРОТО ИДВА ОТ РОДНАТА ЗЕМЯ\"Изборът на български храни и напитки, създадени изцяло от суровини, които са отгледани на родна земя, е най-актуалната тенденция сред младите и образовани хора. Те подбират само чисти продукти, направени с грижа за околната среда и уважение към труда на хората. \"Когато купуваме вината ETHNO на \"\", ние помагаме България да се утвърди като водещ винопроизводител и да покаже на света богатството на нашата природа.Нещо повече - избирайки български сортове, ние реално подкрепяме родното производство. Защото знаем, че колкото повече местни вина се продават на българския пазар, толкова повече работни места ще се откриват, а стандартът на живот в България ще се повишава\", разказаха последователи на тренда, наричащи себе си ETHNO-сиасти по името на любимите си вина.\"ВИНПРОМ КАРНОБАТ\" СЪХРАНЯВА БЪЛГАРСКИТЕ СОРТОВЕДокато някои производители незаслужено изоставиха местните сортове, определяйки ги като трудни и неперспективни, \"\" разработи програма за запазване генофонда им.Екип от опитни агрономи и технолози, заедно с авторитетни учени от Института по лозарство и винарство издириха най-добрите клонове на местните сортове \"Мискет\", \"Рубин\", \"Мавруд\" , \"Димят\" и \"Перла\" и ги засадиха върху плодородните землища на селата Огнен и Деветак в района на Карнобат така, че те да разгърнат потенциала си, да бъдат устойчиви и да дадат качествено грозде. \"Старите български сортове са шанс България да преоткрие своето богатство и уникалната си идентичност във винопроизводството, която да е нашето лице пред света\", споделиха от екипа на водещия винопроизводител.", "date": "2017.12.12", "title": "Вина от български сортове диктуват модата в Европа и у нас"}
{"url": "https://news.bg/crime/mvr-izdirva-42-godishen-izvarshil-krazhba-i-ranil-politsay.html", "text": "Полицията издирва 42-годишния Красимир Пешев с прякор Мраморския за извършен грабеж, съобщиха от МВР.Той е оказал яростна съпротива при задържането, ранил е единия от полицаите и е успял да избяга. До момента се укрива.Хората, които имат допълнителна информация за издирвания, могат да сигнализират на тел.112 или в най-близкото районно управление на МВР. Анонимността им е гарантирана, уверяват от МВР.Припомняме, в понеделник сутринта четирима откраднаха касата на хранителен магазин. Мъжете са били с маски на лицата. Двама са задържани - Николай Илиев - Понти и Стоян Илиев - Дългия. Красимир Мраморския е успял да избяга. Четвъртият участник в грабежа е неизвестен за органите на реда.", "date": "2017.12.12", "title": "МВР издирва 42-годишен, извършил кражба и ранил полицай"}
{"url": "https://news.bg/world/parizh-othvarli-iskaniyata-na-natsionalistite-ot-korsika-za-po-golyama-avtonomiya.html", "text": "Правителството на Франция отхвърли искането на корсиканските националисти за големи отстъпки след победата им на местни избори, но подчерта, че е отворено за преговори, съобщава Ройтерс.Вчера корсиканските националисти поискаха по-голяма автономия от Франция, след като в неделя на местни избори спечелиха 2/3 от местата в новия регионален съвет, който встъпва в длъжност от 1 януари 2018 г.Техните амбиции са относително умерени в сравнение с повечето сепаратистки движения в някои части на Европа.За разлика от каталунските националисти, тези в Корсика не се стремят към независимост, но искат официален статут на корсиканския език и по-голяма автономия по отношение на бюджетните и финансови въпроси.Говорител на френското правителство заяви, че има корсикански \"подробности\", които ще бъдат взети под внимание при дискусиите на Париж с новата регионална власт.\"Не нека бъде ясно...това не беше референдум или гласуване за автономия или независимост\", добави представителят пред Франс 2.Корсиканските националисти също искат сами да могат да решават кой да купува имущество и свобода за политическите затворници, които са осъдени за нападения или чакат присъда.Запитан за затворниците, говорителят отговори, че законът трябва да се спазва.Относно искането корсиканският език да бъде признат за официален с френския на острова, представителят на кабинета поясни, че вече са приети мерки в различни региони, които позволява използването на местния език, например в училищата.Но \"езикът на Републиката е френският\", допълни говорителят.Според политическия анализатор Андре Фази, лектор в Корсиканския университет, ще бъде трудно за националистите да получат това, което искат.\"\", добави той и поясни, че ако бъде затворена вратата напълно, това може да доведе до увеличаване на призивите за независимост, както е и случаят с Каталуния.", "date": "2017.12.12", "title": "Париж отхвърли исканията на националистите от Корсика за по-голяма автономия"}
{"url": "https://news.bg/society/97-detsa-na-zaginali-i-postradali-politsai-poluchiha-koleden-podarak.html", "text": "97 деца на загинали и пострадали полицаи получиха Коледна помощ от 700 лева и ваучери. Общата сума на събраните средства за помощ на децата е около 51 хил. лева.\"Професията на полицаите и пожарникарите е сред най-благородните. Служителите на МВР имат важната задача да правят добро за другите, но дори и в мирно време са в риск - когато бдят за нашата сигурност, когато пазят границата, когато се противопоставят на природните стихии. Затова е важно да виждат солидарността на обществото към техните деца\", каза вътрешният министър Валентин Радев.Той откри Коледното издание на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР.Тя се провежда за 14-та поредна година под патронажа на министъра на вътрешните работи. Чрез есемеси целогодишно се набират средства за кампанията. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2017.12.12", "title": "97 деца на загинали и пострадали полицаи получиха коледен подарък"}
{"url": "https://news.bg/world/parvite-ruski-voynitsi-v-siriya-se-zavarnaha-v-stranata-si.html", "text": "Първите руски войници в Сирия се завърнаха в страната си, с което се постави началото на частичното изтегляне от арабската страна, обявено от президента Владимир Путин.Това обяви армията на Русия в съобщение, цитирано от АФП.В съобщението се отбелязва, че батальонът на военната полиция от Южния военен окръг на Русия, разположен в Сирия, е пристигнал с два военни самолета на летището в дагестанската столица Махачкала.Държавната телевизия излъчи кадри със завърналите се в Русия войници.Армията добави, че военният персонал на бомбардировачи Ту-22М3 кацна на военно летище в Северна Осетия преди да отлети за постоянната си база в централния регион Калуга.Екипажът на самолет A-50 се завърна в базата си в региона Иваново, където се срещна с командващите офицери и роднини.По време на визита в Сирия в понеделник Путин - първа на руски президент от посещението на Дмитрий Медведев през 2010 г., нареди частично изтегляне на руските войски от Сирия.Това е третото обявление за частично изтегляне на разположените през 2015 г. руски войски в Сирия. Путин не уточни колко войници ще се завърнат в Русия.Новинарската агенция РБК информира, позовавайки се на източници, че Русия ще изтегли 2/3 от контингента си, включително и военна техника. Според медията изтеглянето може да отнеме месец.Размерът на руското присъствие в Сирия е неизвестен, но според независимия руски военен експерт Павел Фелгенгауер до 10 000 военнослужещи и наемници може да са взели участие в конфликта.", "date": "2017.12.12", "title": "Първите руски войници в Сирия се завърнаха в страната си"}
{"url": "https://news.bg/world/ot-hamas-obyaviha-nachaloto-na-treta-intifada.html", "text": "От Палестинското движение ХАМАС обявиха началото на трета интифада след решението на САЩ да признае Йерусалим за столица на Израел, съобщи РИА Новости, позовавайки се на прессекретаря на движението Абдулатив Алкана.\"Обявихме началото на трета интифада, за да продължат протестите с надеждата САЩ да отмени своето решение. В сектор Газа протестите се увеличават. Това е трета интифада\", заяви Алкана.Той обеща нов \"Ден на гнева\" срещу решението на Америка. \"Протестите ще продължават и на Западния бряг на река Йордан, и в сектора Газа, и в Йерусалим. Протестираме срещу признанието от Америка на Йерусалим за столица на Израел. Смятаме че това е столицата на Палестина. Надяваме се, че протестите ще се развиват още и още\", заяви прессекретарят.Американският президент Доналд Тръмп на 6 декември обяви за признаването на Йерусалим за столица на Израел и подписа закон за преместването на американското посолство в Тел Авив. Това доведе до масови протести на палестинците, което достигна пик на 8 декември - \"Денят на гнева\", когато при безредици пострадаха над 250 души.Първата интифада е въстанието на палестинците през 1987-1991 г. срещу израелската окупация на териториите, завладени през Шестдневната война от 1967 г. Резултатът от това е създаването на Палестинската автономна власт през 1994 г.Втората интифада започна през 2000 г., след като израелският премиер Ариел Шарон и неговите поддръжници посетиха Храма на хълма. Тогава интензивността на нтифадата започна да намалява, но ситуацията в зоната на палестинско-израелския конфликт все още е нестабилна.Припомняме, \"Хамас\" е акроним за Ха̀ракат ал-Мука̀ууама ал-Исла:мѝйя (на арабски: Ислямско движение за съпротива. На арабски означава стремеж, устрем. Това е палестинска паравоенна и политическа организация.Основана е от Ахмед Ясин и Мухаммед Таха в края на 1987 г. като издънка на Мюсюлманското братство. Базата на Хамас е в ивицата Газа, но организацията води операции и на Западния бряг. Хамас е смятана за терористична организация от САЩ, Израел и Европейския съюз. Голяма част от населението на Палестина подкрепя движението за съпротива.", "date": "2017.12.12", "title": "От \"Хамас\" обявиха началото на трета интифада"}
{"url": "https://news.bg/health/lekari-ne-sme-prestapnitsi.html", "text": "В началото на декември държавата чрез прокуратурата, полицията и МЗ направиха на нас, лекарите поредния подарък, вероятно по случай наближаващите коледни и новогодишни празници.Това се посочва в съобщение до медиите от Столичната организация на Българския лекарски съюз (БЛС).Отново хиляди български лекари бяха обвинени в престъпление - този път в участие в схема за незаконен паралелен износ на лекарства. Конкретни имена и обвинения няма, посочен бе само \"директор на голяма държавна болница, заловен с кашон с лекарства за \"милиони левове\". При акцията, както първо бе съобщено, били арестувани 20 души, задържани 7. В крайна сметка обявиха, че обвинения ще бъдат повдигнати на четирима.Единственото име, оповестено публично, е на основния организатор на схемата - Амир Мохамед. Бизнесмен и магистър - фармацевт, който от 2011 г. е лишен от право да упражнява професията си, тъй като е бил уличен в източване на ДДС ( но не е осъден .)Други имена не бяха съобщени, но говоренето продължи : в схемата имало \"хиляди участвали лекари\". Тъй като тази новина остаря, бе раздухан друг скандал. Оказа се, че причината за лошото финансово състояние на големите държавни болници, са малки частни болници, които, като кърлежи изсмукват кръвта им. Бяха дадени като пример болниците във Враца и Ловеч, а зам. министър Пенков се похвали, че МЗ не е допуснало частни структури на територията на Русенската и Великотърновската болница.Само че с дългове са много повече държавни болници. Срамежливи изказвания от години за недофинансираните клинични пътеки, без никакъв опит нещо да се промени в бюджета на НЗОК за 2018 г. Постоянно се повтаря мантрата, че болниците са прекалено много, като в същото време се премълчава, че пациентите са си все толкова.От ляво- вопли за пререгистриране на лечебните заведения от търговски дружества, в нещо, което още не е ясно. Вероятно връщане към бюджетната система и ликвидиране на частните болници.Жадната за сензации аудитория гълта всичко като топъл хляб. Вече има изработен устойчив условен рефлекс, който веднага се задейства. В резултат - агресията към медици и медицински сестри постоянно расте.Когато се очакват напрежение и сътресения в държавата и системата на здравеопазването, превантивно се изваждат от ръкава лошите лекари. Ще видим какво още ни очаква. Само да напомним, че имаше едни престъпници от Горна Оряховица. Пускаха ни СРС та в парламента, министър Константинов (акушер гинеколог), също се вживя в ролята на обвинител, хващаше за главата пред камерите. В съда балонът на обвинението се спука, държавата беше осъдена в Страсбург, но медиите удобно подминаха развитието на случая.Младите лекари си тръгват от България, като една от основните причини е лошото отношение към професията. Средната възраст на работещите в сферата на здравеопазване постоянно пълзи нагоре. Има работещи колеги над 70-75 годишна възраст.Тези, от които нещо зависи, нехаят. Те не се лекуват като простосмъртните. А простосмъртните одобряват, гласно или негласно, разбирайки или не, че от това зависи живота им.Само една телевизия срамежливо съобщи, че между седемте, които ще бъдат обвинени, няма лекар. Очакваме извинение от тези, които гръмко обявиха от телевизионния екран, че \"хиляди лекари\" са участвали в схемата. И от медиите и авторите които с удоволствие тиражираха отново тезата за \"лошите, корумпирани и безсъвестни\" лекари, искат от БЛС.", "date": "2017.12.12", "title": "Лекари: Не сме престъпници"}
{"url": "https://news.bg/regions/protest-na-studenti-v-blagoevgrad.html", "text": "Няколкостотин студенти от ЮЗУ в Благоевград блокираха тази вечер кръстовището между улиците \"Славянска\" и \"Дойран\", където днес загина 19-годишно момиче.Движението в района беше блокирано за около час. Младежите заявиха, че ще протестират отново с искане кръстовището да бъде обезопасено.По-рано състуденти на Фатиме Колешова от курса за медицински сестри в Югозападния университет \"Неофит Рилски\" положиха цветя на пешеходната пътека.Днес момичето беше блъснато от камион, докато пресича.Кръстовището между улиците \"Славянска\" и \"Дойран\" е напълно блокирано, за сега полицията не се намесва.Студентите ще протестират докато не се постави светофар.За сряда от 7.30 ч. се готви голям протест, в който ще участват и граждани, които се организират в социалните мрежи.Студентите, участващи в мълчаливия протест-бдение, осеяха пешеходната пътека-лобно място с цветя, свещи и снимки на загиналата им колежка.", "date": "2017.12.12", "title": "Протест на студенти в Благоевград"}
{"url": "https://news.bg/crime/konstitutsionniyat-sad-shte-gleda-ostavkata-na-delyan-dobrev.html", "text": "Конституционният съд допусна за разглеждане делото за оставката на депутата от ГЕРБ Делян Добрев. Производството беше образувано по искане на БСП с аргумент, че Народното събрание няма право да вземе решение против волята на народния представител, предаде БНР.С мотив, че Конституционният съд не може да спестява контрола върху действията на парламента заради собственото му виновно поведение, докладчикът по делото Константин Пенчев е успял да убеди повечето съдии да допуснат делото за разглеждане.На особено мнение са останали професор Цанка Цанкова и Гроздан Илиев, които смятат, че няма как Конституционният съд да се произнася за решение, което не е обнародвано.", "date": "2017.12.12", "title": "Конституционният съд ще гледа оставката на Делян Добрев"}
