{"url": "https://news.bg/politics/lyubcho-georgievski-ne-razbiram-antibalgarizma-na-vmro.html", "text": "Бившият премиер на Македония в периода 1998-2002 г. Любчо Георгиевски призна, че не разбира антибългарските настроения на партията ВМРО-ДПМНЕ, на която той е бил председател. В предаването \"Панорама\" по БНТ той посочи, че в ръководството на партията е имало няколко души, които не само че са се декларирали като големи приятели на България, но и са се самоопределяли като българи.По въпроса с признаването на Македонската църква той определи като добра първа стъпка решението на българския Свети синод, но призова за конкретен завършек.Любчо Георгиевски похвали българския Свети синод за решението му да ходатайства за уреждането на статута на Македонската православна църква и изрази задоволство, че мнозина интелектуалци и духовници в България са подкрепили идеята. Той обаче изрази недоумението си защо БПЦ мълчи, че Сръбската църква ѝ е отнела изконно нейни епархии.\"Знае се, че сърбите купуват юрисдикцията си от Константинопол на трите гръцки епархии. Петима от българските митрополити са изгонени от Македония и стотици български свещеници са убити и изтезавани в този период. За какви канони си говорим?\" - запита Георгиевски.Той подчерта, че Сръбската църква се бори за статуквото Македония да остане под духовната ѝ опека, но изрази разбиране, че промяната ще е дълъг процес.\"Да не забравяме, че Сръбската православна църква е гнездо на най-големите сръбски националисти. Сръбската политика признава македонската държава и език, но Църквата казва, че в Македония живеят сърби.\" - посочи експремиерът на югозападната ни съседка.Любчо Георгиевски подчерта, че пътят на Македония е напред и че страната няма какво да дели с никого.Георгиевски заяви,че според него договорът за добросъседство отваря врати, които дълго време са били затворени. Той призна, че от неговото оттегляне през 2002, отношенията между България и Македония са били \"леко замръзнали\", отчасти заради войната.Той призна, че общите моменти в българската и македонската история са му неясни и се обяви за съсредоточаване не върху миналото, а върху бъдещето. Експремиерът на Македония шеговито допълни, че се опасява да обсъжда въпроса в България, за да не го обявят за предател в страната му.. \"Нека се решат историческите проблеми, но ми е по-важно да се решат проблемите на бъдещето.\" - добави Георгиевски.Той се обяви за по-тесни икономически и културни отношения с България, като даде пример с отварянето на нови гранични пунктове и излъчването на български телевизии в Македония.Любчо Георгиевски подчерта, че според него бъдещето на Македония е в ЕС и НАТО.", "date": "2017.12.01", "title": "Любчо Георгиевски: Не разбирам антибългаризма на ВМРО"}
{"url": "https://news.bg/tech/tesla-pusna-nay-golyamata-bateriya-v-sveta.html", "text": "Най-голямата литиево-йонна батерия в света е започнала да доставя енергия в електрическата мрежа в Южна Австралия, съобщи БиБиСи.Официално батерията, която предприемачът и шеф на Тесла Илън Мъск построи в Южна Австралия, беше активирана днес. Тя е с мощност 100 мегавата и капацитет 129 мегаватчаса.Всъщност батерията е започнала да доставя енергия в мрежата от вчера заради по-голямото търсене, породено от горещините в района.Припомняме, регионът на Южна Австралия беше засегнат от безпрецедентна буря, която разруши голяма част от електроснабдителната мрежа. Тогава хиляди останаха без електричество.През месец март тази година милиардерът Илън Мъск предложи да помогне като изгради най-мощната батерия, която е виждана до сега. За целта Мъск сключи облог - той каза, че ще изгради батерията само за 100 дни. В противен случай съоръжението щеше бъде безплатно за Канбера.Най-голямата батерия ще предотврати повторение на инцидента от миналата година. Самият Мъск описа батерията като три пъти по-мощна от следващата по големина батерия в света.Батерията е изградена в Джеймстаун, 230 километра северно от Аделаиде. Тя действа заедно с ферма с вятърни турбини на френската компания за възобновяема енергия Neoen.", "date": "2017.12.01", "title": "Тесла пусна най-голямата батерия в света"}
{"url": "https://news.bg/world/nameriha-bomba-na-koleden-bazar-v-germaniya.html", "text": "Германската полиция е използвала контролирана експлозия за унижоването на взривно устройство, намерено в пакет в центъра на Потсдам, съобщава полицията на града, цитирана от БиБиСи.Полиция по-рано евакуира коледния базар в немския град Потсдам, близо до Берлин, за разследване на подозрителен предмет, съобщава местната полиция в Туитър, цитирана и от \"Ройтерс\".Полицията съобщава, че са изпратени специални части за проверка обекта, който е описан от вестник Potsdamer Neueste Nachrichten като пакет с размери 40 на 50 см доставен в аптека близо до базара.", "date": "2017.12.01", "title": "Намериха бомба на Коледен базар в Германия"}
{"url": "https://news.bg/regions/rekata-v-malo-buchino-prelya.html", "text": "Реката в село Мало Бучино е преляла.Кметът на София Йорданка Фандъкова в момента е на място в селото, за да инспектира действията по предотвратяването на по-сериозни щети.Екипи на Дирекция \"Аварийна помощ и превенция\" и пожарната вече работят на място по отстраняването на проблема. Очаква се доставянето на допълнителна техника, с помощта на която ще се навлезе в руслото на реката.Стана ясно и че прелялата река в Мало Бучино е заляла и мост, намиращ се в района. Няколко къщи също са били залети от водата, което е наложило един жител да бъде евакуиран.Очакванията на специалистите са положението да се влошава, съобщи bTV.В Берковица също се опасяват, че в района може да се стигне до бедствие като това от преди три години, когато . На мястото така и не се изгради подпорна стена. За последното денонощие в района на Берковица са се излели около 40 литра на квадратен метър, което е около една трета от прогнозираното количество за целия месец декември. Много вода има и от обилното снеготопене. ", "date": "2017.12.01", "title": "Реката в Мало Бучино преля"}
{"url": "https://news.bg/int-politics/rusiya-nareche-zaplahata-na-sasht-da-unishtozhi-severna-koreya-kravozhadna-tirada.html", "text": "Външният министър на Русия Сергей Лавров обяви, че заплахата на САЩ да унищожи Северна Корея в случай на война била \"кръвожадна тирада\" и че военни действия срещу Пхенян ще бъдат голяма грешка, съобщават руските новинарски агенции.Говорейки по време на посещение в италианската столица Рим, Лавров категорично осъди коментарите, направени от американския посланик в ООН Ники Хейли, която по-рано тази седмица предупреди държавното ръководство на Северна Корея, че тя ще бъде \"напълно унищожена\", ако предизвика война, след като Пхенян извърши изпитание на най-модерната си балистична ракета, поставяйки континенталната част на САЩ в обсега на оръжието.\"Ако някой действително иска да използва сила да, както американският представител в ООН се изрази, унищожи Северна Корея ... тогава аз смятам, че това е игра с огъня и голяма грешка\", подчерта Лавров.Той нарече речта на Хейли за Северна Корея, която тя направи по време на извънредното заседание на Съвета за сигурност на ООН, \"действително кръвожадна тирада\".\"Ние ще направим всичко, за да гарантираме, че (използването на сила) няма да се случи, за да се реши проблемът само с мирни и политико-дипломатически средства\", предупреди Лавров.", "date": "2017.12.01", "title": "Русия нарече заплахата на САЩ да унищожи Северна Корея \"кръвожадна тирада\""}
{"url": "https://news.bg/society/uchenitsi-i-uchiteli-blokiraha-krastovishte-v-burgas.html", "text": "Стотици ученици и учители от гимназията по туризъм в Бургас излязоха на протест срещу войната по пътищата. Учениците блокираха за кратко оживено кръстовище, намиращо се в близост до училището.Проявата на учениците и учителите е в памет на съученика им Костадин Джардов, който беше  на пътя Бургас - Созопол на 20 ноември.Учениците развяха плакати \"Спазвай правилата , спаси дете! Намалете скоростта\", \"Спрете войната по пътищата\", \"Тук пресичат и вашите деца\".\"Искаме да спре войната по пътищата! ! Искаме да помолим да бъде направена пасарелка на това място, защото е много опасно\", заявиха учениците.Кръстовището, което блокираха учениците, се намира на едно от най-натоварените места в града - в района има 3 учебни заведения, където учат над 2 500 ученици. \"Нашите деца всеки ден пресичат тук, по няколко пъти. Искаме районът да е безопасен за тях\", заяви пред БНР Светла Тодорова - класен ръководител на загиналия Костадин.Протестът, който спря движението по улиците Дунав и Стефан Стамболов, продължи 10 минути. При пълно мълчание децата застанаха на четирите на пешеходните пътеки, а съучениците на Костадин пуснаха бели балони в негова памет.", "date": "2017.12.01", "title": "Ученици и учители блокираха кръстовище в Бургас"}
{"url": "https://news.bg/regions/v-17-oblasti-vali-dazhd-vnimatelno-po-patishtata.html", "text": "Информация за състоянието на републиканските пътища към 17:30 ч. за 01.12.2017 г. Температурите са в интервала от +3° до +18°. Времето над страната е предимно облачно. Слаб до силен вятър духа в областите Бургас, Варна, Велико Търново, Габрово, Кърджали, Ловеч, Монтана, Пазарджик, Перник, Разград, Силистра, Смолян, Търговище, Хасково, Шумен, Ямбол.Дъжд вали в областите Благоевград, Видин, Враца, Габрово, Кюстендил, Кърджали, Ловеч, Монтана, Пазарджик, Перник, Плевен, Разград, Русе, Силистра, Сливен, Смолян, София, както и в района на проход \"Република\", Студенец /обл. Пловдив/, Попово и Антоново /обл. Търговище/.Пътните настилки в страната са предимно мокри.Ограничена видимост поради мъгла:- до 50 м в района на Бистрица /обл. София/- до 100 м в района на проход \"Шипка\", Бистрица /обл. София/, Антоново /обл. Търговище/.Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.няма ограничения.няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Троянски\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път ІІІ-514: Движението по път ІІІ-514 Г. Оряховица - Арбанаси - В. Търново в участъка от км 46+485 до км 48+830 е ограничено, поради ремонтни дейности .Обходен маршрут: път VTR 1014 Арбанаси - Шереметя, път І-4 Шереметя - В. Търново и обратно. Срок до 20.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 05.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.01", "title": "В 17 области вали дъжд - внимателно по пътищата"}
{"url": "https://news.bg/regions/samneniya-za-zamarsyavane-na-reka-bistritsa-v-kyustendilsko.html", "text": "Кметът на село Соволяно, област Кюстендил, алармира, че река Бистрица, която минава през селото, е придобила тъмнокафяв цвят. По думите на кмета Пламен Илиев на места цветът на реката бил дори черен.На мястото е изпратен екип на противопожарната служба. За съмненията за замърсяване е уведомена и Регионалната инспекция по околната среда и водите. Проби от реката все още не са взети, предаде БНР.По принцип жителите на селото използват вода от кладенци, които се намират на не повече от 20 метра от самата река. За сега обаче питейната вода в селото не е видимо замърсена.Работата по случая продължава.", "date": "2017.12.01", "title": "Съмнения за замърсяване на река Бистрица в Кюстендилско"}
{"url": "https://news.bg/int-politics/pravitelstvo-i-opozitsiya-na-siriya-v-ostar-konflikt-na-mirnite-pregovori-v-zheneva.html", "text": "Ръководителят на правителствената делегация на Сирия на мирните преговори в Женева разкритикува остро опозицията заради комюнике, в което тя заявява, че нейната крайна цел е президентът Башар ал Асад да бъде отстранен от властта, съобщава \"Асошиейтед прес\".Говорейки пред журналисти, Башар Джафари коментира, че екипът му ще напусне швейцарския град утре. По думите му, Дамаск ще реши във вторник дали делегацията ще се върне, за да възобнови участието си в преговорите.Специалният пратеник на ООН за Сирия Стефан де Мистура уточни вчера, че настоящият кръг от мирни преговори за Сирия ще продължи до 15 декември.Ала Джафари подчерта днес, че не може да има напредък, докато опозицията настоява на своето т. нар. комюнике \"Рияд 2\", което той определи като \"провокативно и безотговорно\".Той каза, че комюникето не е взело предвид реалността на място в разкъсаната от война страна, която се е променила през последните две години в полза на правителството.", "date": "2017.12.01", "title": "Правителство и опозиция на Сирия в остър конфликт на мирните преговори в Женева"}
{"url": "https://news.bg/politics/boyko-borisov-uveryava-che-ima-pari-za-zografskiya-manastir.html", "text": "Министър-председателят Бойко Борисов заяви, че пари за Зографския манастир ще има.Премиерът заяви, че е разговарял с Негово Светейшество патриарх Неофит. По време на разговора Борисов е уверил патриарха, че на редовното заседание в сряда, 6 декември, този проблем ще бъде обсъден.По думите на премиера на заседанието Министерският съвет, в присъствието на игумена на Зографската света обител архимандрит Амвросий, ще отпусне необходимите средства за ремонта на южното крило на манастира \"Свети Георги Зограф\" в Атон.Всякакви спекулации по темата от страна на БСП са злонамерени и неверни. \"За делата има кой да ни съди\", допълни Борисов.\"Колегите от БСП се опитват от всяко нещо да направят скандал и да прозвучи едва ли не, че правителството, което оглавявам аз, не дава пари за Зографския манастир и за \"Александър Невски\", заяви Борисов и допълни, че това е \"абсолютна глупост\".\"За \"Александър Невски\" пак повтарям - това е много сложен проект. Патриарха прекрасно знае, и Синодът знае, че трябва да се направи детайлна оценка на основите, на покрива, и чак тогава ще знаеме 15, 16 или 20 милиона ще струва. Това ще струва много пари да се оправи \"Ал. Невски\", но аз съм им ги обещал, правителството ги е обещало и щом станем готови, тогава ще бъдат на тяхно разположение.\"", "date": "2017.12.01", "title": "Бойко Борисов уверява, че има пари за Зографския манастир"}
{"url": "https://news.bg/int-politics/tilarsan-opredeli-za-smeshni-tvardeniyata-che-shte-bade-smenen.html", "text": "Държавният секретар на САЩ Рекс Тилърсън коментира вчерашна информация в две медии, според които администрацията на Тръмп планира да го замени с директора на ЦРУ Майк Помпео. Тилърсън нарече твърденията \"смешни\", а Белият дом отрече такива твърдения, съобщава \"Ройтерс\".\"Ню Йорк Таймс\" и \"Венити феър\" вчера написаха, че смяната на Тилърсън може да се осъществи през следващите няколко седмици, докато разузнавателната агенция ще бъде ръководена от сенатор Том Котън като част от план, разработен от началника на канцеларията на Белия дом Джон Кели.Информациите за рокадата идват, след като NBC написа през октомври, че Тилърсън обмисля да напусне поста и на фона на нарастващото напрежение между бившия изпълнителен директор на петролната корпорация Exxon Mobil и главнокомандващия на САЩ (Тръмп).По-рано днес, германският външен министър Зигмар Габриел коментира пред репортери, че няма информация Белият дом да планира да замени Тилърсън, като отбелязва, че вече е насрочил друга среща с Тилърсън за следващата седмица. ", "date": "2017.12.01", "title": "Тилърсън определи за смешни твърденията, че ще бъде сменен "}
{"url": "https://news.bg/int-economics/otkriha-ogromno-petrolno-nahodishte-v-kitay.html", "text": "Откриха огромно петролно находище в Китай, съобщи money.bg.От петролно-газовият гинант PetroChina са заявили, че са открили едно от най-големите петролни находища в света. Находището се намира в Синцзян - Уйгурския автономен район на Китай.Новината беше разпространена по-рано днес от Агенция \"Синхуа\". Според информацията става дума за находище с обем 1.24 милиарда тона.По думите на представителя на компанията Xinjiang Oilfield (регионално поделение на PetroChina) Тан Юн, находището се намира в Джунгарския басейн, в района на езерото Ма.\"Към настоящия момент са открити и изследвани геологически запаси от петрол с обем от порядъка на 1.24 млрд. тона, от които 520 милиона тона са доказани\", обясни Юн.По данни на специалиста намерените запаси са по-значителни от смятаните за много големи находища Хемлок в Аляска, САЩ и бразилския петролно-газов басейн Кампус в акваторията на Атлантическия океан.Геологически проучвания се провеждат в района на езерото Ма от 90-години на миналия век. Но, както отбелязва \"Синхуа\", работата бе усложнена от липсата у китайските компании на съвременни технологии.Откритото огромно петролно находище открива големи перспективи пред проучвателните работи в региона. Получените резултати и данните от геологическите изследвания свидетелстват, че в района около езерото Ма има потенциални условия за откриване на най-малко още едно находище с обем над 1 милиард тона, отбелязва Тан Юн.Към настоящия момент най-голямото по запаси в Китай е Дацинскиото петролно-газово находище в северно-източната провинция Хеейлунцзян. То е открито през 1959 година, като запасите от суровината в него се оценяват на около 5,7 милиарда тона.", "date": "2017.12.01", "title": "Откриха огромно петролно находище в Китай"}
{"url": "https://news.bg/politics/pusnaha-sayta-na-balgarskoto-predsedatelstvo.html", "text": "Сайтът на Българското председателство на Съвета на ЕС 2018 вече е онлайн на адрес Тъй като кирилицата е третата официална азбука в Европейския съюз, порталът на председателството е и на адрес ес2018бг.бг, запазен съвместно с Министерството на транспорта, информационните технологии и съобщенията.Страницата е на четири езика - български, английски, френски и немски, и е съобразена с нуждите на хората с увреждания.Порталът е изграден от \"Информационно обслужване\" АД е и по изискванията на Генералния секретариат на Съвета на ЕС. Цената на проекта е 69 900 лв. без ДДС.Това е подготвителната версия на сайта. Той ще стане официална страница на председателството от 1 януари 2018 година, когато България поема поста от Естония. Порталът ще бъде основният източник на информация, свързана с Председателството, предназначена за журналисти, широката общественост, както и за практикуващи специалисти и експерти.Специално място на него е отделено за събитията от календара на Председателството. Страницата ще осъществява и връзката с акредитационната система, през която ще се регистрират делегатите и журналистите за събитията от високо ниво.Сайтът ще дава възможност да се гледат пряко или на запис откритите дебати чрез лайвстрийминг. Достъпът до него ще бъде свободен, както и до всички публикувани статии, документи, прессъобщения, снимки и видеа. Към портала е разработено и мобилно приложение.Сайтът на Министерството за Българското председателство на Съвета на ЕС 2018 вече е на адрес ", "date": "2017.12.01", "title": "Пуснаха сайта на Българското председателство "}
{"url": "https://news.bg/int-politics/evropeyskata-zelena-partiya-vidya-zaplaha-v-aets-kozloduy.html", "text": "Българските власти трябва да действат, за да осигурят сигуростта на АЕЦ \"Козлодуй\". Атомната електроцентрала АЕЦ \"Козлодуй\" е , съобщават до медиите от Конгреса на Европейската зелена партия в Карлщад., коментират те.Румънската Зелена партия заявява, че България е решила да продължи с доживотно разширяване на реакторите в блокове 5 и 6 без публична информация и дебати и не взема под внимание искането на румънските власти за цялостен доклад за оценка на въздействието върху околната среда., кометират Зелените.Те обясняват, че в съобщението на България за разширяването на реактор 5 се посочва, че няма риск от трансгранично въздействие между Румъния и България, като това твърдение не е подкрепено от никакви доказателства. Последните данни за оценка на риска от сеизмична активност сочат към \"вероятен\" тежък инцидент. Екстремни земетресения периодично са засягали района на Козлодуй: 1908 г. (магнитуд 7.1 по Рихтер), 1940 г. (магнитуд 7.7), 1977 г. (магнитуд 7.4), 1986 г. (магнитуд 7.1), 30 и 31 май 1990 г. (магнитуд 6.9 и 6.4)., смятат европейските зелени.Допълват, че е \"необходима е незабавна международна подкрепа и натиск върху българските и румънските власти за пълно зачитане на европейските конвенции от Еспоо и Орхус въз основа на тези опасения по отношение на риска, който АЕЦ \"Козлодуй\" представлява за местното население. Тези действия получават пълна подкрепа от румънската Зелена партия, българската партия Зелените, коалицията \"Свободен от ядрена енергия Дунавски регион\" във Виена, както и други големи НПО в Румъния и България.\"Комитетът на Европейската зелена партия призовава българските власти да осигурят сигурността на АЕЦ \"Козлодуй\", като приемат исканията за пълен доклад за оценка на въздействието върху околната среда (ОВОС).", "date": "2017.12.01", "title": "Европейската зелена партия видя заплаха в АЕЦ \"Козлодуй\""}
{"url": "https://news.bg/crime/politsiyata-izdirva-28-godishna-zhena.html", "text": "Полицията издирва 28-годишната Полина Стефанова Попска.Младата жена е висока около 168 см, с дълга кестенява коса и зелени очи. В деня на излизането й от дома е била облечена със сиво палто,рокля в черно и жълто, обута с боти. Гражданите, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.01", "title": "Полицията издирва 28-годишна жена"}
{"url": "https://news.bg/politics/stanishev-postavya-vaprosa-za-chlenstvoto-ni-v-shengen-pred-ep.html", "text": "Членството на България и Румъния в Шенген ще бъде обсъдено в Европейския парламент на 13 декември по инициатива на лидера на ПЕС Сергей Станишев.\"Изминаха почти 7 години, откакто България и Румъния изпълниха критериите за членство в Шенгенското пространство. Неприемането на двете държави е двоен стандарт и руши основните европейски ценности. България и Румъния трябва да имат активна позиция във всички европейски формати и да остояват приемането си в Шенген. Затова инициирах дебат в Европейския парламент, който ще се проведе на 13 декември и ще бъде още една възможност да заявим политическата си воля и готовност като държави.\" - коментира Станишев преди началото на заседанието на Съвета на ПЕС в португалската столица Лисабон.По думите му, този дебат ще даде възможност въпросът отново да бъде поставен на вниманието на европейските лидери по време на предстоящото заседание на ЕП на 14 декември.\"Благодаря на Джани Питела и на колегите ми от парламентарната група на социалистите и демократите за подкрепата да внесем тази точка в дневния ред на Европарламента. Разчитам на общите усилия на всички български институции и на българските евродепутати в дебата, за да се чуе, че това е една огромна несправедливост. Вече имам проведени разговори с колегите ни от Румъния и Хърватия, на която също предстои влизане в Шенген. Днес ще поставя въпроса и на неформалната среща на левите премиери в рамките на Съвета на ПЕС в Лисабон. Нужна е подкрепа на всички нива и затова предложих на Корнелия Нинова и тя се ангажира БСП да инициира декларация и на българското Народно събрание по въпроса.\" - добави лидерът на ПЕС.\"На 13 декември в ЕП социалистите и демократите ще предизвикат обща дискусия за влизането на България в Шенген, а ние ще направим същото в българския парламент, като ще внесем проект за обща декларация и се надявам всички колеги от другите парламентарни групи да я подкрепят, защото това е националният интерес на България.\" - заяви то своя страна Крнелия Нинова, която също е в Лисабон.Очаква се на двудневното заседание на Съвета на европейските социалисти да бъдат приети резолюции за бъдещето на Европа и за правилата за избор на общия кандидат на левицата за евроизборите през 2018 г.", "date": "2017.12.01", "title": "Станишев поставя въпроса за членството ни в Шенген пред ЕП "}
{"url": "https://news.bg/regions/pik-na-valezhite-tazi-nosht-v-rayonite-na-yugozapadna-balgariya-i-rodopite.html", "text": "Количествата на валежите днес са малко по-ниски. Очаква се през тази нощ те да стигнат своя пик в районите на Югозападна България и Родопите. През идните дни: в неделя валежите ще са основно в Родопите, в понеделник, ще е топло, но ще започне да нахлува по-студен въздух от северозапад, но валежите ще се успокоят. В понеделник в планините ще вали сняг над 1700 м. Вятърът стихва още днес - обобщи накратко метеорологичната прогноза директорът на НИМХ - БАН проф. д-р Христомир Брънзов.В България няма критична или извънредна ситуация след обилните валежи. Това съобщиха на извънреден брифинг в МВР след заседание на Националния щаб министърът на вътрешните работи Валентин Радев, на енергетиката Теменужка Петкова, на околната среда и водите Нено Димов, зам.-министърът на земеделието и храните Атанас Добрев, кметът на София Йорданка Фандъкова, главният секретар на МВР главен комисар Младен Маринов, директорът на ГД \"Национална полиция\" главен комисар Христо Терзийски, директорът на СДВР старши комисар Ивайло Иванов.Директорът на ГД \"Пожарна безопасност и защита на населението гл. комисар Николай Николов представи информация за ситуацията днес. \"Прогнозата се сбъдна, валежите са обилни и заедно със снеготопенето предизвикаха усложняване на обстановката. За радост, никъде на територията на страната няма критична ситуация. На територията на областите Благоевград, Перник и Кюстендил има спорадично излизане на по-малките реки от коритата, които не представляват опасност за хората и имуществото. В областите Пловдив, Хасково, Пазарджик и Кърджали няма регистрирани произшествия. Разпореденото наблюдение на критичните точки и язовирните стени продължава и през нощта и стриктно се следи за изпълнението. Предвид прогнозите ще дадем указания за повишаване на готовността в няколко общини - Златоград, Крумовград и Елхово\", обясни той.Кметът на София Йорданка Фандъкова обобщи данните за столицата: \"най-силни бяха дъждовете в южните и западните райони на София и паралелно с обилното снеготопене имахме критични моменти и участъци. Сигналите са общо 44 - повечето за образували се завирявания. Екипите реагираха за почистване на шахти и отводняване. Две къщи в Мало Бучино са наводнени заради излизане на реката от коритото, но с помощта на тежка техника екипите на пожарната са се справили вече със ситуацията, продължава отводняването на къщите, като жена от единия имот е била изведена. Повишени са нивата на реките в тези райони на София.\"\"Кметовете и в Иваняне, Връбница и в район Сердика продължават наблюдението след като през деня нивата на реките се повишиха, но вече нивата са спаднали. 10 екипа на аварийното звено на общината и Столичният инспекторат приемат и отработват сигнали и са в непрекъсната координация със СДВР и екипите на пожарната\", допълни Фандъкова\"Във връзка с обстановката по поречието на р. Искър и малките реки, които се вливат в нея уточнихме мерки къде да бъдат подсилени екипите и да бъде преместена техника - особено в тесните участъци и на местата, където преди време е имало наводнения, за да сме готови ако нивата продължават да се вдигат\", поясни министър Радев.\"Електроенергийната система на страната е стабилна, в рамките на електроенергийния системен оператор няма аварии. По отношение на трите електроразпределителни предприятия на територията на страната - има епизодични проблеми с електрозахранването на общо 14 000 клиенти на ЧЕЗ в областите Кюстендил, София и Благоевград, като 40 екипа работят за отстраняване на повредите до няколко часа. Енергийната система е стабилна - на територията на Енерго Про и EVN няма населени места без ел.захранване. Тъй като НЕК стопанисва най-големите комплексни язовири в страната, важно е да съобщим, че те са в необходимата кондиция и свободният им обем е над 30%.\", съобщи министър на енергетиката Теменужка Петкова.Нормална е пътно-транспортната обстановка в страната към момента. Затворен е единствено пътят Велинград- Септември за извършване на оглед след пътен инцидент. Две са тежките произшествия през последните часове - на територията на областите Велико Търново и Враца, като причините за тях най-вероятно не са свързани с метеорологичната обстановка. Директорът на ГД \"Национална полиция\" гл. комисар Христо Терзийски призова водачите да шофират с повишено внимание и съобразена с обстановката на пътя скорост.Няколко са армейските формирования, които имат готовност да оказват помощ на населението във връзка с усложнената обстановка - те са на територията на Благоевград, Смолян, Хасково, София и област София. По решение на Националния щаб и със заповед на министъра на отбраната командирите по места са в тясна връзка с областните и общинските управи и са в готовност за оказване на помощ.Военно-полицейски сили и ВМА също имат готовност за реакция в помощ за хората в застрашените места в случай на нужда, съобщи бригаден ген. Иван Ортомаров, директор на Дирекция \"Операции и подготовка\" в МО.", "date": "2017.12.01", "title": "Пик на валежите тази нощ в районите на Югозападна България и Родопите"}
{"url": "https://news.bg/crime/identifitsiraha-mazha-otkrit-v-moreto-kray-pristanishte-burgas.html", "text": "Идентифицираха откритото тяло в морето край Бургас от тази сутрин. Трупът е открит около 9.00 часа в морето близо до трето корабно място на Пристанище - Бургас, съобщиха от полицията в града.Тялото е на 61-годишния Янко У. Той е бил част от екипажа на моторен влекач \"Европа\" и е бил нощна смяна на работа.Трупът е изваден от водата от служители на \"Гранична полиция\". Тялото е откарано за аутопсия. Изясняват причината за инцидента.", "date": "2017.12.01", "title": "Идентифицираха мъжа, открит в морето край пристанище Бургас"}
{"url": "https://news.bg/regions/dondukov-sled-remonta-edin-gyol-za-7-miliona-leva.html", "text": "\"7 милиона лева за един гьол.\" По този начин столичният общински съветник от РБ и активист Иво Божков коментира ремонта на емблематичния булевард \"Княз А. Дондуков\".В пост в социалните мрежи Божков разпространи кадри, показващи състоянието на току-що ремонтирания булевард след първия дъжд от пускането му в експлоатация. На снимките се вижда как на булеварда се образуват големи локви точно на пешеходна пътека, което прави минаването по пешеходната пътека на практика невъзможно. Това отново навява темата за качеството на ремонтите в столицата и нуждата от \"ремонт на ремонта\". \"\", сподели иронично общинският съветник.Божков също така пожела успех на жителите на столичния квартал \"Оборище\", които \"ще могат да доразвият плувните си способности за 2018, когато София ще бъде европейска столица на спорта\".\"Успех съседи, дълбочината на плувните съоражения на места е достатъчна, за да не виждате дъното (на улицата, не на положението)\", допълни общинският съветник.Припомняме,  на 17 ноември движението по бул. \"Дондуков\" беше възстановено. Ремонтът на емблематичния столичен булевард се превърна в една от най-обсъжданите теми във връзка с ремонтите в София. Първоначално дебатите започнаха относно това  и .Остри реакции бяха предизвикани и от начина на ремонтиране на булеварда - столичани скочиха, че  не се поставят по съвременна технология.По-късно членове на Общинския съвет в София поискаха договорът с фирмата изпълнител на ремонтните дейности да бъде прекратен, защото ремонтът не е качествен. Това предизвика серия от коментари за т. нар. \"\" в Столична община, което според мнозина става тенденция.В началото на месец ноември майстори отново започнаха да пренареждат паветата по булевард в частта между улиците \"Бачо Киро\" и \"Будапеща\". Само за няколко седмици на експлоатация, паважната настилка в района отново се беше разместила.Проблемът с паветата стана повод и за неочакван подарък, които председателят на групата на БСП в СОС Калоян Паргов поднесе на кмета на СО . Паргов подари на Фандъкова , който да послужи на кмета и работниците за СО като учебник за това как да се наредят правилно паветата по \"Дондуков\".Два дни по-късно бяха хвърлени и обвинения, че . Хора умишлено вадели павета от настилката, за да саботират ремонтните дейности. Саботаж в тези действия видя дори и премиера Борисов.", "date": "2017.12.01", "title": "\"Дондуков\" след ремонта - един гьол за 7 милиона лева"}
{"url": "https://news.bg/int-politics/potisnichestvoto-v-ungariya-pri-orban-e-po-tezhko-otkolkoto-pri-sssr-skochi-soros.html", "text": "Унгарско-американският финансист и филантроп Джордж Сорос обяви, че потискането и репресията над опозицията от страна на правителството на унгарския премиер Виктор Орбан е по-голямо в сравнение с времената, когато Унгария беше доминирана от Съветския съюз, съобщава \"Асошиейтед прес\".Сорос заяви във видео послания, публикувани днес, че ако Орбан изгони основания от Сорос Централноевропейски университет, той ще го съхрани в изгнание и ще го върне след слизането от власт на Орбан.Орбан, който се противопоставя на миграцията, особено на мигрантите мюсюлмани, твърди, че Сорос иска да наводни Европа с мигранти. Сорос подкрепя миграцията, но твърди, че никоя страна не трябва да бъде принуждавана да ги приютява.Орбан, който за кратко следва в Оксфордския университет със стипендия на Сорос в края на 1980-те години, заяви по държавното радио, че неправителствените организации, финансирани от Сорос, се подготвят да действат като политически партии по време на предизборната кампания преди парламентарните избори през април догодина, за да помогнат за отслабването или свалянето от власт на неговото антиимиграционно правителство.", "date": "2017.12.01", "title": "Потисничеството в Унгария при Орбан е по-тежко отколкото при СССР, скочи Сорос "}
{"url": "https://news.bg/entertainment/32-kadara-ot-zhivota-na-stefan-danailov.html", "text": "\"Следите остават\", \"Инспекторът и нощта\", \"Понеделник сутрин\", \"Князът\", \"Черните ангели\", \"Топло\", \"Иван Кондарев\", \"Търновската царица\", \"Дами канят\", сериалите \"На всеки километър\", \"Фамилията\".Това са само частици от портрета на един от най-обичаните и може би най-популярния български актьор Стефан Данаилов.С над 150 роли в киното, театъра и телевизията Данаилов празнува своя 75-и рожден ден този месец.В негова чест ще се проведат няколко събития в София, като от днес до 14 декември в в градинката пред Народен театър \"Иван Вазов\" със съдействието на Столична община и Българска национална филмотека може да бъде видяна изложбата \"Непознатите портрети на Стефан Данаилов\".32 пана припомнят участието на Стефан Данаилов в някои от най-емблематичните филми на българското кино.Снимките в изложбата са селекция на Георги Тошев. Някои от тях намериха място и в автобиографичната книга \"Романът на моя живот\", на която той е съавтор със Стефан Данаилов. Голяма част от снимките са кадри от филмовите ленти и се публикуват за първи път - предоставени са от личния архив на актьора и от Българска национална филмотека.Отбелязването на 75-годишнината на Стефан Данаилов продължава в следващите дни и в кино \"Одеон\", където през целия месец декември ще тече ретроспектива от филми, избрани от самия Стефан Данаилов. Сред тях са първите му участия в \"Следите остават\" и \"Инспекторът и нощта\", ще бъдат излъчени и хитове като \"Дами канят\" и пълната версия на екранизацията на \"Иван Кондарев\".\"\"Стефан Данаилов", "date": "2017.12.01", "title": "32 кадъра от живота на Стефан Данаилов"}
{"url": "https://news.bg/world/kosmicheski-tehnologii-upravlyavat-avtonomni-korabi.html", "text": "Генералният директор на Европейската космическа агенция ESA Ян Вьорнер подписа меморандум за намерение с \"Ролс-Ройс\", с което двете организации решават да проучат как могат да се използват космическите технологии за разработване на автономни кораби.Партньорите обединяват експертните си познания, за да анализират и въведат услуги, предоставяни в космоса, за автономно и дистанционно контролирано корабоплаване, което намалява възможността за човешка грешка и позволява на екипажите да се съсредоточат върху по-важни задачи.Планът има за цел да проучи приложенията на различни космически разработки за автономното корабоплаване, като позициониране чрез сателит, по-добра ситуационна осведоменост чрез използване на данни за наблюдение на Земята и услуги от сателит за подобрена връзка на борда.Сътрудничеството с \"Ролс-Ройс\" има за цел разработването и валидирането на нови интегрирани системи за наземни и спътникови системи, които ESA разработва от известно време в рамките на своята инициатива \"Сателити за 5G\" (S45G) , S45G има за цел разработването и демонстрирането на интегрирани 5G услуги, базирани на сателит и наземни услуги.5G-следващото поколение комуникационни услуги ще разчитат на тази хармонична интеграция на мрежите, стимулирайки сближаването на фиксираните и мобилните услуги, включително услугите на сателит. ESA подкрепя развитието на технологичната и веригата на доставките, които са необходими за обвързване на наземните и космическите услуги, като се акцентира върху транспортния сектор (морска, въздушна и земна база) и върху други пазари като обществената безопасност и медиите.Тази унифицирана пространствена и наземна услуга е това, което ще позволи функционирането на автономното корабоплаване, както и ще стимулира иновациите в бъдещите търговски морски кораби, логистиката на товарите и интелигентните пристанища.Двамата партньори си сътрудничат, за да тестват, валидират и обновяват технологиите и приложенията за свързване на спътници с кораба и брега, както и да подкрепят тестването и създаването на софтуера от изключително значение за безопасността, който ще направи самоуправляващите се кораби реални.Ян Вьорнер коментира, че \"космическите технологии осигуряват осезаеми ползи за гражданите на Европа. Партньорства, като това с \"Ролс-Ройс\", вземат решения, първоначално разработени за уникалните предизвикателства на космическата среда и ги въвеждат на Земята\".\"Космическо пространство 4.0 и инициативата \"Сателити за 5G\" позволяват и подпомагат разработването, валидирането и изпитването на продукти и приложения в различни области на морската индустрия и това партньорство ще позволи на спътниците да подпомагат корабното разузнаване, корабоплаването, логистиката на товари, морската безопасност, здравеопазването, комуникацията и на пътниците и на екипажите\", допълва Вьорнер.", "date": "2017.12.01", "title": "Космически технологии управляват автономни кораби"}
{"url": "https://news.bg/int-politics/turtsiya-poiska-aresta-na-bivsh-sluzhitel-na-tsru.html", "text": "Главният прокурор на Турция издаде заповед за арест на бившия служител на ЦРУ Греъм Фулър, съобщават турските медии.Турският прокурор обвинява Фулър, който е бивш заместник-председател на Съвета за национално разузнаване на САЩ, че има връзки с Фетхуллах Гюлен, ислямски духовник, е обвиняван от Турция за \"мозък\" на миналогодишния неуспешен преврат.В заповедта за арест Фулър е обвинен в \"опит за сваляне на правителството на Република Турция\", уточнява турският всекидневник \"Хюриет\".Гюлен живее в изгнание в САЩ.Турция твърди, че мрежата на Гюлен е дирижирала опита за преврат от военни офицери. Той отрича обвиненията.Турските власти арестуваха повече от 50 хил. души в Турция във връзка със същото разследване, включително няколко служители на американското консулство в Истанбул.Други 150 хил. души бяха уволнени или отстранени от работа в обществения и частния сектор. ", "date": "2017.12.01", "title": "Турция поиска ареста на бивш служител на ЦРУ "}
{"url": "https://news.bg/society/tazgodishnata-balgarska-koleda-e-v-podkrepa-na-spaseniya-detski-zhivot.html", "text": "Президентът Румен Радев даде началото на \"Българската Коледа\" 2017/2018 година, съобщиха от администрацията на президента. Темата на петнадесетото издание на благотворителната инициатива е: \"В подкрепа на спасения детски живот\".\"Българската Коледа ни дава вярата и усещането, че живеем в цивилизовано общество, което се крепи на хуманни ценности. Тя споява различни социални слоеве и инвестира в нашия най-голям капитал - здравето на нашите деца\". Това заяви президентът Румен Радев в УМБАЛ \"Св. Георги\" в Пловдив.Румен Радев официално обяви старта на петнадесетото издание на благотворителната инициатива \"Българската Коледа\", която се провежда под негов патронаж.\"УМБАЛ \"Св. Георги\" е едно от водещите лечебни заведения в страната, което прилага съвременна и комплексна диагностика и се развива терапевтична, преподавателска и научно-изследователска дейност. Тази болница се гордее със своите водещи специалисти в различни области на здравеопазването\", заяви държавният глава при откриване на инициативата.\"Новите методи на лечение позволяват ранна диагностика на тежки заболявания и ефективно лечение, което води до спасяване на живот, но спасеният детски живот много често изисква продължителни грижи\", заяви президентът.Той поясни, че поддържането на здравето на тези деца налага продължителни усилия и е голямо предизвикателство и за лекарите, и за семействата на болните деца.Държавният глава благодари на всички лекари и медицински работници за грижите, които полагат за децата, както и за надеждата и доверието, които носи тяхната работа.\"Зад тази инициатива стоят хиляди българи - учредители, дарители, известни личности и медии, но успехът на една дарителска инициатива и най-вече доверието в нея зависят основно от хората, които са в края на дарителския процес и това сте Вие - лекарите\", подчерта Румен Радев.2 650 000 лв. е събраната сума по време на приключилата на 30 ноември кампания 2016/2017г. на \"Българската Коледа\". Подпомогнати са 474 деца със сумата от 702 895 лв. Дарена е медицинска апаратура за 30 лечебни заведения от цялата страна - университетски и многопрофилни болници за активно лечение на обща стойност 1 766 774 лв. Миналогодишното издание на \"Българската Коледа\" е посветена на децата с тежки хронични заболявания.\"С тази апаратура ще могат да се прилагат съвременни методи за навременна и прецизна диагностика и оптимално лечение. Всичко това е резултат от хуманността и съпричасността на хиляди българи, които дариха за децата на България\", допълни президентът Румен Радев.", "date": "2017.12.01", "title": "Тазгодишната „Българска Коледа” е в подкрепа на спасения детски живот"}
{"url": "https://news.bg/regions/lekuvat-v-sofiya-bolen-lav-ot-razgrad.html", "text": "Един от лъвовете, изведени от зоологическата градина в Разград, постъпи за лечение в Зоологическата градина в София, където е и единствения национален спасителен център за екзотични животни. Лъвът Асен беше транспортиран до София със специализиран транспорт и при повишено внимание от риск за влошаване на здравословното му състояние.Още при постъпването си в зоопарка в София лъвът Асен е бил диагностициран с видимо тежко физическо и психическо състояние.Към момента животното минава през различни медицински прегледи, за да може да се установи цялостното му здравно състояние. Следва комисия от ветеринари да набележат бъдещите мерки за подобряването на здравето на лъва.Лъвът е настанен в отделна сграда, където има на разположение четири големи помещения, в част от които се провеждат и поредица от рехабилитационни упражнения, за укрепване на физическото му състояние.Лъвът Асен ще остане в Столичния зоопарк до трайното подобряване на неговото състояние, след което ще бъде транспортиран до едно от убежищата за големи котки на фондация \"Четири лапи\".", "date": "2017.12.01", "title": "Лекуват в София болен лъв от Разград"}
{"url": "https://news.bg/society/elhata-na-sofiya-nyama-da-svetne-dnes.html", "text": "Отменя се насроченото за днес (1-ви декември) празнично събитие за включване светлините на елхата на София пред Националния дворец на културата.Във връзка с неблагоприятната метеорологична обстановка се отменя празничната музикално-танцова програма, запалването на светлините на Коледната елха на София и заря, които трябваше да се реализират днес в парка пред Националния дворец на културата.Елхата на София няма да светне днес, но нека си припомним миналогодишната елха в самото НДК. Разрушението може да е съзидание, а отпадъкът за едни да е изкуство за други. Коледният дух, завладял двама млади творци, ги вдъхнови да превърнат боклука в инсталация.Големият ремонт, който тече в НДК във връзка с предстоящото българско председателство на Съвета на ЕС през 2018 г., им даде възможност да демонстрират креативността си.", "date": "2017.12.01", "title": "Елхата на София няма да светне днес"}
{"url": "https://news.bg/disasters/vardar-prelya-i-zalya-rayona-okolo-sgradata-na-pravitelstvoto-v-skopie.html", "text": "Река Вардар излезе от коритото си в македонската столица Скопие и наводни района около сградата на македонското правителство, съобщават местните медии.Метеоролозите прогнозират, че дъждът ще продължи и на места ще паднат по 60 литра на квадратен метър. Валежите ще са най-обилни в югозападните и източните части от страната.Очаква се освен Вардар да прелеят още реките Радика, Църни Дрим и Сатеска.В Маврово паднаха 130 литра дъжд на кв. м, в Тетово - 84, Лазапроле - 75, Дебър - 71, Охрид - 44, Скопие - 35, Куманово - 19 литра на квадратен метър.Температурите са положителни.", "date": "2017.12.01", "title": "Вардар преля и заля района около сградата на правителството в Скопие"}
{"url": "https://news.bg/regions/obsazhdat-tri-varianta-za-am-ruse-veliko-tarnovo.html", "text": "Три варианта за изграждане на АМ \"Русе-Велико Търново\" представиха в Русе по време на обществено обсъждане на Доклада за Оценка на въздействието върху околната среда на инвестиционното предложение за автомагистралата \"Русе - Велико Търново\", съобщиха от АПИ. В него участва и кметът на община Русе Пламен Стоилов.През 2018 г. започват тръжните процедури за изграждането на автомагистралата \"Русе - Велико Търново\". Строителството ще бъде разделено на няколко лота, за да може да се работи едновременно на няколко участъка, съобщи председателят на Управителния съвет на Агенция \"Пътна инфраструктура\" инж. Дончо Атанасов.С построяването на АМ \"Русе - Велико Търново\", с приблизителна дължина 133 км, ще се даде нов живот на Северна България. Очакванията са да се развие икономиката на региона, подчерта инж. Атанасов. Изграждането на автомагистралата е съобразено и с бъдещия нов мост над река Дунав край Русе и индустриалната зона на града, която е източно от моста.На срещата бяха представени разработените варианти на трасе - комбиниран, червен и син.Комбиниран вариантТрасето пресича път II-21 Русе - Силистра и продължава в посока юг- югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг- югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича река Янтра с голямо мостово съоръжение югоизточно от с. Белцов. След това се преминава между село Ценово и село Пиперково и следва пресичане с път II-54 Свищов - Бяла.Предвиден е западен обход на село Ценово, а след това трасето се развива в южна посока и следва пресичане с път I-3 Плевен - Бяла. Магистралата преминава южно от село Пейчиново, а след това се насочва източно от село Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ \"Русе - Велико Търново\" с проектното трасе на АМ \"Хемус\" при км 102+779.91 - в близост до село Паскалевец, село Стефан Стамболово, село Никюп и село Водолей. След това магистралата продължава право на юг и преминава между селата Ресен и Водолей.Предвидено е пресичане на път III-3031 Павликени - Самоводене, като трасето преминава западно от село Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.Релефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза.Проектирани са 8 площадки за краткотраен отдих. Те са в близост до с. Басарбово, село Красен, село Тръстеник, гр. Бяла, село Стефан Стамболово, до промишлената зона на град Дебелец, до промишлената зона на гр. Русе, преди село Белцов, село Ресен и село Водолей.Червен вариантТрасето обхожда град Русе югоизточно и развивайки се успоредно на река Дунав, пресича път I-2 Русе - Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за село Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. \"Гара Бяла\" и пресича път I-3 Гара Бяла - Плевен на около 2 км от кръстовището с път I-5.След гр. Бяла, трасето продължава своето развитие югозападно от село Пейчиново, след което се насочва в южна посока. Преминава в непосредствена близост западно на село Иванча и село Стефан Стамболово, източно на село Водолей, западно на село Хотница до пресичането с път I-4 Коритна - Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.Син вариантТози вариант на трасе следва развитието на червения до пресичането с общински път за село Иваново западно от селото, след което се развива в южна посока. С това направление преминава в непосредствена близост западно на град Две могили и село Батишница, източно на град Борово, западно на село Пет кладенци и обхожда източно град Бяла.След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант.При този вариант, южно от град Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.Изграждането на автомагистралата \"Русе - Велико Търново\" е сред приоритетните обекти, тъй като направлението осигурява транзитния трафик по коридор №IX и международен път Е-85, уточняват от АПИ.С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ \"Русе - Велико Търново\" ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен- Русе и бъдещия участък на АМ \"Хемус\".Началото на проекта АМ \"Русе - Велико Търново\" е на 3 км източно от съществуващия Дунав мост при град Русе, а краят е след град Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе - Бяла /от 0+400 до км 40+357/, обход на гр. Бяла /от км 40+357 до км 76+000/ и Бяла - Велико Търново /от км 76+000 до км 133+240/, уточниха от АПИ.", "date": "2017.12.01", "title": "Обсъждат три варианта за АМ \"Русе-Велико Търново\""}
{"url": "https://news.bg/crime/mitnicharite-konfiskuvaha-3-tona-nelegalen-alkohol.html", "text": "Митничарите от Пловдив задържаха товарен микробус, превозващ 3 тона нелегален етилов алкохол в пластмасови туби. Това стана в съвместна проверка с митническа мобилна група, съобщиха от агенция \"Митници\".Микробусът е спрян на 29 ноември 2017 г. на територията на област Пловдив. При проверката станало ясно, че в него има около 3 тона етилов алкохол в пластмасови туби с вместимост 10, 20 и 30 литра.Проверката с полеви денситометър е показала алкохолен градус на течността 95% vol. За етиловия алкохол не са представени документи за платен, обезпечен или начислен акциз. Около 33 000 лева е дължимият акциз за такова количество и предотвратената щета за бюджета.Етиловият алкохол и превозното средство са задържани в Митница Пловдив. Взети са проби от алкохола за лабораторен анализ и по случая ще бъде образувано административнонаказателно производство. Работата по случая продължава.", "date": "2017.12.01", "title": "Митничарите конфискуваха 3 тона нелегален алкохол"}
{"url": "https://news.bg/health/telk-ove-bez-dumata-nerabotosposoben-poiskaha-hora-s-uvrezhdaniya.html", "text": "Не трябва да се говори само за политики, пенсии, а да се говори за хора с дефицити и да им се помогне да се интегрират. Това заяви Павел Савов от Асоциацията за рекреация, интеграция и спорт на кръгла маса в Народното събрание, посветена на проблемите на хората с увреждания у нас.По думите на Спасов експертизата касае не само човека с увреждания, тя касае цялото общество.От името на Националния съвет за интеграция на хората с увреждания беше връчена декларация на председателя на Парламента Цвета Караянчева.В декларация се настоява за реформи - подобряване на ефективността на публичния ресурс и повишаване качеството на живот на хората увреждания; ограничаване и прекратяване на корупционните практики при медицинската експертиза на вида и степента установяване на увреждания; изработване на нов механизъм за предоставяне на съвременни качествени медицински изделия и помощно- технически средства; подобряване на условията в сферата на образованието и трудовата реализация; обвързаност на социалните плащания с линията на бедността или МРЗ.В декларацията се казва още, че се протестира срещу изказвания на политици и медии, че броят на хората с увреждания у нас е драстично по-висок от средните нива за ЕС .От организацията на хората с увреждания възразиха срещу твърденията, че повечето ТЕЛК у нас били фалшиви. Те поискаха да не бъде отнета мотивацията да се борят и да преодолеят травмата си, за да са участници в обществения живот, а не да са консуматори на социални фондове.Минчо Коралски поиска в ТЕЛК експертизата да не пише неработоспособен, защото имало хора с 50 % ТЕЛК, които работят на равно с другите. Ако това се премахне, хората с увреждания ще могат да си намират много по-лесно работа. Коралски даде пример със Стивън Хокинг, който се е реализирал за просперитета на всички по земята. Коралски поиска ТЕЛК експертизата да се издава спрямо работата, която се върши, а не изобщо.Петър Велчев от съюза на военноинвалидите и военнопострадалите подари икона на Цвета Караянчева от името на хората с увреждания. Иконата е нарисувана от дете с увреждания.\"Важно е тази среща да покаже добрите ни отношения за укрепване на диалога. Задълбочаване политиката за хора с увреждания е винаги важно. НС ще работи за задълбочаване на интеграцията на хората с увреждания. Заедно ще работим за създаване на условия за пълноценно участие на хората с увреждания в обществения живот.\" Това заяви председателят на Народното събрание Цвета Караянчева на кръглата маса на тема: \"Политики за деца и възрастни с увреждания в приложение на конвенцията на ООН за правата на хората с увреждания\", проведена в НС.\"Заложените действия и мерки показват системна последователност в действията на правителството за хората с увреждания\", подчерта още Караянчева.Народният представител Хасан Адемов, председател на комисията за социална политика в НС, заяви, че най-важният проблем е финансовият ресурс, заделен в момента, да бъде правилно използван. Трябва да се направи така, че да има гласност и да има различни мнения.", "date": "2017.12.01", "title": "ТЕЛК-ове без думата \"неработоспособен\" поискаха хора с увреждания"}
{"url": "https://news.bg/world/papa-frantsisk-se-sreshtna-s-rohingi-v-bangladesh.html", "text": "Папа Франциск се срещна с група бежанци мюсюлмани рохинги в Бангладеш и ги спомена по име за първи път по време на посещението си в Азия, съобщава БиБиСи.Папата споменава пред група от 16 бежанци в столицата Дака, че Бог днес също е с Рохинги. Той се въздържаше от използването на името в предишното си посещение в Мианмар, където не определят Рохинги като етническа група. Около 620 000 бежанци Рохинги са избягали от Мианмар от август насам.Папата беше критикувана от правозащитни групи, че не използва името им в Мианмар, които са обвинявани в етническо прочистване от ООН. Правителството на Мианмар отхвърля термина \"Рохинги\", обозначавайки общността с \"Бенгалис\". Според тях те нелегално са мигрирали от Бангладеш, така че не трябва да бъдат включени като една от етническите групи в страната.Коментарът на папата Франциск за бежанците в Дака е направен в импровизирана забележка, а не в речта му на срещата между вероизповеданията.\"В името на всички онези, които ви преследваха и ви нараниха, аз искам прошка\", каза папата пред бежанците. \"Призовавам вашите големи сърца да ни дадат опрощението, което искаме\", допълва той.Правозащитни групи призовават папата да използва термина \"Рохинги\", за да подкрепи общността. Той обаче е предупреден от католическите представители в Мианмар да не използват термина, притеснявайки се от отчуждаване на будисткото мнозинство.Броят на католиците в Бангладеш е много малък. Общността от 350 000 души съставлява 0.2% от населението. В предпоследния ден от пътуването си в Азия, папата коментира пред събралото се множество: \"Знам, че мнозина от вас дойдоха отдалеч, пътуваха повече от два дни. Благодаря ви за вашата щедрост. Всичко това показва любовта, която имате към Църквата.\"", "date": "2017.12.01", "title": "Папа Франциск се срещна с Рохинги в Бангладеш"}
{"url": "https://news.bg/int-politics/maykal-flin-prizna-che-e-lagal-fbr-za-rusiya.html", "text": "Бившият съветник по националната сигурност на американския президент Доналд Тръмп - Майкъл Флин, ще се признае по-късно днес за виновен, че е излъгал ФБР за разговор с руския посланик през декември миналата година, съобщават американските медии.Признаването на вината е най-новата индикация, че Флин е сътрудничил на разследването на специалния прокурор Робърт Мюлър за намесата на Русия в президентските избори в САЩ през 2016 г., отбелязва \"Ню Йорк таймс\". Флин трябва да се яви по-късно днес пред федералния съд във Вашингтон.Уточнява се, че специалният прокурор Робърт Мюлър е обвинил Флин в \"съзнателно и умишлено\" генериране на \"фалшиви, фиктивни и измамнически изявления\" пред ФБР относно разговорите си с посланика на Русия.Флин е първият служител от администрацията на Тръмп и четвъртият, свързан с предизборния му щаб, на когото биват повдигани обвинения като част от разследването на Мюлър за възможен таен сговор между руското правителство и членове на екипа на Тръмп, както и потенциално възпрепятстване на правосъдието и финансови престъпления.Бившият шеф на предизборния щаб на Тръмп - Пол Манафорт, и неговият заместник Рик Гейтс бяха обвинени през миналия месец; те не се признаха за виновни. А външнополитическият съветник от предизборния щаб на Тръмп - Джордж Пападопулос, се призна за виновен за това, че е направил лъжливо изявление пред ФБР във връзка с контактите си с официални лица, свързани с руското правителство.Обвинението срещу Флин е първото в разследването на Мюлър, което е достигнало някого, който е бил служител в Белия дом при Тръмп и е най-новият знак, че разследването на специалния прокурор се преминава на по-високи обороти.Флин подаде оставка през февруари на фона на информации в медиите, че е заблуждавал вицепрезидента Майк Пенс относно комуникацията си с руски официални представители. ", "date": "2017.12.01", "title": "Майкъл Флин призна, че е лъгал ФБР за Русия"}
{"url": "https://news.bg/health/stabiliziraha-dve-zheni-i-edin-mazh-postradali-v-katastrofata-kray-mikre.html", "text": "Стабилизирано е състоянието на две жени и един мъж от пострадалите при  край село Микре на 17 ноември.След продължителни операции пострадалите бяха настанени в Централна реанимация. В момента и тримата са изведени от реанимация и са в пироговската травматология. Пациентите са контактни. И тримата пациенти имат тежки тазови фрактури и фрактури на крайниците.Други трима от пострадалите при тежката катастрофа остават за лечение в болницата.Припомняме, при тежката катастрофа от 17 ноември край село Микре загинаха 9 души, а 20 души бяха ранени.", "date": "2017.12.01", "title": "Стабилизираха две жени и един мъж, пострадали в катастрофата край Микре"}
{"url": "https://news.bg/disasters/10-dushi-sa-zaginali-pri-pozhar-v-nebostargach-v-kitay.html", "text": "10 души са загинали при пожар в небостъргач в северния китайски град Тиендзин. Огънят е избухнал около 4 сутринта на 38-ия етаж на жилищна сграда в близост до центъра на града, съобщи официалната агенция \"Синхуа\", цитирана от \"Ройтерс\".Огънят е потушен, а информацията е, че пожарът е възникнал от материали за интериорно декориране, използвани при обновяване на сградата. Сред жертвите има работници извършващи ремонтните дейности.Противопожарната безопасност е под прицел в Китай след смъртоносен пожар причинил смъртта на 19 души миналия месец в най-южната част на Пекин.Секретарят на партията в Тиендзин Ли Хонгджонг коментира, че властите ще извършат инспекции по пожарна безопасност в града.", "date": "2017.12.01", "title": "10 души са загинали при пожар в небостъргач в Китай "}
{"url": "https://news.bg/disasters/poroyni-dazhdove-i-navodneniya-paraliziraha-albaniya-ima-zhertvi.html", "text": "Най-малко един човек е загинал заради поройни дъждове, които са наводнили много части на Албания, парализирайки нейните пристанища и причинявайки отмяната на полетите от нейното единствено международно летище, обявиха албанските власти, цитирани от \"Асошиейтед прес\".Още трима души са били ранени, а 18 къщи са били разрушени заради инциденти, свързани с лошото време през последните 24 часа, се уточнява в изявление на правителството.Много пътища остават блокирани, докато около 71 хил. местни жители са били засегнати от прекъсване на електроснабдяването.Стотици хора са били евакуирани в централната и южната част на балканската страна.Полицията съобщи тази сутрин, че движението по магистрала в западната част на страната, водеща към столицата Тирана, частично е възстановено, но други пътища остават наводнени.Евакуиран е и търговски център близо до столицата, в който имало 100 души.Училищата в цялата страна са затворени днес. Правителството призова гражданите се придържат към съветите на властите.", "date": "2017.12.01", "title": "Поройни дъждове и наводнения парализираха Албания, има жертви"}
{"url": "https://news.bg/politics/evropredsedatelstvo-s-op-vav-vlastta-raztrevozhi-hamid-hamid.html", "text": "ДПС отново се заядоха с участието на патриотите във властта. Поводът стана дебатът за приоритетите за европредседателството.Според Хамид Хамид тяхното управление противоречи на ценностите на ЕС. Демократична Европа непрекъснато ни дава пример за това как трябва да противостоим на националистическата вълна и да не допускаме националистите и радикалистите във властта, изтъкна депутатът от ДПС.Трябва да се научим от историческите уроци и да не повтаряме грешките на миналото, поиска Хамид.Патриотите не се дадоха и депутатът Юлиан Ангелов разкритикува поведението на ДПС, които не подкрепяли правата на българите зад граница.Уважението на основните права и свободи на гражданите е основен принцип, към който ние ще се придържаме като председател на Съвета на Европейския съюз, намеси се и министърът по европредседателството Лиляна Павлова.България в тези 6 месеца ще представлява не само своето мнение и позиция, а и това на всички 28 членки на ЕС, каза тя и настоя за балансирана позиция. Иначе депутатите приеха програмата ни за ръководството на ЕС.Запазване на кохезионната политика, отбрана и миграция са сред акцентите в нея. НС настоява за постигане на съгласие за финализиране на реформата на общата европейска система за убежище, включително с приемането на ревизиран Дъблински регламент. На преден план се извежда борбата с организираната престъпност и тероризма чрез осигуряване на по-добро взаимодействие и обмен на информация и данни между националните служби за сигурност приемане на нова правна рамка за функционирането на Шенгенската информационна система.", "date": "2017.12.01", "title": "Европредседателство с ОП във властта разтревожи Хамид Хамид"}
{"url": "https://news.bg/world/siriyski-buntovnitsi-sa-svalili-armeyski-helikopter-do-golanskite-vazvisheniya.html", "text": "Сирийски бунтовници са свалили армейски хеликоптер в югозападна Сирия, близо до завзетите от Израел Голански възвишения, съобщава \"Ройтерс\".Сирийските военни към момента не са коментирали.Сирийската обсерватория за правата на човека заявява, че е паднал на правителствена територия югозападно от Дамаск, след като е ударен от ракета. Съдбата на пилота е неясна, съобщава базираната във Великобритания група.", "date": "2017.12.01", "title": "Сирийски бунтовници са свалили армейски хеликоптер до Голанските възвишения"}
{"url": "https://news.bg/society/koi-sa-pochivnite-dni-po-praznitsite-i-kak-se-zaplashta-trudat-polozhen-na-tyah.html", "text": "Изпълнителната агенция \"Главна инспекция по труда\" припомня кои са почивните дни по време на Коледните и Новогодишните празници и как се заплаща трудът, положен на тях.Официалните празници през годината са регламентирани в чл. 154, ал. 1 от Кодекса на труда.Там е посочено (ал. 2), че когато официалните празници (изброени в ал. 1), с изключение на Великденските, съвпадат със събота и/или неделя, първият или първите два работни дни след тях са неприсъствени, почивни дни.В този контекст празничните дни за Коледните празници тази година са 24, 25 и 26 декември 2017 г., а 27 декември е неприсъствен, поради факта, че 24-ти съвпада с почивен ден - неделя.За празничен ден във връзка с Новогодишните празници е обявен само 1 януари, който е понеделник.По отношение на заплащането на труда за неприсъствения ден - 27 декември, са съотносими регламентите за работа в почивни дни. Размерът, с който трябва да бъде увеличено дневното възнаграждение, зависи от начина на отчитане на работното време - подневно или сумирано, както и дали лицето работи на ненормиран работен ден.Във всички случаи - независимо от начина на отчитане на работното време, трудът, положен на официален празник, се заплаща с минимум 100% увеличение. Самият начин на отчитане на работното време - подневно или сумирано, както и дали лицето работи в условията на ненормиран работен ден, имат значение при заплащането на извънредния труд, положен в празнични и почивни дни.Ако работното време се отчита подневно или лицето работи на ненормиран работен ден, положеният труд в празнични дни винаги е извънреден и също се заплаща със 100% увеличение. Така работникът или служителят трябва да получи увеличение на дневната си надница в четворен размер - удвоен размер на трудовото възнаграждение за работа на официален празник и удвоен размер за положения извънреден труд. Работата за тези лица в почивни дни, в случая и на неприсъствения 27 декември, също е извънреден труд. В този случай обаче надницата се увеличава с минимум 75% - само за положения извънреден труд.При сумирано отчитане на работното време извънредният труд се изплаща с 50% увеличение, но едва в края на отчетния период, ако бъде отчетено полагането на такъв. В този смисъл самото полагане на труд в празничен и почивен ден не означава непременно полагане на извънреден труд и съответно той не се заплаща с увеличение. За работа в дните на официални празници, работниците и служителите, за които е въведено сумирано изчисляване на работното време, имат право да получат не по-малко от удвоения размер на трудовото си възнаграждение, т.е. не по-малко от две надници. При полагане на труд по график при въведено сумирано изчисляване на работното време на неприсъствения 27 декември, законът не предвижда увеличение на възнаграждението.", "date": "2017.12.01", "title": "Кои са почивните дни по празниците и как се заплаща трудът, положен на тях?"}
{"url": "https://news.bg/int-politics/zabranyavat-na-amerikanskite-zhurnalisti-da-poseshtavat-ruskata-duma.html", "text": "Забраняват на американските журналисти да посещават руската Дума, съобщи РИА Новости.Законопроектът ще бъде разгледан в понеделник. Във вторник ще бъде внесен за разглеждане от Съвета на държавната Дума, а в сряда - на пленарно заседание на долната камара. Депутатите ще препоръчат подобна мярка да бъде приета и в регионалните законодателни събрания.Тази стъпка е отговор на отнетите акредитации на журналистите от RT в конгреса на САЩ след регистрация на телевизията като международен агент. Съответното уведомление е получил директорът на информацията на RT America Михаил Солодовников.В Кремъл заявиха, че са \"дълбоко разочаровани\" от решението на американските власти. След това в парламента и във Външното министерство на Русия обясниха за ответните мерки на действията на Вашингтон.Отнемането на акредитациите е отговор на политиката на Вашингтон на руските медии. По-рано американското министерство на правосъдието включи в списъка на чуждестранните агенти телевизия RT и партньорската й компания Sputnik — Reston Translator. Конгресът проведе изслушване по повод възможното влияние на RT на президентските избори.В отговор на действията на Вашингтон в Русия приеха закон, според който чуждестранните медии могат да бъдат признати за чужди агенти, ако финансирането им е от чужбина.", "date": "2017.12.01", "title": "Забраняват на американските журналисти да посещават руската Дума"}
{"url": "https://news.bg/int-politics/poroshenko-obeshta-v-predvidimo-badeshte-referendum-za-nato.html", "text": "Президентът на Украйна Петро Порошенко обещава да проведе скоро референдум за присъединяването на страната към НАТО и Европейския съюз, коментира и че за Украйна \"най-лошото е минало\", съобщава \"РИА Новости\".\"Ние твърдо държим курса за евроатлантическа интеграция, а дори и не се съмнявам, че в близко бъдеще в Украйна ще има референдум за присъединяване към членство в НАТО и ЕС\", обясни той и поздрави гражданите с 26-та годишнина от референдума за независимостта на Украйна.Порошенко постоянно говори за присъединяването на Украйна към НАТО и Върховната Рада дори обяви, че това е една от целите на външната политика.В Северноатлантическият алианс декларират, въпреки че вратите си отворени за нови членове, Украйна все още не е готова да се присъедини. Генералният секретар на НАТО Йенс Столтенберг посъветва Киев да се концентрира върху \"модернизирането на отбранителните институции, борбата с корупцията и укрепването на демокрацията\".Що се отнася до ЕС, присъединяването на Украйна се смята за нереалистично в Брюксел, поне през следващите години. И Жан-Клод Юнкер заяви директно, че Украйна няма нищо общо нито с Европейския съюз, нито с НАТО.", "date": "2017.12.01", "title": "Порошенко обеща в \"предвидимо бъдеще\" референдум за НАТО"}
{"url": "https://news.bg/health/do-kraya-na-godinata-vma-nyama-da-ima-dalgove.html", "text": "ВМА отбеляза тържествено 126 години от основаването си.В словото си директора на ВМА проф. Венцислав Мутафчийски отбеляза, че основен приоритет на болницата е била финансовата стабилизация като дългът на болницата е намален на 12 млн.лв.По думите на проф. Мутафчийски до края на годината лечебното заведение няма да има дългове.Като друг приоритет, върху който той акцентира, е развитието на кадри. Началникът на ВМА с гордост обяви, че първият випуск от собствени кадети вече е факт.Проф. Мутафчийски подчерта, че те са направили нещо много сложно - да учат военни и медицински науки и благодари на кадетите.\"ВМА е в тясна колаборация с националното здравеопазването. Беше отчетен ръст на приходите в лечебното заведение.\"Проф. Мутафчийски очерта и някои проблеми пред болницата като ремонт на някои от етажите, има нужда и от нова апаратура.Председателят на Народното събрание Цвета Караянчева се обърна към персонала на ВМА с \"приятели\" по време на тържественото отбелязването на 126 години от създаването на академията.\"Военна болница създава медицински еталони\", подчерта тя и допълни: \"Респект към вашата мисия да пазите здравето на хората.\"По думите на Караянчева ВМА е ковачница на лидери. Караянчева заяви, че ВМА заслужава много повече и обеща, че здравеопазването и качеството му ще бъдат един от приоритетите в работата на НС.Тя пожела на персонала на ВМА да бъдат незабравими от всеки, на когото са дали живот и здраве. Караянчева подари на здравното заведение плакет от името на парламента.ВМА получи поздравителен адрес от името на президента Румен Радев.Цвета Караянчева поднесе цветя пред паметника на загиналите медицински чинове.Цветя и Венци бяха поднесени и от името на президента Румен Радев.", "date": "2017.12.01", "title": "До края на годината ВМА няма да има дългове"}
{"url": "https://news.bg/int-politics/turski-targovets-na-zlato-zamesi-erdogan-v-prane-na-pari-ot-iran.html", "text": "Турско-ирански търговец на злато е заявил пред съдебни заседатели във федерален съд в Ню Йорк, че турският президент Реджеп Тайип Ердоган е разрешил сделка в схема за подпомагане на Иран да избегне санкциите на САЩ, съобщава \"Ройтерс\".Реза Зараб сътрудничи на американски прокурори в наказателен съдебен процес срещу турски банков директор, обвинен в подпомагането на изпирането на пари за Иран. По време на предполагаемия заговор Ердоган е бил премиер на Турция.Зараб посочил, че е научил от Зафер Чаглаян, който е бил икономически министър на Турция, че Ердоган и тогавашният финансов министър Али Бабаджан били разрешили на две големи турски банки - \"Зират банк\" и \"Вакъфбанк\" да прехвърлят средства за Иран.И двете банки отричат да са взимали участие в схемата.Говорител на Ердоган, както и съветник на Бабаджан са отказали да коментират казуса. Вчера Ердоган коментира, че Турция не е нарушила американските санкции срещу Иран. Говорител на правителството на Ердоган пък нарекъл казуса \"заговор срещу Турция\".Свидетелствата на Зараб дойдоха на третия ден от съдебния процес срещу Мехмет Хакан Атила, изпълнителен директор на турската държавна банка \"Халкбанк\", който е пледирал невинен във федералния съд в Манхатън.Американската прокуратура обвини деветима души по случая, които се сговорили да помогнат на Иран да избегне санкциите, въпреки че само 34-годишният Зараб и 47-годишният Атила са били арестувани от американските власти.По време на продължилите два дни свидетелски показания Зараб е заявил пред съдебните заседатели, че е помогнал на Иран да използва средства, депозирани в \"Халкбанк\", за да купи злато, което е било контрабандно изнесено в Дубай и продадено за пари в брой. Вчера Зараб е разкрил, че е трябвало да спре търговията със злато и вместо това да започне да прехвърля пари чрез покупки на фалшиви храни през 2013 г., след като американските санкции са били променени.Зараб е посочил, че Атила е помогнал за измислянето на златните сделки, заедно с бившия генерален мениджър на \"Халкбанк\" Сюлейман Аслан.Зараб е свидетелствал, че в хода на схемата си той е подкупил Аслан и бившия турски икономически министър Зафер Чаглаян.Както Чаглаян, така и Аслан са били обвинени по случая.По-рано правителството на Турция коментира, че Чаглаян е действал законно, а от \"Халкбанк\" също твърдят, че са действали законно. Чаглаян по-рано е казвал, че подобни твърдения при корупционно разследване от 2013 г. в Турция, което по-късно беше прекратено, били \"неоснователни твърдения\".", "date": "2017.12.01", "title": "Турски търговец на злато замеси Ердоган в пране на пари от Иран"}
{"url": "https://news.bg/crime/dvama-zadarzhani-za-palezha-na-avtomobila-na-shefa-na-zatvora-v-plovdiv.html", "text": "Двама души са задържани във връзка с Досъдебното производство е под наблюдението на Районна прокуратура-Пловдив, съобщават от службата. Производството е по чл. 330 ал. 1 от Наказателния кодекс - за палеж на моторно превозно средство.Вчера вечерта, около 21,35 часа, е получен сигнал за горящ лек автомобил в гр. Пловдив. Изпратеният полицейски екип е установил, че автомобилът е марка \"Опел Фронтера\", с пловдивска регистрация. Той е собственост на началника на затвора в гр. Пловдив - Божил Иванов. Нанесени са материални щети в предната част на моторното превозно средство.След извършени оглед на местопроизшествието и разпит на свидетели за 24 часа са задържани две лица.Разследването продължава.", "date": "2017.12.01", "title": "Двама задържани за палежа на автомобила на шефа на затвора в Пловдив"}
{"url": "https://news.bg/int-politics/abdikatsiyata-na-imperator-akihito-ochakvana-prez-april-2019-ta.html", "text": "Японският император Акихито ще се оттегли на 30 април 2019 г., съобщи премиерът Шиндзо Абе. Това е първото оттегляне за повече от два века в най-старото имперско семейство в света, съобщава АФП.Абе коментира, че е \"дълбоко развълнуван\" от решението, взето на специална среща на имперския съвет, за датата, на която 83-годишният император ще се оттегли по здравословни причини. \"Правителството ще положи максимални усилия, за да гарантира, японският народ да отпразнува абдикацията на императора и предаването на короната на принца\", добави Абе.Най-големият син на Акихито, 57-годишният принц Нарухито, се очаква да приеме трона на следващия ден. Императорът шокира страната миналата година, когато обяви за желанието си да се оттегли след почти три десетилетия и се позова на възрастовите и здравословни проблеми. В дългата имперска история на Япония, датираща от повече от 2 600 години, е имало и друг път абдикации, но последната е преди повече от два века.Акихито е 125-ият император, който е поел Трона на Хризантемата, след император Джимму, който е смятан за потомък на легендарната богиня на слънцето Аматерасу. Императорите изиграят решаваща роля в религия на Шинто, провеждайки различни годишни ритуали и молитви за просперитета на нацията. Няма републиканско движение в Япония, а императорът и кралското семейство се радват на възхищението на огромното мнозинство на страната.Неочакваното решение на Акихито представлява предизвикателство, тъй като няма закон, който да се занимава с оттеглянето на император, което се приема като работа за цял живот - и отново се възражда разискването, че жени могат да заемат традиционния мъжки трон.През юни парламентът прие възможност, която позволява на остаряващ император да се оттегли. Абдикацията трябва да се извърши в рамките на три години и се отнася само за Акихито, който е лекуван от рак на простатата и е имал и сърдечна операция.Някои се притесняват, че промяната на правилото, която позволява на всеки император да абдикира, може да постави бъдещите монарси в Япония под риск от политическа манипулация. Статутът на императора е чувствителна тема в Япония, като се има предвид историята през 20-ти век и войната водена от името на бащата на Акихито - Хирохито, който почина през 1989 г.Акихито е роден през 1933 г., точно когато Япония навлиза в ерата на инвазията си в Азия и е на 11 години, когато войната завършва с поражение. Баща му е оставен на трона след поражението на Япония, но статутът му е понижен от полу-божествен суверен на фигура без политическа власт. Акихито прегръща ролята си и се опитва да помогне за изцелението на белезите на войната, докато преструктурира една от най-старите монархии в света в демократичната епоха.Още преди да приеме трона, Акихито чупи традицията, като се омъжва за дъщеря на богат магнат на брашно през 1959 г., ставайки първият имперски наследник, който се омъжва за обикновен човек. Акихито не коментира политиката, но през годините намеква за собствените си антинационалистически възгледи.Говорейки по случай 70-годишнината от поражението на Япония, Акихито изразява \"дълбоко разкаяние\" за действията на страната през Втората световна война. Задаващата се абдикация породи опасения за потенциална криза на наследяването. Няма по-приемливи мъжки наследници след 11-годишния син на по-малкия брат на принц Нарухито, Акишино. Японската вековна традиция ще бъде нарушена, ако този син, Хисахито, няма дете момче.В отговор японският парламент призова за дебат относно по-голямата роля на жените в доминираната от мъже монархия. Идеята - включително възможността да се позволи на жените да се изкачат на трона - е популярна сред обикновените японци, но е силно критикувана от традиционалистите.Жените от императорското семейството губят царския си статут при брака с обикновен човек, образно показано от една от внучките на Акихито, принцеса Мако, която се сгоди омъжи за своя любим от колежа.", "date": "2017.12.01", "title": "Абдикацията на император Акихито очаквана през април 2019-та"}
{"url": "https://news.bg/regions/mvr-shefove-vnimavat-za-navodneniya-po-regioni.html", "text": "Ръководни служители на МВР оглавиха местните щабове по региони, където се очаква , съобщиха от МВР.Осигурени са постове за живо наблюдение на най-застрашените обекти от инфраструктурата, уточняват от ведомството на Валентин Радев.\"Заместник-министърът на вътрешните работи Стефан Балабанов пое ръководството за Смолян, Пловдив и Пазарджик, директорът на ГД \"Пожарна безопасност и защита на населението\" главен комисар Николай Николов - на Перник, Благоевград и Кюстендил\", гласи информацията на МВР.Заместник-директорът на ГДПБЗН Красимир Шотаров  замина за Кърджали и Хасково. В София и София област ръководството на щаба е поето от главния секретар на МВР гл. комисар Младен Маринов, директорът на столичната пожарна старши комисар Веселин Гетов и от кмета на столицата Йорданка Фандъкова.От Министерството на отбраната имат готовност с 94 мобилни групи да помогнат в случай на необходимост. Министър Радев призова хората да подават сигнали на тел. 112, на които ще бъде реагирано веднага.По информация на пожарната към 12.00 часа ситуацията по области е следната:София:Проверени са опасните места по поречието на река Искър в района на град Нови Искър и село Кокаляне. Не е отчетено повишение на нивото на реката. Заедно с местната власт са организирани постове за наблюдение в критичните райони.За София до този момент е получен 1 сигнал за наводнение на ул. \"Николай Хрелков\"София-област:По данни на дежурния екип не се наблюдава повишаване на нивата в обемите на критичните водни обекти. Създадена е организация и непрекъснато се наблюдават три язовира на територията на общините Ботевград, Божурище и Костенец, нивото на река Бистрица, както и Пролеша - напоителни системи.Смолян:Водните количества в язовирите, микроязовирите и хвостохранилищата са в норми. Осигурено е живо наблюдението на 12 язовира и микроязовира в района, обхващащи общините Златоград, Доспат, Девин, Батак, Смолян и Баните.Пловдив:Към момента метеорологичната обстановка е спокойна, щабът има готовност за действия при възникнала промяна.Пазарджик:От щаба, който работи на място в Пазарджик, е създадена необходимата организация за наблюдение и подаване на информация, свързана със състоянието на микроязовири, реки, свлачища, срутвания, електропреносна мрежа на територията на областите Пазарджик, Пловдив и Смолян.Перник:На територията на областта са сформирани осем екипа с по двама служители за наблюдаване на речните корита в критичните точки. В момента по данни на екипите няма опасност за излизане на реките от коритата. Силите са реагирали на два сигнала - за отстраняване на паднало дърво в следствие на силния вятър на ул. \"Струма\" и отводняване на котелно помещение в 8-мо основно училище.Кърджали:В област Кърджали към момента скоростта на вятъра е 50-60км/ч, а най-обилни са валежите на територията на община Кирково. Организирано е периодично наблюдение на язовири, речни корита и критични участъци, съвместно с кметовете на населени места.Благоевград:Осъщестява се живо наблюдение по поречието на реките Места, Струма, Пиринска Бистрица, Струмешница, както и на три язовира на територията на областта. Към този момент валежите в района са нормални.Кюстендил:Сформирани са екипи и се осигурява живо наблюдение на 4 язовира на територията на община Бобов дол и на 6 язовира на територията на Кюстендилска община. Осигурено е и постоянно наблюдение за нивата на реките Струма, Бистираци, Джерман и Рилска-Рил . След подаден сигнал от кмета на село Соволяно за черен цвят на река Бистрица, е организирано вземане на проби за изследване на водата.Междувременно от Министерството на отбраната съобщиха, че Военнослужещи от Българската армия са в готовност да окажат помощ на населението предвид очакваните наводнения. Бойци от 4 формирования на Сухопътните войски са готови за преодоляване на последствията от бедствия. Те са от дивизиите Благоевград и Кюстендил, Смолян и Хасково.В готовност за оказване на помощ на населението са и бригада \"Специални сили\", военните формирования, подчинени на Съвместното командване на силите, както и военнослужещите от Военновъздушните и Военноморските сили.", "date": "2017.12.01", "title": "МВР-шефове внимават за наводнения по региони"}
{"url": "https://news.bg/society/sanktsionirat-snegopochistvashtata-firma-na-am-trakiya.html", "text": "Зимното поддържане на републиканските пътища е добро. Има забележки обаче към поддържането на АМ \"Тракия\".Поради това фирмата, отговаряща за снегопочистването на магистралата, ще бъде санкционирана, в съответствие с клаузите на договора, който АПИ има с нея. Това заяви председателят на Управителния съвет на Агенция \"Пътна инфраструктура\" инж. Дончо Атанасов.По думите на Атанасов последните снеговалежи са показали, че пътните фирми са подготвени за влошената пътна обстановка и са се справили добре с почистването на републиканската мрежа.В момента АПИ анализира работата на пътноподдържащите фирми след снеговалежа в началото на седмицата. Днес приключва одитът и до вторник, след представянето и на сертификатите, ще бъде оповестен размерът на санкциите на дружествата, които не са се справили на необходимото ниво. Очаква се тогава да стане ясна и санкцията, която ще бъде наложена на фирмата, наета за снегопочистването на АМ \"Тракия\".", "date": "2017.12.01", "title": "Санкционират снегопочистващата фирма на АМ \"Тракия\""}
{"url": "https://news.bg/regions/pernik-i-veliko-tarnovo-ostanaha-bez-parno.html", "text": "Парното в Перник и Велико Търново е спряно.Топлоподаването в Перник е преустановено заради авария в производствените мощности на ТЕЦ \"Република\".В града няма парно и топла вода. На мястото на аварията са изпратени екипи, които работят по отстраняването на повредата, предаде БНР.Голяма част от гражданите на Велико Търново също останаха без парно. Причината - авария на главен топлопровод.Очаква се отстраняването на аварията да отнеме цяла седмица, поради което парното в града няма бъде пуснато преди 8 декември.Стана ясно, че е възникнал пробив на главния топлопровод на улица \"Филип Тотю\" в областния град. От дружеството \"Топлофикация ВТ\" заявяват, че действията по отстраняването на аварията започват днес. Няма как обаче работата да приключи до 48 часа.Аварията засяга близо 4 000 битови потребители, засегнати са и училища, детски градини, търговски обекти и други. Те ще останат на студено, ако не преминат на алтернативно отопление в периода.Топлоподаването се спира и за Двореца на културата и спорта \"Васил Левски\", както и за Областна администрация Велико Търново и административните сгради в района, където работят близо 2 000 служители.", "date": "2017.12.01", "title": "Перник и Велико Търново останаха без парно"}
{"url": "https://news.bg/int-politics/sotsialdemokratite-reshavat-v-ponedelnik-dali-shte-sa-chast-ot-upravlenieto-v-germaniya.html", "text": "Социалдемократическа партия в Германия решава в понеделник дали и по какъв начин ще участва в следващото правителство. Това съобщи председателят на партията Мартин Шулц след заседание на партийното ръководство.По този начин Шулц опроверга информации в медиите, че социалдемократите са дали зелена светлина за подновяване на голямата коалиция с християндемократите на канцлера Ангела Меркел.\"Относно сформирането на ново правителство, е налице широка подкрепа (в партията) за това да не се изключва нито една опция, но въпреки това сформирането на коалиция не е автоматично\", предупреди Шулц. От своя страна германският външен министър Зигмар Габриел, който е бивш лидер на Социалдемократическата партия, изтъкна, че \"на консерваторите, зелените и свободните демократи им отне месеци, за да не постигнат абсолютно никакъв резултат, така че ще помоля хората да не ни оказват натиск\". Снощи при президента Франк-Валтер Щайнмайер Шулц се срещна с лидерите на консервативния блок ХДС/ХСС Ангела Меркел и Хорст Зеехофер. Срещата продължи повече от предвиденото (два часа и половина), но участниците в нея запазиха мълчание за подробностите от разговора.Първоначално се смяташе, че срещата няма да продължи повече от час, тъй като на нея са се обсъдили само три въпроса: има ли шанс за съставяне на коалиция между консерватори и социалдемократи, ако има - как в това може да бъде убедена членската маса на всяка партия и как Европа гледа на политическата нестабилност в Германия.Междувременно високопоставен представител на християндемократите обяви, че неговата партия била готова да започне коалиционни преговори със социалдемократите.  \"Сега топката е в полето на Социалдемократическата партия да даде яснота\", изтъкна мениджърът на ХДС Клаус Шюлер, добавяйки, че консерваторите уважават подхода на Мартин Шулц първо да обсъди в рамките на партията си какви действия да предприеме.  ", "date": "2017.12.01", "title": "Социалдемократите решават в понеделник дали ще са част от управлението в Германия"}
{"url": "https://news.bg/crime/zadarzhaha-29-godishen-mazh-za-narkotitsi-v-burgas.html", "text": "Полицията в Бургас задържа 29-годишен мъж от Видин. В.Г. е криминално проявен и му е наложена мярка за неотклонение \"задържане под стража за срок до 72 часа\". Той е около арестуван около 17.00 ч. на 28 ноември в бургаския квартал \"Меден Рудник\".Полицаите от Четвърто Районно управление в Бургас извършили проверка в жилището на 29-годишния мъж. Там са намерени и иззети плик с канабис, пликче с част от саморъчно направена цигара с марихуана, част от саморъчно направена цигара, чашка с метамфетамин, стъклено плаке с жълтеникав на цвят метамфетамин, торбичка с бяло прахообразно вещество отново метамфетамин и прекурсори.Констатирано е, че са открити приблизително 7 грама метаамфетаин и около 3 гр. канабис.", "date": "2017.12.01", "title": "Задържаха 29-годишен мъж за наркотици в Бургас"}
{"url": "https://news.bg/politics/mariya-gabriel-proekt-za-bezplaten-internet-v-evropa-startira-fevruari.html", "text": "Инициативата на ЕС за безплатен безжичен интернет стартира февруари. Това заяви еврокомисарят Мария Габриел в ефира на Нова.Габриел обясни, че от инициативата ще могат да се възползват и български градове и села. Проектът обхваща до 8 хил. общини в Европа.\"Имаме 120 милиона евро бюджет. Нашата цел е безплатен интернет на обществени места за между 6 и 8 хиляди общини в цяла Европа\", информира българският еврокомисар. Изборът на локацията ще бъде на самите общини, които ще могат да преценят кои са най-значимите за тях места, за които ще искат безплатна интернет връзка. Договорът ще е със срок 3 години стана ясно от думите й, а плануваният формуляр за кандидатстване ще бъде изключително опростен, добави еврокомисарят ни.Габриел коментира и недостига на IT специалисти. \"Нашите данни показват, че в момента имаме недостиг от 300 хиляди IT специалисти. А до 2020-а година недостигът ще бъде половин милион\", обясни Габриел и допълни, че не става дума само за програмисти, а изобщо за всички, които имат цифрови умения.Еврокомисарят по цифровата икономика и цифровото общество засегна и фалшивите новини.\"Фалшивите новини не са нов феномен, те съществуват от античността\", обясни тя и акцентира, че проблемът при тях е свързан с мащабите, които могат да заемат. Те не са технологичен, а по-скоро политически проблем, смята еврокомисарят.Габриел натърти на нуждата от медийно образование. \"Имаме нужда да работим и с научните изследователи, ние не знаем как работи алгоритъма\". Еврокомисарят беше категорична, че не става дума за цензура или за министерство на истината, а за информиран избор.", "date": "2017.12.01", "title": "Мария Габриел: Проект за безплатен интернет в Европа стартира февруари"}
{"url": "https://news.bg/regions/stolichani-da-signalizirat-na-112-za-zatlacheni-reki-savetvat-ot-obshtinata.html", "text": "Столична община създаде организация за непрекъснато наблюдение на реки и общински язовири, съобщиха от общината.Ако има паднали клони или дървета, които затлачват реките, гражданите могат да подават сигнали на спешния тел. 112.От Столична община изрично предупреждават да не се изхвърлят отпадъци в речните корита, канали и дерета.Тази година Столична община извърши почистването на около 115 км речни корита, както и 5 км от река Искър, в участъка от моста на \"Чепинско шосе\" до корекцията на летище София.Според прогнозата на Националния институт по метеорология и хидрология на 1 декември в област София се очакват валежи между 35 и 65 л/кв.м и е за оранжев код.Очаква се и интензивно снеготопене, същевременно и валежи от дъжд и вятър, който може да стане силен.Мобилизиран е и изнесен щаб за наблюдение. Има и допълнителна техника за реакция при обилни валежи. Всички 10 екипа на дирекция \"Аварийна помощ и превенция\" са оглеждат ситуацията и действат по сигнали.Районните кметове с техните екипи са длъжни да следят в реално време нивата на язовирите - общинска собственост, на реките и на критичните речни участъци и дерета.От четвъртък заради снеготопенето започна почистване на шахтите и оттоците. Тази дейност продължава и в събота. Столичен инспекторат контролира дейността на почистващите фирми.Във връзка и с възможния силен вятър Столична община препоръчва на гражданите да обезопасят незакрепени предмети от своите тераси на домовете или офисите си. Строителните фирми да проверят конструктивните скелета и огради на обектите, които изпълняват. ", "date": "2017.12.01", "title": "Столичани да сигнализират на 112 за затлачени реки, съветват от общината"}
{"url": "https://news.bg/int-politics/tramp-natiskal-senatori-da-prekratyat-razsledvaneto-na-aferata-s-rusiya.html", "text": "Американският президент Доналд Тръмп е оказал през лятото натиск върху републиканци от Сената на САЩ да прекратят разследването, провеждано от Комисията по разузнаването към Сената относно предполагаемата намеса на Русия в президентските избори през 2016 г., съобщава в. \"Ню Йорк таймс\", позовавайки се на различни сенатори и съветници.Според изданието сенатор Ричард Бър от Северна Каролина, който е председател на Комисията по разузнаването, е заявил, че Тръмп му е казал \"нещо от рода на \"надявам се да приключите това възможно най-бързо\".Бър реагирал на предполагаемото искане на президента, заявявайки, че когато въпросът бъде напълно проучен, разследването ще бъде прекратено.Предполага се, че Тръмп е отправил подобни молби и към лидера на републиканското мнозинство в Сената Мич Макконъл, както и към сенатор Рой Блънт.Ако тази информация се окаже вярна, това би означавало огромен проблем от гледна точка на конституционното разделение на властите в САЩ. Тръмп като ръководител на изпълнителната власт няма право да се меси в законодателната, представлявана от Конгреса на САЩ, който е съставен от Камарата на представителите (долната камара) и от Сената (горната камара). Говорител на Белия дом е отрекъл, че Тръмп се е опитвал да повлияе на разследването, което може да се смята за възпрепятстване на правосъдието. Говорителят добавил, че \"няма доказателства за таен сговор (с Русия) и тези разследвания трябва да стигнат до справедливия и подходящия си завършек\".В САЩ текат няколко разследвания на възможна намеса на Русия в президентските избори в полза на Тръмп и в ущърб на неговия опонент Хилари Клинтън. Освен Сенатът разследване води и изрично назначения за целта специален прокурор Робърт Мюлър. ", "date": "2017.12.01", "title": "Тръмп натискал сенатори да прекратят разследването на аферата с Русия"}
{"url": "https://news.bg/society/demotiviranite-balgari-iskat-po-visoka-zaplata-za-da-rabotyat.html", "text": "Повишаване на работните заплати да бъде на дневен ред през следващите години, както и регионализиране и индивидуализиране на политиките са най-важните мерки, които трябва да се вземат, за да се реши проблемът с демотивирани българи. Целта на мерките е да привлече демотивираните към пазара на труда. Това стана ясно по време на конференцията \"Демотивираните българи- проблем или възможност?\"Изследване в началото на ноември на Института за икономика и пазарни отношения показва, че над 300 000 души в работоспособна възраст не работят, не учат и не си търсят работа чрез бюрата по труда. Те представляват огромен резерв- 10% от работещите, но не допринасят за солидарните социални системи. Тази група генерира бедност и маргинализацията.От конференцията стана ясно, че трябва да се изработи система от стимули и санкции, за тези които отказват да си търсят работа.Много от демотивираните българи биха си потърсили активно работа, ако бъде осигурена адекватна подкрепа за грижа за семейството.Процентът на демотивираните жени с висше образование на възраст между 30-39 г е по-висок, за това стимулирането им да се върнат на работа би намалило значително броя на хората с висше образование, които не работят и не си търсят работа. Това предполага облекчени условия за отглеждане на деца. Затова мерките, които трябва да се вземат е да се осигури безплатен и гарантиран достъп до детски градини, регулиране на болничните дни за родители на малки деца, социални услуги към подпомагане в дома.Ивайло Калфин - бивш социален министър заяви, че демотивираните са хора между 18-54 г, които не работят и не са регистрирани в бюрата по труда.Той обяви, че за него изненадващо в изследването е, че показва резултат, който да се разгледа като основен извод - трябва да се смени парадигмата, с която се прави политика за демотивираните българи.Тези 300 000 нямат интерес към политиките, които се правят за тях.На база на изследването са извадени и характеристиките им - 66% са със средно и висше, при ромите е завишен процентът, като образованието е по- ниско. Повечето от тези 300 000 са млади хора.", "date": "2017.12.01", "title": "Демотивираните българи искат по-висока заплата, за да работят"}
{"url": "https://news.bg/crime/boyko-rashkov-e-ubeden-che-deloto-sreshtu-gatev-tseli-da-smachka-byuroto-za-kontrol-na-srs.html", "text": "Целта на делото срещу зам.-председателя на Националното бюро за контрол на специалните разузнавателни средства Георги Гатев е да се смачка Бюрото. Това обяви пред bTV директорът на бюрото за контрол на СРС-тата Бойко Рашков.Припомняме, в средата на годината от ДАНС отнеха достъпа до квалифицирана информация на Гатев. Мотивът им е, че той се е срещал с обвиняеми магистрати и им е давал съвети как да опишат жалби до бюрото за СРС-тата.Преди седмица депутатите от БСП поискаха да чуят на закрито заседание в пленарна зала директора на  по притеснение, че в страната има нерегламентирано подслушване на журналисти и магистрати. Рашков бе изслушан в парламентарната комисия за контрол на СРС.Изкушавам се да дам нарушенията в ДАНС - те са драстични и многобройни, каза Бойко Рашков. Той уточни, че ще коментира делото \"Гатев\", след като се произнесе Върховният административен съд (ВАС).Запитан колко политици, магистрати и журналисти са били подслушвани, той отговори, че е по-важно от бройката е кой и за какво е използвал тази информация.Рашков обяви, че през 2016 г. чрез СРС-та са били наблюдавани 2794 души. Около 10% от тях са политици, магистрати и журналисти.", "date": "2017.12.01", "title": "Бойко Рашков е убеден, че делото срещу Гатев цели да смачка Бюрото за контрол на СРС"}
{"url": "https://news.bg/politics/bsp-dava-priemaneto-na-byudzhet-2018-na-konstitutsionniya-sad.html", "text": "Депутатите от БСП смятат да дадат процедурата по приемането на Бюджет 2018 на Конституционния съд. Това обяви в парламента депутатът Жельо Бойчев, като подчерта, че отново са принудени на дадат брифинг.По думите му цялата процедура по бюджета е противозаконна - като започне от неговото обществено обсъждане, което на практика не се е състояло, до приемането му в бюджетна комисия на първо четене за 2 часа.Спроед Бойчев ГЕРБ и ОП са скрили дебата по обсъждането на Бюджет 2018 от българските граждани. \"Противопоставяме се на поредния опит за неглижиране на Народното събрание, като от БСП констатират, че това превръща в политика на ГЕРБ.Беше ни обяснено, че няма смисъл да се правят предложения в бюджета, защото щели да бъдат необвързани\", коментира Жельо Бойчев.\"Не може министър Горанов да налага волята си на Народното събрание, отсече Жельо Бойчев. Затова и БСП категорично ще се противопостави на тенденцията от страна на ГЕРБ непрекъснато да обезличава парламента.\"Трябва да защитим честта и достойнството на българския парламент, няма да се обръщаме за помощ към държавния глава. Сами ще извървим този път.\" Това каза зам.-председателят на ПГ на БСП Драгомир Стойнев в отговор на въпрос дали БСП ще се обърне към президента Румен Радев да наложи вето на Закона за държавния бюджет. \"Веднъж завинаги трябва да се разбере, че България е парламентарна република. Правителството е избрано от парламента и то служи на народа\", заяви той.Конкретен повод за гневната реакция на социалистите е неприетото окончателно предложение на депутата Васил Антонов от БСП за отпускане на 1.130 млн. лв. за храм \"Александър Невски\" и Зографския манастир. Предложението беше прието на първо четене, но при гласуването на второ бе отхвърлено.\"Успешен е опитът Народното събрание да бъде превърнато в мокър печат към министъра на финансите\", коментира самия Антонов и допълни, че съпротивата на социалистите ще бъде последователна.\"Не изпълнителната власт прави политиката в страната и не тя гласува за тази политика. Това е голямата битка, която започва БСП\", заяви той.", "date": "2017.12.01", "title": "БСП дава приемането на Бюджет 2018 на Конституционния съд"}
{"url": "https://news.bg/world/talibanite-izbiha-i-raniha-desetki-v-kolezh-v-pakistan.html", "text": "Въоръжени мъже са нахлули в колеж в пакистанския град Пешавар, избивайки най-малко 9 души и ранявайки други 36 души, съобщават световните информационни агенции.Уточнява се, че най-малко трима мъже, дегизирани с бурки, пристигнали с рикша и влезли в Института за обучение по земеделие в Пешавар тази сутрин.Всички нападатели са били ликвидирани, увериха от пакистанската армия. Пакистанските талибани поеха отговорност за нападението.Колежът се е смятал за затворен заради мюсюлмански празник.Най-малко един взрив е бил чут в двора на учебното заведение. Полицията и специални части са отцепили района.Осем студенти и един офис служител са били убити, уточниха от полицията.Един ранен студент е заявил пред \"Ройтерс\", че около 120 от близо 400 жители в кампуса са се намирали в колежа по време на атаката, след като повечето от студените са заминали по родните си места във връзка с празника.\"Спяхме, когато чухме изстрели. Станах и в рамките на секунди всички бягаха и крещяха \"талибаните атакуваха\", разкри студентът.Друг студент пък разяснява, че \"терористите стреляха по всеки, който обикаляше наоколо, а също разбиваха врати, за да нападат студенти. За щастие силите за сигурност дойдоха на мястото, преди тези мъже да нахлуят в стаята ни - затова сме живи\".Журналисти от мястото на събитието уточняват, че са били открити самоубийствени жилетки, три гранати, две бомби и пистолет.Пешавар, който се намира близо до границата с Афганистан, е сцена на множество атаки от страна на талибаните през последните години. През 2014 г. талибаните атакуваха армейско училище в Пешавар, при което загинаха 141 души при едно от най-тежките нападения в новата история на страната.", "date": "2017.12.01", "title": "Талибаните избиха и раниха десетки в колеж в Пакистан"}
{"url": "https://news.bg/politics/zaharieva-predpolaga-che-tehnicheska-neizpravnost-e-zatvorila-iranskoto-nebe.html", "text": "Техническо недоразумение - това е предположението на вицепремиера и външен министър Екатерина Захариева за отказа на Техеран да пусне българския правителствен самолет на територията си. Пред bTV Захариева обясни, че делегацията ни се е върнала през Иран.\"Върнахме се през Иран, пожелаха ни приятен полет. Ситуацията беше неприятна, но това няма да навреди на добрите ни отношения с Техеран\", коментира Захариева.Стана ясно, че разрешенията за преминаване през въздушното пространство на някоя държава се вземат през оперативния отдел на \"Авиоотряд 28\". Разрешение от Иран е поискано на 17 ноември и е получено на 27, обясни Захариева.Тя посочи, че е нямало притеснения, независимо, че ситуацията е била неприятна.От временно управляващия посолството на Иран в България веднага било поискано обяснение, но той не знаел каква е причината.Захариева смята, че е невъзможно Иран да не е знаел, че на борда на самолета се намира министър-председателят.Външният ни министър беше категорична, че и от двете министерства отчитат, че този инцидент няма да навреди на добрите отношения. Тя не мисли, че от \"Авиоотряд 28\" са сгрешили.Относно танца със саби, който и премиерът ни танцува, Захариева обясни, че това е огромна чест. \"Танцът със саби е голяма чест и показва уважението, което в Саудитска Арабия изпитват към България и българския премиер - не на всеки се показва този танц и съвсем не всеки е канен да участва\", каза Захариева.Уважението се дължало на комплекс от предпоставки - на това, че България стои стабилно на картата на външната политика, че видяха, че сме сериозен партньор, че може да се инвестира у нас, че сме една от държавите в ЕС и мнението на България се зачита.Присъствието на Симеон Сакскобургготски било от голямо значение, каза Захариева. Той познавал вече петима крале на Саудитска Арабия. Външният ни министър обясни, че в Рияд били възхитени от приемствеността в българската политика.Присъствието на Сакскобургготски нямало нищо общо с връщането на царските имоти.Коментарът на Екатерина Захариева по повод скандалът в социалните мрежи за забрадената преводачка беше, че става дума за личен избор. \"Това е въпрос на избор. В крайна сметка това са традициите на държавата и не виждам нищо лошо. Аз съм преценила, че нямам нужда от забрадка\".Външният ни министър е доволна от срещата в Саудитска Арабия. \"В Рияд постигнахме важни договорки\",изтъкна тя и напомни за спогодбата за избягване на двойно данъчно облагане и земеделската спогодба. Екатерина Захариева обясни, че в първите няколко месеца на 2018 г. ще се търси имот в Рияд за българско посолство. Очаква се и тяхна делегация да посети България.Цели се активизиране на диалога на политическо ниво, за да е възможно след това и бизнес делегация да посети Рияд. Идеята е саудитският бизнес да види на място възможностите за инвестиции у нас. Захариева уточни, че Рияд има план за диверсификация на икономиката.", "date": "2017.12.01", "title": "Захариева предполага, че техническа неизправност е затворила иранското небе"}
{"url": "https://news.bg/crime/ot-mvr-razdavat-bezplatno-datchitsi-za-dim.html", "text": "От МВР продължават раздаването на датчици за дим на семейства, които живеят в отдалечени райони и използват печки на твърди гориво. За два месеца е имало 680 сигнала за пожари в домовете на хората. Това заяви пред БНР главен инспектор Стефан Стефанов, който отговаря за превантивната дейност в Главна дирекция \"Пожарна безопасност и защита на населението\".Сериозен е рискът от възникване на пожари, свързан с отоплението през зимата. Само за октомври и ноември, от общо 6500 сигнали, 4 хиляди са само за пожари. От тези 4 хиляди пожара, 680 са възникнали в жилищни и спомагателни сгради от бита и една голяма част са свързани с отоплителни уреди, заяви инспектор Стефанов.Хората по-скоро подценяват употребата на отоплителните уреди, най-вече свързано основно в ежедневието, с това, че им се налага да се погрижат този уред да бъде наново зареден с гориво, къде да съхраняват горивата, които се използват - течни, твърди Стефан Стефанов.Това че отоплителните уреди не могат и не трябва да бъдат оставяни без наблюдение, го няма през летния сезон и хората трудно се адаптират. Рискът за тях е нараснал много и съответно води до възникване на произшествия и до трагични инциденти, обясни огнеборецът.Един такъв автономен датчик реагира много добре, когато се получи задимяване в къщата и с един звуков сигнал може да предупреди човек, дори когато е заспал. Звукът се чува даже и от съседите. Това е много важно, тъй като първите няколко минути са изключително важни за да могат хората да се евакуират и да се предпазят от пожара.В района на област Бургас, в района на област Велико Търново идеята е подкрепена освен от общинската власт и от неправителствени организации. Такива датчици бяха поставени в домовете на далечно живущи, сами хора и възрастни хора, които са една от най-рисковите групи.От пожарната искат през през 2018 година монтирането на датчици за задимяване да бъдат поставени в домовете на възрастните хора, които са най-рисковата група.", "date": "2017.12.01", "title": "От МВР раздават безплатно датчици за дим "}
{"url": "https://news.bg/politics/menda-stoyanova-deputatite-sotsialisti-ne-iskat-da-remontirat-hrama-a-da-davat-tribunki.html", "text": "Спазена е законовата процедура по приемане на закона за държавния бюджет, отговори на червените Менда Стоянова.Депутатите социалисти не защитили в ресорната комисия идеите за пари за ремонт на храма. Така не се прави, процедурата трябва да се спазва, категорична бе Стоянова и посочи, че мястото, където се променят законите е в комисиите. Депутатът от БСП дори не е дошъл на комисията, за да отправи своето предложение. Неговите колеги от БСП и членове на комисията по бюджет и финанси също не били наясно с предложението, посочи в отговор Менда Стоянова и отсече: \"Просто така не се прави и процедурата трябва да се спазва.\"Тя бе категорична, че няма противозаконност в процедурата, както и няма процедура, по която вчера, извънредно, след направеното предложение и преди края на второ четене, да се свика заседание на комисията и да се допълни бюджета.ГЕРБ се грижат за храмовете и ги ремонтират дори със собствени средства, както обясни шефката на бюджетната комисия.Според Менда Стоянова всъщност БСП никога не са имали сериозни намерения спрямо това свое предложение, а \"намерението е да дават трибунки тук, да събират Конституционния съд и да създават грешни впечатления у хората\".", "date": "2017.12.01", "title": "Менда Стоянова: Депутатите социалисти не искат да ремонтират храма, а да дават трибунки"}
{"url": "https://news.bg/int-politics/rusiya-zasilila-boyniya-si-potentsial-na-zapadnata-si-granitsa.html", "text": "От началото на годината съединенията на Западния военен окръг \"значително увеличиха\" бойния си потенциал. Това обяви генерал-полковник Андрей Картаполов, който е командир на войските от Западния военен окръг, съобщават руските медии.От януари окръгът е получил повече от 1000 единици съвременна техника. Картаполов подчертал, че през новата година модернизацията на войските ще продължи.Също така, по думите му, е била извършена огромна работа по подобряване на инфраструктурата. Например на базата на тестовия полигон Мулино е бил открит Център за бойна подготовка на сухопътните войски, военновъздушните сили и морската пехота.\"Днес в най-модерна база могат да се провеждат занятия по огнева подготовка, шофиране на бойни превозни средства, да се тестват екипажи и разчети за координиране на действията\", разказа Картаполов.През октомври руският военен министър Сергей Шойгу разкри, че до края на годината войските от Западния военен окръг ще получат повече от 1 800 единици ново и модернизирано оборудване.Както е отбелязал руският президент Владимир Путин, делът на съвременните оръжия и оборудване в отделните бойни части достигал 60 процента. Сега руското правителство обмисля проект за нова въоръжена програма до 2027 г., като не по-късно от 15 декември тя ще бъде предадена на президентската администрация.", "date": "2017.12.01", "title": "Русия засилила бойния си потенциал на западната си граница"}
{"url": "https://news.bg/regions/inspektori-tragvat-po-ribnite-magazini-predi-nikulden.html", "text": "От Българската агенция за безопасност на храните (БАБХ) проверяват обекти, в които се предлага риба и рибни продукти в цялата страна, съобщиха от БАБХ.Инспекторите проверяват складове за търговия на едро, заведения за обществено хранене, обекти за търговия на дребно, пазари и борси, на които се предлага риба и рибни продукти в цялата страна.Тематичните проверки са свързани с Никулден и засиленото предлагане и търсене на храни за празника. Те се извършват съвместно с Изпълнителна агенция по рибарство и аквакултури и Комисия за защита на потребителите. Целта е да се гарантира безопасността на храните и да се предотврати всеки опит на недобросъвестни търговци за злоупотреби, уверяват от БАБХ.При проверките инспекторите ще следят за регистрацията на обектите, за наличие на документи за произход и безопасност на рибата, за спазване на срокове и условия на съхранение, съответствие с изискванията за етикетиране съответствие на сградов фонд и оборудване с действащото законодателство в областта на храните.Миналата година при подобни проверки за Никулден са издадени 20 предписания и са съставени 4 Акта за установяване на административно нарушение. Общото количество на бракуваната риба тогава е 255 килограма.От БАБХ дават следния съвет към потребителите при закупуване на прясна риба:", "date": "2017.12.01", "title": "Инспектори тръгват по рибните магазини преди Никулден"}
{"url": "https://news.bg/crime/zadarzhaha-balgarin-v-solun-za-proizvodstvo-na-alkohol-mente.html", "text": "Властите в Солун са арестували един български гражданин за производството на фалшив алкохол, съобщи БНР. Заедно с българина са задържани и трима гърци.Става ясно, че в Гърция е имало няколко случая на отравяне от алкохол. Отравянията обаче били от малко количества алкохол. За това властите започнали да разследват случая. Оказва се, че заведенията са били снабдявани от нелегален производител на алкохол, а полицията започва издирване на производителя.Властите стигат до мястото на производство - напълно оборудвана лаборатория в склад в Солун. Там установяват трима гърци и един българин. Сънародникът ни също така доставял етилов алкохол и фалшиви етикети на известни марки, за да може ментетата да минават в търговската мрежа.На мястото са открити 760 бутилки с фалшив алкохол, които са били готови за разпространение по заведенията. Открито е и голямо количество спирт в туби. В хода на операцията полицаите са конфискували товарен камион с българска регистрация, както и три леки коли, които са били използвани за пренасянето на алкохола.В склада са открити и 1 000 стека цигари без бандерол.Случаят е предаден на прокуратурата в Гърция.", "date": "2017.12.01", "title": "Задържаха българин в Солун за производство на алкохол менте"}
{"url": "https://news.bg/politics/balgariya-i-turtsiya-otsenyavat-visoko-usiliyata-si-za-spravyane-s-migratsionniya-potok.html", "text": "Премиерът Бойко Борисов и министърът по въпросите на ЕС на Турция и главен преговарящ Йомер Челик оцениха високо усилията на двете страни за справяне с миграционния поток. Двамата отчетоха положителния ефект от Споразумението между ЕС и Турция по миграцията, което е довело до реално намаляване на броя на нелегалните мигранти, влизащи в ЕС. Това стана ясно по време на срещата между министър-председателя Бойко Борисов и министъра по въпросите на ЕС на Турция и главен преговарящ Йомер Челик, съобщиха от МС.По време на срещата бе потвърдено, че стабилното и устойчиво развитие на отношенията между България и Турция е приоритет на българската външна политика. Връзките между двете държави се основават на принципите на добросъседство, взаимно уважение и ненамеса във вътрешните работи, е констатацията на Борисов и на Челик.По време на разговора Бойко Борисов подчерта, че Турция е непосредствен съсед на България, съюзник в НАТО и важен партньор в области като миграция, борба с тероризма, енергетика, земеделие, търговия. \"Активният и конструктивен диалог на различни равнища през последни месеци допринася за създаване на положителна атмосфера в двустранните отношения\", заяви още българският премиер.Интензивно е икономическото сътрудничество между България и Турция, смята българският премиер и турският министър. Областите, в които има възможности за развитие на двустранните връзки са енергетика и енергийна инфраструктура, инвестиции, животновъдство, транспорт, туризъм, стана ясно от срещата между Борисов и Челик.", "date": "2017.12.01", "title": "България и Турция оценяват високо усилията си за справяне с миграционния поток"}
{"url": "https://news.bg/crime/mezhdunarodna-aktsiya-zadarzha-chetirima-za-krazhbi-ot-kreditni-karti.html", "text": "Четирима членове на международна престъпна мрежа са задържани в рамките на съвместна операция \"Нептун\".Те са отговорни за компрометиране на данните от разплащателните карти и незаконните транзакции срещу европейски граждани. Заловените са крали първо информация за картите, а после са теглии пари от сметките. Операцията била подкрепена от Европейския център за киберпрестъпления (EC3) на Европол, е реализирана на 30 ноември на територията на България, Италия и Чехия.По първоначална информация лидерите на трансграничната престъпна група са контролирали всички етапи на престъплението.Те са се занимавали с вграждането на техническите средства в банкомати в централните части на европейските градове, производството на фалшиви кредитни карти и последващото отнемане на пари от банкомати в неевропейски държави, като Белиз, Индонезия и Ямайка.Десетки манипулирани устройства са открити в рамките на операцията. Те били с поставени микрокамери и четци за магнитни ленти. Повече от 1000 фалшиви кредитни карти са иззети. Освен това са събрани и данни за извършени многобройни измамни международни транзакции на стойност повече от 50 хил. евро.Групата е разследвана от началото на 2015 г. със съдействието на ЕСЗ. Координацията и обменът на данните са подкрепени и от Съвместната работна група за действие в областта на киберпрестъпността (J-CAT), създадена в Европол.", "date": "2017.12.01", "title": "Международна акция задържа четирима за кражби от кредитни карти"}
{"url": "https://news.bg/tech/google-obvinen-v-sledeneto-na-5-mln-potrebiteli-na-iphone.html", "text": "Група хора, водена от Ричард Лойд, бивш изпълнителен директор на британската асоциация на потребителите \"Кой?\", са завели съдебно дело срещу Google, твърдейки, че интернет гигантът е събирал лични данни на повече от 5 млн. потребители на iPhone. Това се разкрива на сайта на потребителската организация.Корпорацията, чието седалище е в калифорнийското градче Маунтин Вю, се твърди, че е заобиколила настройките по подразбиране за поверителност на браузъра \"Сафари\" на iPhone между юни 2011 и февруари 2012 г., използвайки част от кода, задавайки Google като бисквитка на телефоните на потребителите. Според жалбоподателите това позволява на Google да събира лични данни, като например историята на сърфиране в интернет, без да се търси съгласието на потребителя.\"Хората трябва да се доверят на големи компании като Google, защото те играят все по-голяма роля в нашето ежедневие. Това доверие да бъде възнаградено от страна на Google, като се възползва от информацията на хората без тяхното съгласие, е нещо, което трябва да бъде оспорено\", изтъква изпълнителният директор на \"Кой?\" Питър Викари-Смит.Успешен край на съдебния казус би довел до милиарди британски паунда обезщетение за потребителите, като това ще е най-голямото обезщетение, което някога е било изплащано на потребителите в Обединеното кралство.Акциите на компанията \"Алфабет\", чиято собственост е Google, са отбелязали спад след разпространението на тази новина.", "date": "2017.12.01", "title": "Google обвинен в следенето на 5 млн. потребители на iPhone"}
{"url": "https://news.bg/press/evroparlamentat-ubi-dyunera-kat-puska-falshivi-danni-za-zhertvite-na-patya.html", "text": "Eвропарламентът уби дюнера!Дюнерите може да изчезнат от страните от ЕС до края на 2018 година, ако остане в сила прието решение на Еврокомисията да забрани съдържанието на фосфат в суровото замразено месо.Фосфатът е необходим, защото задържа водата в месото и то остава крехко и сочно дори и след като е било замразено. Без него при печене месото ще се разпада. Съставката се слага не само в замразено месо, а и в сладкиши, кока-кола, различни салами.Ходатайстваме за признаване на македонската църкваКАТ прави фалшива статистика за броя на загиналите и ранените при тежки автомобилни катастрофи. Това показа разследване на \"Труд\", започнало още от средата на септември. Всеки ден МВР публикува на сайта си данни за пътната обстановка, които са пълни с грешки, включително и от елементарно събиране и изваждане на числа. Повечето от тях остават непоправени. Така към края на годината се получава изкривена статистика, която не се сравнява нито с данни от прокуратурата, нито от министерство на здравеопазването, нито с отчети на застрахователните компании.Парламентът отказа пари за ремонт на църквитеДепутатите не отпуснаха 1,130 млн. лв. за ремонта на патриаршеската катедрала \"Св. Александър Невски\" и Зографския манастир, а депутатите на ДПС напуснаха залата.Народните представители подложиха на прегласуване отпуснатите във вчерашния ден 1,130 млн. лв. за ремонт на патриаршеската катедрала \"Св. Александър Невски\" и Зографския манастир в Света гора, тъй като те не бяха отразени в рамката на бюджета, която беше гласувана преди това. \"За\" текста гласуваха 82 народни представители, \"против\" - 12 и \"въздържали се\" - 104, с което той бе отхвърлен.Еврокомисията планира: Зърнените барони с по-малко пари от еврофондоветеЗърнените барони у нас и в ЕС от следващия програмен период ще получават по-малко пари от еврофондовете, защото ще се прилагат прогресивно намаляващи плащания за големите площи. Това става ясно от съобщение на ЕК до Европейския парламент, Съвета, Европейския икономически и социален комитет и Комитета на регионите, озаглавено \"Бъдещето на прехраната и селското стопанство\". Едновременно с това Брюксел планира повече пари за прехранващите се само от фермерство.Графика в документа показва, че 3,43 млн. малки стопанства до 5 ха с обща обработваема площ 7,7 млн. ха получават годишно по 2,4 млрд. евро. На други 3,29 млн. стопанства от 5 до 250 ха, простиращи се на 107,4 млн. хаСделката за царските имоти минира управляващата коалицияСделката, която се подготвя тихомълком между правителството и бившия премиер Симеон Сакскобургготски за царските имоти, може сериозно да минира управляващата коалиция. В гневна декларация ВМРО призова държавата да не влиза в договорки. Партията директно посочва, че се готви отстъпване на собственост в полза на царските наследници.Раздор във властта заради \"царските\" имотиРаздор назрява в управляващата коалиция между ГЕРБ и патриотите заради намерението на Бойко Борисов да върне на Симеон Сакскобургготски отнетите му от съда имоти, които той успя да реституира, докато бе премиер на страната. Регионалният министър Николай Нанков е поискал спиране на две от делата, които държавата води срещу Симеон и сестра му - за дворците \"Врана\" и \"Царска Бистрица\", до подготвянето на извънсъдебно споразумение. В Министерството на правосъдието дълбоко засекретена група юристи начело с бившата правосъдна министърка на НДСВ Миглена Тачева работи върху споразумението заедно с адвокати на Симеон и сестра му Мария-Луиза. Ведомството на Цецка Цачева подготвя и специален закон за връщане на царските имоти.Гласуването на Бюджет 2018 - безсмислен двудневен маратонБез обективни причини парламентът се впусна в двудневен среднощен маратон по приемането на един от най-важните закони за годината - този за Бюджет 2018. В сряда депутатите удължаваха заседанието си на три пъти, дебатираха около 9 часа и в крайна сметка стояха в пленарна зала до почти 3.30 часа през нощта. В четвъртък гласуването продължи, но от критиките и предложенията на опозицията и дебатите по тях не последва нищо.Почти всички текстове се приемат без изненади, а промените между двете четения са минимални. Най-едрата редакция са 8 млн. лв. повече за заплати на работещите в детските домове, кръвните центрове и психиатричните диспансери.", "date": "2017.12.01", "title": "Eвропарламентът уби дюнера!, КАТ пуска фалшиви данни за жертвите на пътя"}
{"url": "https://news.bg/world/erdogan-shte-se-moli-v-dzhamiya-v-gartsiya-na-8-dekemvri.html", "text": "Турският президент Реджеп Тайип Ердоган ще присъства на петъчна молитва в Старата джамия (Eski Camii) в Комотини на 8 декември, гласи неофициалната информация от местното духовно настоятелство, пише сайтът \"24Родопи\".Ердоган ще бъде на двудневно официално посещение в Гърция на 7 и 8 декември. Датата на визитата все още не е официално съобщена, въпреки че официални представители както от гръцка, така и от турска страна потвърдиха, че турският лидер ще посети съседната страна в следващите дни, пишат турските медии. Това ще е първото посещение в Гърция на президент на Република Турция от 65 години. За последно визита в Атина осъществи третият турски президент Джелял Баяр.Ердоган вече беше на посещение в Атина през 2010 г., но тогава заемаше поста на министър-председател.Турските медии не посочват дали Ердоган ще бъде извън столицата Атина, но в Комотини вече се подготвят да посрещнат високия гост на 8 декември.Уникалната Eski Camii е построена през 1608 година, претърпяла е основен ремонт през 1854 година, както и след 1912 година.Обяснимо е защо турският вицепремиер Хакан Чавушоглу посети Комотини и родното си село в Северна Гърция на 3 ноември т. г. Той е подготвял визитата на Ердоган в населения с мюсюлмани регион в тази част на Гърция.", "date": "2017.12.01", "title": "Ердоган ще се моли в джамия в Гърция на 8 декември"}
{"url": "https://news.bg/world/i-polsha-sreshtu-otoplenieto-na-vaglishta.html", "text": "Още една област в Полша - Долна Силезия, забрани изгарянето на въглища за домашно отопление и наложи ред ограничения за горенето на дърва и на използването на пернишки печки и кюмбета и други източници на силно въздушно замърсяване. Забраната не е моментална, а постепенна и някои мерки ще се въведат през 2028 години.Това коментира в профила си във Фейсбук бившият служебен министър на екологията Юлиян Попов.Според него, съществуващите инсталации вероятно ще си останат на доизживяване. Забраната е резултат на много силна гражданска кампания и политическо осъзнаване. Подобни забрани никак не са лесни, защото рязкото им въвеждане удрят най-бедните.Затова въвеждането им трае много години и изисква широка гражданска нетърпимост, но и гражданско съгласие за мерки, които са непопулярни за много хора.Днес въздухът в София, Пловдив, Хисаря и други градове е много мръсен. Мръсен е и на места в Германия и на много места в Полша. Въпросът е ще се съгласим ли, че въглищата и мокрите дърва трябва веднага да бъдат забранени? Ще се съгласим ли, да не бъдат внасяни стари коли? Ще се съгласим ли сградите да се санират поне частично с пари на данъкоплатеца? И ще се съгласим ли всяка кола, която не отговаря на стандартите да бъде спирана от движение, независимо колко важна е тя за малкия бизнес на шофьора?Ще се съгласим ли също така да финансираме печки с пелети за енергийно бедните? И ще се съгласим ли, че е важно да наклеветим всеки съсед, който гори каквото му падне? Тези съгласия са необходими за чистия въздух.", "date": "2017.12.01", "title": "И Полша срещу отоплението на въглища"}
{"url": "https://news.bg/world/arzhentina-spira-da-tarsi-izcheznalata-podvodnitsa.html", "text": "Аржентина прекратява спасителна операция по издирването на 44 - те души екипаж на изчезналата подводница \"Сан Хуан\".Това съобщава Ройтрес.Агенцията отбелязва, че подводницата е изчезнала преди две седмици.Това заяви представителят на аржентинския флот Енрике Балби. Според него времето на търсенето на живи моряци е надвишило два пъти колкото е възможно, но не са открити следи от хора.Балби добави, че търсенето на самата подводница ще продължи.", "date": "2017.12.01", "title": "Аржентина спира да търси изчезналата подводница"}
{"url": "https://news.bg/world/makron-podkrepya-frenskiya-ezik.html", "text": "Френският президент Емануел Макрон иска да направи френския най-използвания език в света. Това пише в. \"Индипендънт\".\"Това не е просто наследство, което трябва да бъде защитено. Френският език има бъдеще и това бъдеще е за нас. Светлината, привлекателността на французите не принадлежат само на Франция \", заяви Макрон по време на обиколката си в Западна Африка.На френски език се говорят 274 милиона души по целия свят, което го прави петият в света по използване.По-рано Макрон призова Русия да помогне със санкции срещу КНДР.", "date": "2017.12.01", "title": "Макрон подкрепя френския език"}
{"url": "https://news.bg/world/sin-na-ruski-deputat-be-osaden-v-sasht.html", "text": "Синът на руския депутат Валерий Селезньов - Роман, беше осъден в САЩ на 14 години затвор, предаде Ройтерс.Агенцията отбелязва, че той беше признат за виновен за участие в група, която се занимавала с киберпрестъпления - кражба и продаване на номера на кредитни карти.Той е осъден също така да върне над 52 милиона долара.Роман Селезньов през септември се призна за виновен по две дела, свързани с разследване за хакерски действия, за участие в схема за изнудване и за заговор с цел банкова измама.През април той бе осъден в щата Вашингтон на 27 години затвор за киберизмами.", "date": "2017.12.01", "title": "Син на руски депутат бе осъден в САЩ"}
{"url": "https://news.bg/world/ucheni-nablyudavat-vulkana-na-bali.html", "text": "Учени следят изригващия вулкан на индонезийския остров Бали, предаде Ройтерс.От природното бедствие са заинтересовани и климатолози.Учените изследват какво би станало, ако вулканът изригне, както през 1963 г.Те все пак успокояват, че пепелта и димът, които избълва досега вулканът Агунг, активен от няколко дни, не са нито в достатъчно количество нито достатъчно високо в атмосферата, за да понижат температурите глобално.", "date": "2017.12.01", "title": "Учени наблюдават вулкана на Бали"}
{"url": "https://news.bg/world/v-germaniya-redyat-kabinet.html", "text": "В Германия редят кабинет, предаде АП.Канцлерът Ангела Меркел се срещна с лидера на Германската социалдемократическа партия Мартин Шулц.Домакин беше президентът Франк-Валтер Щайнмайер. На срещата присъства и Хорст Зеехофер - лидера на ХСС, партньор на Меркел.Източници от ГСДП казаха, че днес ще се обсъждат всички варианти - от нови избори до нова широка коалиция.Меркел също се очаква да говори с висши партийни членове. Консерваторите не очакват социалдемократите да се съгласят на официални коалиционни преговори преди конгреса си, който е другата седмица.", "date": "2017.12.01", "title": "В Германия редят кабинет"}
{"url": "https://news.bg/world/v-rumaniya-vazrazhdat-mestna-poroda-praseta.html", "text": "Румънските фермери могат да получат безплатни прасенца от държавата. Условието е те да съдействат за съживяване на местните породи в страната, съобщават местни медии.Румънският министър на земеделието Петре Даея, който наскоро обяви инициатива за популяризиране на румънските овце, сега планира да популяризира румънското прасе.Държавата ще предлага на фермерите безплатни прасета от породите Мангалита и Бъзна, както и държавни субсидии за отглеждането им до достигане на 130 килограма на прасе. Условието е фермерите да дават половината от месото на държавата.През последните години все повече румънски фермери избират виетнамски породи свине, вместо местните породи, тъй като те са по-лесни за отглеждане.Мангалита - порода, която според някои специалисти е създадена преди около два века, е високо оценена в цяла Европа заради вкусното и здравословно месо. Нарича се и \"свиня - сьомга\" за здравословното му месо, пълно с Омега 3 и ненаситени мастни киселини. Месото му е с по-ниско съдържание на вода от другите породи, което го прави идеален за сухи месни продукти, като известния испански хамон.", "date": "2017.12.01", "title": "В Румъния възраждат местна порода прасета"}
{"url": "https://news.bg/world/pravoslavna-gartsiya-kaza-ne-na-gey-brakovete.html", "text": "Върховният съд на Гърция е анулирал гей брак, сключен през 2008 г. на о. Тилос пред кмета на малкия остров в Егейско море.Решението идва часове преди 1 декември, отбелязват гръцки медии.Съдиите потвърдиха предсрочна заповед на прокурор от Родос, който обяви такива сватби за незаконни.Съдът заяви, че решението изразява върховенството на закона, \"който отразява моралните и социални ценности и традиции на гръцкия народ, които не подкрепят легализирането на брака за хомосексуални двойки\".Съдът заяви, че партньорите от същия пол имат право на гражданско обединение, което предоставя на гей двойките същите права като хетеросексуалните двойки.От двойката се очаква да отнесат делото си пред Европейския съд по правата на човека.", "date": "2017.12.01", "title": "Православна Гърция каза \"не\" на гей браковете"}
{"url": "https://news.bg/world/silno-zemetresenie-lyulya-iran.html", "text": "Силно земетресение с магнитуд от 6 по скалата на Рихтер разлюля Югоизточен Иран, съобщи Ройтерс.Агенцията се позовава на Геофизическия институт на САЩ.Епицентърът е бил на 58 км североизточно от град Керман, който има 821 000 жители. Огнището е било на дълбочина от 10 км.Десетина минути след първия трус е имало втори с магнитуд 5 по Рихтер.Само преди две седмици на границата между Иран и Ирак беше регистрирано земетресение с магнитуд 7,6 по Рихтер.", "date": "2017.12.01", "title": "Силно земетресение люля Иран"}
{"url": "https://news.bg/world/1-dekemvri-svetoven-den-za-borba-sreshtu-spin.html", "text": "Първи декември е Световният ден за борба със СПИН. За първи път този ден е отбелязан през 1988 година. Тогава Световната здравна организация, в стремежа си да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи с ХИВ, обявява 1-ви декември за Световен ден за борба със СПИН.От 1996 година с отбелязването на този ден се заема Програмата на ООН за ХИВ/СПИН (UNAIDS). Оттогава Световният ден за борба със СПИН се превръща в начало на целогодишна кампания с акцент върху превецията, образованието и информираността.През 2004 г е създадена независимата организация - World AIDS Campaign, която поема провеждането на кампаниите. Програмата на ООН за ХИВ/СПИН (UNAIDS) продължава да оказва финансова и техническа подкрепа.По повод 1 декември - Световния ден за борба с ХИВ/СПИН, младежите от Столичната организация на Българския Червен кръст организират мащабна информационна акция, която ще обхване ключови места в София.От 14:00 до 16:30 ч. на 1 декември доброволците на БМЧК-София ще организират стационарни информационни пунктове за раздаване на презервативи и информационни материали на метростанция \"Сливница\", метростанция \"Бели Дунав\", пазарът на Ломско шосе, както и подлезът пред хотел \"Плиска\", съобщиха от БЧК.Подвижни екипи от доброволци, разпространяващи превенционни материали, ще има в Студентски град от 14:30 до 17:00 ч. в района между Студентска поликлиника и УНСС.Около 17:30 ч. доброволците на БМЧК от всички пунктове, приятели и служители на Столичната организация на БЧК ще се отправят към бул. \"Витоша\", в началото на пешеходната зона при изхода на метростанция \"НДК\", от където в 18:00 ч. ще тръгне шествие в посока към Народния театър \"Иван Вазов\".Малко преди 19:00 ч. всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН.Презентации по превенция на ХИВ/СПИН от доброволци на БМЧК-София ще има на 30 ноември и 1 декември в 12 столични училища.На всеки 17 секунди по един човек се заразява с ХИВ, а от началото на епидемията 35 милиона души са умрели от СПИН.Около 1,8 милиона души в света са заразени с вируса на СПИН през 2016 г. Това означава, че ново заразяване с ХИВ се регистрира средно на всеки 17 секунди, т.е. регистрират се средно 5000 нови заразявания дневно.", "date": "2017.12.01", "title": "1 декември - Световен ден за борба срещу СПИН"}
{"url": "https://news.bg/weather/oranzhev-kod-v-8-oblasti-za-poroy.html", "text": "Оранжев код за обилни валежи е в сила за 8 области в страната. Това сочи справка на сайта на НИМХ. Кодът е в сила за областите София град, София област, Перник, Кюстендил, Благоевград, Смолян. В Кърджали също е обявен оранжев код за обилни валежи, но и за силен вятър.В областите с оранжев код ще има значителни валежи от дъжд, над 1800 метра - от сняг. Количествата ще са между 35 и 65 л/кв. м, в отделни райони и повече. В местата със снежна покривка, с очакваните валежи от дъжд и умерения до силен вятър, снеготопенето ще е интензивно. В Кърджали ще духа силен юг-югозападен вятър със скорост 14-19 м/сек и пориви до 22-24 м/сек.Жълт код е обявен в областите Видин, Монтана, Враца, Ловеч и Пловдив. В първите 4 области ще има значителни валежи от дъжд, над 1500 метра - от сняг. Количествата ще са между 20 и 30 л/кв. м, в планинските райони и повече. В Пловдив само в южната част от областта ще има значителни валежи от дъжд. Количествата ще са между 20 и 30 л/кв. м. Жълт код за силен вятър е в сила за Хасково, Ямбол, Сливен, Бургас, Варна и Добрич. В тези области ще продължи да духа силен юг-югозападен вятър със средна скорост между 14 и 19 м/с и пориви до 22-24 м/с. По Черноморието също е обявен жълт код - ще духа южен вятър 14-17 м/сек (7 бала по Бофорт), пориви до 20 м/сек (8 бала по Бофорт). Вълнението ще бъде 3-4 бала.", "date": "2017.12.01", "title": "Оранжев код в 8 области за порой"}
{"url": "https://news.bg/weather/dekemvri-zapochva-s-oblatsi-i-vyatar.html", "text": "Декември започва с облачно време над страната. Очакват се валежи, на места в Западна България и Родопската област - значителни.Тов асочат данните на Националния институт по метеорология и хидрология.Ветровито ще остане в източната част на страната. Вятърът ще е югозападен и ще е топло.Дневните температури в източната част на страната ще бъдат над 15 градуса по Целзий. В тези райони преваляванията ще са слаби и само на някой места.В северозападните райони обаче ще проникне студен въздух. Там живакът на термометъра ще достигне максимум до 6-7 градуса. Валежите ще продължат през нощта.Атмосферното налягане в сутрешните часове е значително по-ниско от средното за месец декември.", "date": "2017.12.01", "title": "Декември започва с облаци и вятър"}
{"url": "https://news.bg/politics/menda-stoyanova-edinstvenata-tsel-na-opozitsiyata-e-da-drazni-upravlyavashtite.html", "text": "\"Парламентарния маратон за два дни го свършихме\". Така председателят на Комисията по бюджет и финанси Менда Стоянова коментира гласуването на Бюджет 2018 пред bTV.Тя обясни част от забавянето в НС с действията на БСП. \"Опозицията бяха доста активни. Изказванията бяха повече от предложенията им\", изтъкна Стоянова.Менда Стоянова, заяви, че според нея единствената цел на опозицията била да дразни управляващите. \"За мен от това, което се случи в сряда, няма какво друго да се заключи\".На въпроса как ще коментира бюджета,Стоянова отговори: \"Вътре има два милиарда лева повече разходи от бюджета плануван за 2017\".\"Много сектори ще го усетят\", допълни председателят на ресорната комисия. Сред тях са образование, здравеопазване, сигурност и социалния сектор.Запитана защо учените , Стоянова обясни, че не вижда разлика в подхода към тяхното финансиране.\"Наистина бюджетът на БАН има 5 млн. лв. повишение\", изтъкна тя и добави, че от държавата се отделят 65 млн. лв., но те са за проекти и трябва да се кандидатства, за да се получават.Менда Стоянова коментира и предложението на депутатите от \"Воля\" държавната субсидия за партиите извън Народното събрание и с не по-малко от 1 % от всички действителни гласове на последните парламентарни избори да бъде един лев за глас., а парламентарно представените политически сили да получават по 11 лв.\"Аз смятам, че малко по-голяма драма се разиграва. Субсидиите не са просто едни пари, които се дават на партиите\", изтъкна Стоянова и дообясни, че парите са за дейността на партиите, за заплати на хората, който работят в структурите им. Това се правило, за да бъдат независими.", "date": "2017.12.01", "title": "Менда Стоянова: Единствената цел на опозицията е да дразни управляващите"}
{"url": "https://news.bg/crime/kola-se-naniza-na-mantinela-v-stolitsata.html", "text": "Тежка катастрофа затрудни движението в столицата тази сутрин, съобщава Нова. Сблъсъкът е станал ма Телевизионната кула в София.Колата е самокатастрофирала и се е нанизала на мантинелата. На мястото веднага са пристигнали пожарни коли, полиция и линейка.Шофьорът е мъж на 33 години. Той е пострадал при катастрофата и е откаран в столичната УМБАЛ \"Св. Анна\". Състоянието му е тежко, съобщават от лечебното заведение. Мъжът е със счупена гръдна кост, тежка травма на бял дроб и тежка коремна травма. Към момента е настанен в реанимацията на болницата.Няма информация дали в колата е имало други пътници.За да бъде изваден шофьорът на колата, се наложило да бъдат рязани ламарините на автомобила.", "date": "2017.12.01", "title": "Кола се наниза на мантинела в столицата"}
{"url": "https://news.bg/health/zdravniyat-ministar-prizna-che-ima-zloupotrebi-s-lekarstva.html", "text": "Има злоупотреби с лекарствата - в това число и паралелен износ. В близките часове и дни ще чуете информация, която ще потвърди това, заяви здравният министър Кирил Ананиев пред БНТ.Без да дава допълнителна информация той поясни, че контролът е инструмент на Здравната каса за намаляване този преразход. Много малко са възможностите да се стигне до истинската причина за преразхода на лекарства, обясни Ананиев.Част от дълговете на болниците се дължат на преразход за лекарства, каза водещият, на което министърът отговори, че проектът за централизирана електронна платформа за лекарства се обжалва вече 3 пъти. 130 лечебни заведения - държавни и общински, очакват тази електронна платформа. Около 118 заявки за 900 млн. лева отлежават, поясни министърът.Няма да има луфт, в който българските пациенти да са лишени от лекарства, обеща министър Ананиев.До края на годината ще има покупка на линейки, каза здравният министър. Проектът за спешната помощ е пряко свързан с преструктуриране на болничната помощ и лечебните заведения. Той беше замразен, подписахме анекс, който отвори усвояването на този проект и неговото развитие. Около 20 млн. лева са предназначини за увеличаване заплатите на специалистите в Спешната медицинска помощ, каза министърът.Увеличение на заплатите се предвижда в четири основни структури - Регионалните здравни инспекции, Домовете за медико-социални грижи, в психиатричните болници се очаква с 15% увеличение на заплатите и в кръвните центрове.Ананиев поясни, че с приетия Бюджет 2018 г. парите на Касата са 4,5 % от БВП - 4,712 млрд. лева е бюджетът за здравеопазване. 407 млн. лева са допълнителните разходи в Касата - за детско и майчино здравеопазване, профилактика, подобряване качеството на медицинските, стоматологични услуги.В бюджета са осигурени и 20 млн. лева за ваксините на децата. В бюджета на министерството ръстът за т.г. е 8 млн. лева.На въпрос защо се налага мораториум за нови болници и за новите лекарства Кирил Ананиев отговори, че това е временна мярка, която изисква стабилизиране на бюджета НЗОК. Имаме пакет от здравни услуги и национален рамков договор, който е одобрен от всички партньори. Длъжни сме да заделим по-голям ресурс за извънболничната помощ. Целта е по-малко пациенти да отиват в болница и повече да бъдат обгрижвани без да са хоспитализирани, каза Ананиев.Решаваме проблеми с дефицитите, обеща здравният министър. Те ще бъдат покрити с ресурса за следващата година. През 2018 ще имаме стабилен бюджет, финансово устойчив. През следващите години българите ще бъдат лекувани с най-съвременните и приложими лекарства. Не бива да има съмнение, че български пациент няма да получи необходимото лечение, каза Ананиев.Относно лошото финансово състояние на болниците министърът обясни, че до сега се събирала информация, която се предоставя на министъра без да бъде анализирана и без да се предложат мерки за решаване на проблемите.Ананиев обеща пълен финансов анализ на всички държавни болници - неразпределени разходи, просрочените - около 160 млн. лева. Влизаме във всяка болница - отделение по отделение, дейност по дейност се анализира.Болниците са класифицирани в 4 групи, обясни министърът. В първата група са заведенията във \"финансово здраве\". Втората група - имат дългове в малък размер и финансовият мениджмънт позволява този проблем да бъде преодолян.При третата група болниците имат неточна структура на управление с най-правилните отделения, липса на екипи, на персонал - те са структуроопределящи. Ще вървим към преструктуриране на болниците, обеща като мярка за справяне с проблема Ананиев.Болниците, които попадат в четвъртата група, може да бъдат закрити, защото в техния регион има други болници, които могат да поемат пациентите.България е на трето място в света по брой болници, заяви Кирил Ананиев.Относно цените на клиничните пътеки, той обясни, че очакват разговорите на Българския лекарски съюз (БЛС) по новия рамков договор. Някои от пътеките се нуждаят от увеличение на цената. Има и лош менджмънт, корупционни практики. Стремим се да намерим индикаторите, които доказват причината, която води до това финансово състояние, поясни министърът.На въпрос: \"в клиничната пътека трябва ли да се калкулира лекарския труд\", той отговори, че трудът трябва да е в цената на клиничната пътека и сега това е така. Тенденцията е някои дейности, включени в клиничните пътеки да излязат от болничната помощ и да отидат в извънболничната дейност.", "date": "2017.12.01", "title": "Здравният министър призна, че има злоупотреби с лекарства"}
{"url": "https://news.bg/crime/mesetsi-sledili-politsaite-koito-kradat-gorivo-v-pavlikeni.html", "text": "Вътрешният министър Валентин Радев знаел, че  още от началото на своя мандат. \"В схемата има замесени доста хора\", каза Радев пред Нова телевизия.\"Знам за случая, откакто съм министър. Следим ги и сме правили записи с всички средства\". Министърът уточни, че разследването на кражбите е отнело повече време, за да могат да се съберат годни материали, които впоследствие да не бъдат отхвърлени от прокуратурата.Относно разследване на телевизията за фалшиви таксита, министърът обясни, че са направени две проверки - в края на септември и в началото на октомври. \"Има три досъдебни производства. Работили сме заедно с Икономическа и с Пътна полиция\", каза Радев.Разследването е за това, че автомобили, боядисани в жълто возят пътници от Летище София. \"За 5 километра шофьорите поискаха 30 лева, а на чужденка дадоха медицинска бележка вместо касов бон\", показа репортерска проверка. Радев увери, че човекът от репортажа е установен.Създаден е кризисен щаб за контрол и координация след предупрежденията на синоптиците, обясни Радев. \"Изпратили сме хора навсякъде. Следим реки, язовири. Идеята на щаба е да не се повтори това, което стана в Бургас\", обясни вътрешният министър.Относно сигналът от Специализирания отряд за борба с тероризма той коментира, че ръководството на отряда упражнява своеволия и репресии върху неудобни служители. Въпреки това Радев видя външна намеса в откритото писмо, изпратено от тях: \"Това са го подписали само около 20% от общо 200. Те трябваше да дойдат да се оплачат по каналния ред. Как така решиха, че няма да им обърнем внимание\", попита постфактум Валентин Радев.За идеята катаджиите да отвеждат провинилите се шофьори в полицията настоящият вътрешен министър обясни: \"Искаме да създадем още едно притеснение на тези, които драстично нарушават правилника за движение\".", "date": "2017.12.01", "title": "Месеци следили полицаите, които крадат гориво в Павликени"}
{"url": "https://news.bg/crime/otkriha-tyalo-na-mazh-kray-pristanishte-burgas.html", "text": "Откриха тяло на мъж в района на пристанище Бургас, съобщиха от МВР-Бургас. Тялото е открито в морето. Предполага се, че мъжът е работник, тъй като е облечен с фирмено яке.Все още не е установена самоличността му и причината за смъртта.", "date": "2017.12.01", "title": "Откриха тяло на мъж край пристанище Бургас"}
{"url": "https://news.bg/politics/manolova-nastoyava-za-edno-glasuvane-v-polza-na-rabotnitsite.html", "text": "Прочувствено и гневно писмо внесе до председателите на парламентарните групи националния омбудсман Мая Манолова. Самата тя го определи като такова. Това е поредният й опит да привлече вниманието им към несправедливостта спрямо служителите на фалирали фирми, които не са си получили заплатите.С едно гласуване депутатите могат да им дадат възможност да си получат парите или да им отнемат тази възможност, коментира пред медиите тя.Ужасяващо е, че хората в социалната комисия не пожелаха да осмислят този проблем и аз наистина съм потресена, че министърът на труда и социалната политика беше активен участник в отрязването на възможността на хората без заплати да си получат изработеното, подчерта Манолова.В писмото си омбудсманът апелира законотворците да съдействат за ново заседание на социалната комисия, на което да преразгледат решението си да отхвърлят предложението й в Кодекса на труда. То даваше възможност на всички онези работници от фалирали фирми, които чакат с месеци неизплатените си заплати да си ги получат, като за целта поправката натоварваше с отговорност Инспекцията по труда към МТСП с проверките на предприятията и подаването на молбите до съда.Социалната комисия преди два дни редактира искането й, като гласува отсрочка промяната в закона да се задейства от 1 юли. Това обаче отрязва всеки шанс и завинаги на онези 5000 работници, които си чакат парите от миналия април месец, защото към юли пък ще е изтекъл 12-месечният срок, през който могат да си поискат парите от Фонда за гарантиране на вземанията.В пленарната зала не може да стане ревизирането на текста. Причината е, че законовата промяна е приета вече на второ четене на заседание на комисията. Единственият начин е да се преразгледа на ново заседание на социалната комисия.", "date": "2017.12.01", "title": "Манолова настоява за едно гласуване в полза на работниците"}
{"url": "https://news.bg/crime/radev-vnushava-che-vsichki-politsai-sa-kato-tezi-v-pavlikeni-skochiha-sindikati.html", "text": "Синдикалната федерация на служителите в МВР (СФСМВР) осъди изявлението на министъра на вътрешните работи Валентин Радев за полицаите в Павликени, хванати да крадат гориво.Според синдикатите на вътрешното министерство Радев в национален ефир е отъждествил всички служители в МВР с лица, срещу които тече досъдебно производство, а именно . Синдикатите са на мнение, че това изявление прави недостойни внушения и подронва авторитета на служителите в системата на МВР.Според синдикатите е неприемливо именно министърът на вътрешните работи да пренебрегва професионализма и морала на работещите в МВР и да противопоставя исканията на СФСМВР и всички служители в системата с един частен случай, по който все още не се произнесъл компетентен орган.\"Поставянето под общ знаменател на действията на конкретни служители и работата на хиляди е манипулация, която може да се сравни единствено с изказването на един зам.-министър на вътрешните работи, който обяви, че , са предпоставка за увеличаване на престъпността.\"Според защитниците на работещите в системата на МВР хиляди служители изпълняват своите задъжления в изключително тежки, липса на основни средства и консумативи и дългогодишна липса на униформено облекло. Поради това подобни изказвания синдикатите възприемат \"като изключително нечистоплътно поведение\".СФСМВР оставят отговорността за тези внушения, направени в навечерието на Европредседателството, когато се очаква висока степен на мобилизация и мотивация на състава на МВР, на съвестта на Валентин Радев и премиера Борисов.", "date": "2017.12.01", "title": "Радев внушава, че всички полицаи са като тези в Павликени, скочиха синдикати"}
{"url": "https://news.bg/int-politics/tramp-se-glasi-da-priznae-jerusalim-za-stolitsa-na-izrael.html", "text": "Американският президент Доналд Тръмп смята да признае Йерусалим за столица на Израел, съобщават американските медии.Обявлението по казуса може да стане следващата седмица, като това ще доведе до преместването на американското посолство от Тел Авив в Йерусалим, което се очаква да предизвика сериозни спорове в региона.Докато Израел има претенции към целия Йерусалим, палестинците разглеждат юридически оспорваната източна част на града за столица на собствената им независима държава.Законът за посолството в Йерусалим от 1995 г. беше приет от Конгреса на САЩ, за да започне преместването на американското посолство от Тел Авив, но бившите американски президенти Бил Клинтън, Джордж Буш и Барак Обама никога не са прилагали закона, тъй като се смята за нарушение на правомощията на изпълнителната власт (президентството) над външната политика на САЩ.", "date": "2017.12.01", "title": "Тръмп се гласи да признае Йерусалим за столица на Израел"}
{"url": "https://news.bg/politics/zaharieva-predstavi-prioritetite-za-evropredsedatelstvoto-ni.html", "text": "Вицепремиерът и министър на външните работи Екатерина Захариева представи приоритетите на предстоящото председателство на България на Съвета на ЕС. Това се случи по време на неформалната среща на държавните и генералните секретари на страните членки на Съюза в столицата ни.Екатерина Захариева цитира мотото на държавата ни и на председателството - \"Съединението прави силата\".Тя изтъкна, че единството и солидарността са от основно значение за успеха на Европейската идея и Европейския съюз.\"Западните Балкани са от огромно значение за сигурността и просперитета на Европа. Жизнено важно е да съживим Европейската перспектива на страните от региона\", обясни Захариева.Това ще е едно от основните ни послания по време на срещата на върха в София през май 2018 г., увери външният ни министър и добави, че трябва да се работи за създаването на перспектива на младите хора. В Западните Балкани младежката безработица достига 60%, обясни Захариева. Освен това, вицепремиерът ни акцентира върху нуждата от развиване на дигиталните умения у младите хора и гражданите на ЕС.\"Кохезионната политика е много важна за нас, на всяко едно евро, дадено в България, 60 цента се връщат към нетните платци\", изтъкна вицепремиерът.Програмата на срещата е до края на деня участниците да обсъдят актуални политически теми. Основен фокус на дискусиите ще бъде и взаимодействието между Европейската служба за външна дейност (ЕСВД) и държавите-членки.Председатели на днешното заседание са постоянния секретар на българското външно министерство Елена Шекерлетова и генералния секретар на ЕСВД Хелга Шмид.", "date": "2017.12.01", "title": "Захариева представи приоритетите за европредседателството ни"}
{"url": "https://news.bg/tourism/bansko-e-gotov-za-zimniya-sezon.html", "text": "Банско е напълно готов за зимния сезон.Ски съоръженията в курорта вече са в пълна готовност за любителите на зимните спортове. От днес вече е в работен режим и кабинковия лифт, предаде БНР.Затоплянето през последните дни обаче забави работата по ски пистите. Въпреки че във високите части снежната покривка е около 40 сантиметра, а оръдията за сняг са в готовност, по-топлото време и валежите не позволяват на концесионера да започне обработка на първите писти.От фирмата концесионер посочват, че всички оръдия са в \"бойна готовност\" - те ще заработят автоматично, когато температурата навън падне под -3 градуса. За момента работи само кабинковият лифт.Стана ясно още, че всички лифтове вече са минали профилактика и те са обезопасени и сигурни за туристите.От туристическия бранш в Банско заявиха, че легловата база в курорта около Коледните и новогодишните празници вече е почти напълно ангажирана.", "date": "2017.12.01", "title": "Банско е готов за зимния сезон"}
{"url": "https://news.bg/politics/gen-petr-pavel-potvardi-interesa-na-nato-ot-stabilni-balkani.html", "text": "НАТО има голям интерес регионът на Балканите да е стабилен. Това е в интерес и на съюзниците, и на държавите от НАТО. Това заяви председателят на Военния комитет на НАТО генерал Петр Павел в тържествената зала на Министерството на отбраната. Ген. Павел е на официално посещение в България.НАТО отделя особено внимание на обстановката в региона на Черно море. Ние сме наясно, че тази сигурност няма да бъде лесна задача за постигане. НАТО ще продължи да подкрепя България по същия начин, по който България подкрепя НАТО, заяви ген. Павел.Също така искам да отбележа постиженията на България за увеличаване стабилността в този регион посредством сътрудничество с различните структури на държавите от региона.Причината за моето посещение във вашата страна е от една страна да получа повече подробности за сигурността в този регион, да обсъдим съвременните заплахи, пред които сме изправени и начините, по които можем да им противостоим. От друга страна да благодаря за приноса, който България дава на НАТО към регионалната сигурност, обяви председателят на Военния комитет на НАТО.Искам да ви уверя, че приносът на Вашата страна към дейностите, мисиите, операциите на НАТО получава много висока оценка. Искам да отбележа Вашите усилия за увеличаване на военния бюджет и за увеличаване на инвестициите във военни способности.НАТО е толкова силна като организация, колкото са силни съюзниците в нея. Необходими са ни военни способности от всички съюзници, за да бъде НАТО като организация ефективна, да може да защитава нашите територии и население.За това е необходимо да се знае какви са липсите, пропуските във военните способности за всяка една от страните-членки на НАТО и къде трябва да съсредоточим нашите усилия, каза ген. Петр Павел. България е започнала три проекта за модернизация във въоръжените си сили и аз вярвам, че те са в синхрон с изискванията на НАТО за изграждане на военни способности, допълни председателят на Военния комитет на НАТО.В своето изявление зам.-военният министър Атанас Запрянов каза, че ако сравним готовността на НАТО да се справя със съвременните предизвикателства от срещата на високо равнище на НАТО в Уелс до сега ще видим, че благодарение на активната роля на Военния комитет, на военните командвания в НАТО бяха взети много навременни решения, които се изпълняват. Алиансът днес е още по-силен и още по-адаптиран към съвременните предизвикателства и заплахи.Началникът на отбраната ген.-лейтенант Андрей Боцев изрази радостта си, че ген. Павел е приел неговата лична покана. Той уточни, че на срещата в София са обсъдени теми, касаещи страната ни и Алианса. Това е подготовка за нашата среща на Върха следващата година. Вярвам, че приоритетните линии за развитие на нашите Въоръжени сили са в синхрон с вижданията на Алианса и вярвам, че имаме личната и професионална подкрепа на ген. Павел и на нашите съюзници от Алианса.", "date": "2017.12.01", "title": "Ген. Петр Павел потвърди интереса на НАТО от стабилни Балкани"}
{"url": "https://news.bg/regions/zadeystvaha-plana-za-zashtita-pri-bedstviya-v-blagoevgrad.html", "text": "В област Благоевград е задействан планът за защита при бедствие заради опасност от наводнения.В областта, както и на други места в страната, е разпоредено  на нивата на реките. В Благоевградско ще се следи нивото на реките Струма, Бистрица, Места и Струмешница. Денонощно се следят и нивата на язовирите и по-малките водоеми.По разпореждане на областния управител Бисер Михайлов всички кметове в областта трябва да подават информация за обстановката на всеки час. При рискова ситуация тези сигнали трябва да се подават незабавно. По думите на областния управител за сега нивата на големите реки са ниски, а количеството на водата във водоемите не е опасно.Стана ясно и че по-рано днес служители на Община Петрич са направили проверка по сигнал за опасно мостово съоръжение. Според сигнала колоните на моста при село Тополница по пътя за Кулата са били подкопани. Според зам.-кмета на Петрич Минка Салагьорова не съществува възможност за пропадане на конструкцията. Кметството в Петрич е изпълнило всички предписания на Държавната агенция за метрологичен и технически надзор. Всичките 64 водоема на територията на общината са безопасни.", "date": "2017.12.01", "title": "Задействаха плана за защита при бедствия в Благоевград"}
{"url": "https://news.bg/int-politics/germaniya-izteglya-diplomat-ot-severna-koreya.html", "text": "Германия оттегля трети дипломат от посолството си в Северна Корея заради нарастващата загриженост по ракетната програма на Пхенян, заяви външният министър Зигмар Габриел, цитиран от \"Ройтерс\".Северна Корея заяви, че успешно е тествана мощна нова междуконтинентална балистична ракета (ICBM), като поставя целия континент и САЩ в обхвата на ядрените си оръжия.Берлин категорично осъди теста като нарушение на международното право. Говорейки във Вашингтон след срещата с държавния секретар на САЩ Рекс Тилерсън, Габриел заяви, че е предложил подкрепа за твърда линия към Пхенян.\"Той иска подкрепата ни за усилията им да преследват твърда позиция по отношение на Северна Корея и ще я има. Но нашата работа е да решаваме какво ще правим по дипломатически канали\", обясни Габриел.Двама дипломати вече са оттеглени от германското посолство в Пхенян, а трети е оттеглена сега, коментира Габриел. Германия също така настоява Северна Корея да намали дипломатическото си присъствие в Германия.Габриел обясни, че Вашингтон не е поискал Германия, една от седемте европейски държави с посолства в Северна Корея, да затвори мисията си или да изтегли своя посланик. Германия няма желание да затваря посолството си, коментира той, но добави, че \"това не означава, че изключваме\" тази възможност.Габриел заяви, че Германия ще обсъди възможностите на Северна Корея с други европейски страни, за да определи дали е необходимо да се увеличи дипломатическият натиск. Говорителят на държавния департамент Хедър Науър съобщава, че Съединените щати са призовали страните да намалят връзките си със Северна Корея като част от усилията да наложат натиск върху Пхенян да се откажат от своите оръжейни програми.\"Ако искат да затворят мисиите си в Северна Корея, това също ще бъде нещо, което ще подкрепим\", добавя тя, но Тилерсън не е поискал специално в срещата си с Габриел, Германия да отзове посланика си.Зигмар Габриел коментира пред репортери, че няма информация Белият дом да планира да замени Тилерсън, като отбелязва, че вече е насрочил друга среща с Тилерсън за следващата седмица. Американски медии съобщиха вчера, че в рамките на седмици.", "date": "2017.12.01", "title": "Германия изтегля дипломат от Северна Корея"}
{"url": "https://news.bg/int-politics/tramp-besnee-sreshtu-opravdavaneto-na-nelegalen-imigrant-za-ubiystvo.html", "text": "Американският президент Доналд Тръмп нарече присъдата по делото за убийството на Кейт Стайнли \"пародия\" и призова за изграждането на стената по границата с Мексико, за да се предотвратят подобни престъпления в бъдеще.\"Убиецът на Кейт Стайнли се е връщал многократно през слабо защитената граница на Обама, винаги извършвайки престъпления и насилие, но въпреки това тази информация не беше използвана в съда. Неговото оправдаване е пълна пародия на правосъдие. ПОСТРОЕТЕ СТЕНАТА!\", написа Тръмп в профила си в \"Туитър\".\"На съдебното жури не беше казано, че убиецът на Кейт е извършил 7 пъти углавни престъпления. Демократите на Шумър/Пелоси (лидерите на демократите в Конгреса, б. р.) са толкова слаби по отношение на престъпността, че ще платят голяма цена на изборите през 2018 и 2020 г.\", добави американският държавен глава в друг туит.По-рано Тръмп нарече присъдата \"позорна\" и настоя, че подобни решения карат американските граждани да бъдат \"толкова ядосани\" във връзка с нелегалната имиграция.Кейт Стайнли е убита през 2015 г. от нелегалния имигрант Хосе Инес Гарсия Зарате. Зарате, който е бил депортиран от САЩ пет пъти, обаче беше оправдан по обвиненията в убийство и непредумишлено убийство, след като неговите адвокати твърдяха, че оръжието, с което е била убита Кейт Стайнли, случайно е произвело изстрел.", "date": "2017.12.01", "title": "Тръмп беснее срещу оправдаването на нелегален имигрант за убийство"}
{"url": "https://news.bg/politics/barekov-napuska-politikata.html", "text": "Евродепутатът Николай Бареков обаяви, че излиза от политиката. \"Излизам от политиката, връщам се обратно в гражданското общество и медиите\", отсече Бареков.Това стана по време на конференция на тема \"Фалшивите новини - бунтът на масите срещу елита в ХХI век\", която се проведе в УНСС.Бареков се закани да създаде конгломерат от честни медии. По време на конференцията той анонсира новия си медиен проект -fairnews.bg. Проектът представлява онлайн платформа за противодействие на фалшивите новини.Основна тема на форума бяха фалшивите новини, тяхното създаване и разпространяване. Бареков съветва студентите как да различват истинските от фалшивите новини.Като най-големи жертви на фалшивите новини Бареков определи хора като Бойко Борисов, Ахмед Доган и самия себе си, защото по думите му най-потърпевши са тези, за които се знае много.", "date": "2017.12.01", "title": "Бареков напуска политиката"}
{"url": "https://news.bg/comments/dashteryata-na-che-gevara-u-nas-a-koga-shte-posreshtnem-dashteryata-na-gen-pinochet.html", "text": "Този месец Алейда Гевара Марч, дъщеря на световноизвестния революционер Ернесто \"Че\" Гевара, дойде на посещение в страната ни, поканена от Асоциацията за приятелство България - Куба. Посети парламента ни, даде интервюта за различни медии, включително за изданието на \"Панорама\" по БНТ миналата седмица. Обясняваше какъв прекрасен човек бил Че, \"мъж, който е обичал, страдал, който е оставил жена и деца, защото е бил истински революционер\". \"Решил е да превърне мечтите си в реалност. Той искаше един по-справедлив свят за нас\", добави г-жа Гевара Марч.Ернесто Гевара е приеман за модна икона на ХХ век. Ликът му се експлоатира в индустриални мащаби върху тенииски, постери, сувенири. Световното прогресивно човечество, милиони младежи от цял свят го боготворят. Какъв обаче е бил той в действителност?Ето някои факти за Че, предоставени от \"Съвременността\" на британския историк Пол Джонсън и \"Истинският Че Гевара\" на кубинския писател Умберто Фонтова и публикувани в блога на Диян Крил . Сред \"подвизите\" на Че фигурира и разстрел на бременна в шестия месец жена (!!!), само защото тя и семейството й отказали да се подчинят на водения от него отряд. Прочее, легендарният революционер е заловен в Боливия с активното съдействие на местните селяни - точно тези, които той дошъл да \"освобождава\".А дъщерята на този сладур идва тук да ни разправя врели-некипели (при това за трети път)...И \"гражданското общество\" е ОК с това. Както е ОК съвсем свободно да се продават тениски с лика на този масов убиец, независимо от наличието на Резолюция 1096/1996г. на Парламентарната асамблея на Съвета на Европа за международно осъждане на тоталитарния комунизъм.Защо \"будните граждани\", които се възмущават при всяко мнимо или истинско демонстриране на симпатии към националсоциализма, не показват същия аршин спрямо комунистическите изверги? Защо Ленин, Сталин, Кастро и Че не са заклеймени наравно с Хитлер, Химлер и Гьобелс? Докога първите ще бъдат възприемани не еднозначно като злодеи, а като \"велики личности, променили историята на ХХ век\"?Явно това влиза в рамките на \"свободата на словото\" и \"политическия плурализъм\". Ами, след като е така, защо да не поканим и дъщерята на ген. Аугусто Пиночет? Ако тръгнем да сравняваме, ще излезе, че за два пъти по-кратко време Гевара лично е убил повече хора, отколкото целият репресивен апарат на чилийската хунта за цялото съществуване на режима. А ако ще сравняваме ефекта върху обществата на двете управления, то там нещата са още по-фрапантни - днес Чили е икономически лидер на Латинска Америка, а Куба (и уверено вървящата по нейния път Венецуела) са в трагично състояние...Междувременно, успях да се снабдя с тениска, върху която има символи на управлението на хунтата в Чили. Надписът е \"Mi General Pinochet's Helicopter Tours. Since 1973\". И смятам да си я нося без угризения. Поне докато не се наложи забрана върху символиката, свързана с Че Гевара и другите комунистически масови убийци.", "date": "2017.12.01", "title": "Дъщерята на Че Гевара у нас. А кога ще посрещнем дъщерята на ген. Пиночет?"}
{"url": "https://news.bg/crime/ima-zaginal-pri-tezhka-katastrofa-na-patya-veliko-tarnovo-ruse.html", "text": "Организиран е обходен маршрут по пътя Велико Търново-Русе в района на Полски Тръмбеш. Един е загинал при пътен инцидент с тир. Продължава да е затруднено движението по пътя Велико Търново-Русе между селата Раданово и Петко КаравеловоПо първоначални данни, към 15.30 часа тир с турска регистрация, при маневра е навлязъл в насрещното движение и е ударил товарен автомобил \"УАЗ\". От удара е загинал един мъж от уазката и един ранен е откаран в болница в тежко състояние. Товарът на тира се е разпилял по пътните платна. 50-годишният шофьор, турски гражданин, е установен и задържан за срок до 24 часа след като първоначално е напуснал мястото на произшествието.Движението в двете посоки в участъка е спряно. Извършва се оглед. Тежките камиони изчакват на място. Обходният път за леките автомобили е през Петко Каравелово - Полски Сеновец - Стефан Стамболово - Обединение - Климентово - Полски Тръмбеш. Екипи на пътна полиция регулират движението и насочват през обходния маршрут. Екипи на пожарната работят за разчистване на пътя.", "date": "2017.12.01", "title": "Има загинал при тежка катастрофа на пътя Велико Търново-Русе"}
{"url": "https://news.bg/int-politics/sad-v-rusiya-izprati-priblizhen-na-navalni-za-mesets-v-zatvora.html", "text": "Руски съд осъди близък съюзник на опозиционния лидер Алексей Навални на месец затвор за организирането на неразрешен от властите митинг, съобщава \"Асошиейтед прес\".Районният съд в град Нижни Новгород постанови, че Леонид Волков е виновен за нарушаване на закона за обществените събирания.Волков е шеф на предизборната кампания на Навални, като вкарването му в затвора е тежък удар за Навални, който иска да се впусне в битката за президент срещу Владимир Путин на изборите, насрочени за март догодина.Навални, 41-годишен борец с корупцията по високите етажи на властта в Русия, и негови съюзници многократно са били осъждани на затвор с присъди, свързани с политически митинги и демонстрации, критични към руското правителство. Самият Навални лежа 20 дни в затвора през октомври за организирането на друг митинг.Демонстрациите, организирани от Навални през тази година, бяха едни от най-големите от години, като предизвикаха гняв и безпокойство в Кремъл.Навални написа в \"Туитър\", че вкарването в затвора на Волков цели да застраши предизборната му кампания.\"Путин и целият Кремъл са уплашени от нашата предизборна кампания и подкрепата, която имаме\", изтъкна Навални, като подчерта: \"За тях е важно да парализират работата ни.\"Волков, който стана баща през миналия месец, написа в \"Туитър\" малко преди да бъде изведен от съдебната зала, че гледа на присъдата си като показател, че \"ние сме на прав път\".Навални, който е постоянен трън в очите на Кремъл, предприе мащабна кампания тип \"от къща на къща\", като подобен размах не е бил виждан в руската политика от началото на 1990-те години. Неговата предизборна кампания е резонирала не само сред привържениците на опозицията в големите градове, но също така и сред жители на по-малки градове, които по традиция са традиционен електорат на Путин.", "date": "2017.12.01", "title": "Съд в Русия изпрати приближен на Навални за месец в затвора"}
{"url": "https://news.bg/crime/vks-ostavi-v-zatvora-do-zhivot-trima-ot-grupata-na-kilarite.html", "text": "С решение на Върховния касационен съд- ВКС, трима от групата за убийства \"Килърите\", остават в затвора до живот без право на замяна. Най-тежката присъда е потвърдена от последната съдебна инстанция за сочения като ръководител на престъпната група Петър Стоянов-Сумиста, Георги Вълев и Васил Костов-Кеца, съобщава БНТ.Те са признати за виновни за две поръчкови убийства от 2009 година, на великотърновския адвокат Петър Лупов и шуменския бизнесмен Румен Рачев. Към момента излежават присъди за други престъпления по същото дело. Единственият от групата, който е на свобода е Янко Попов-Туцо, който е с 10-годишна присъда, но с влошено здраве.Съдебният процес започва през 2011 година в съда в Шумен, а престъпната група е осъдена още за палежи, взривове, побои, лихварство и незаконни оръжия.Делото \"Килърите\" влиза във Върховния касационен съд за втори път, след като през 2015-та е върнато за повторно разглеждане от Варненския апелативен съд, заради нарушено право на защита. Част от от подсъдимите бяха оправдани на втора инстанция за двете убийства.Останалите получиха доживотни присъди, но искаха делото да се върне за ново разглеждане, присъдите им да бъдат намалени или да бъдат оправдани.", "date": "2017.12.01", "title": "ВКС остави в затвора до живот трима от групата на \"Килърите\" "}
{"url": "https://news.bg/int-politics/severna-koreya-nyama-da-se-razorazhi-otseche-rusiya.html", "text": "Руски депутати, които са посетили севернокорейската столица Пхенян, обявиха, че Северна Корея не е готова да се разоръжи и въпреки че не желае ядрена война, тя е морално готова за нея, съобщават руските медии.\"Те казаха, че няма да се разоръжат, изобщо дори не може и да става дума за това\", е цитирана да казва депутатката Светлана Максимова. Тя е била част от делегацията на руски депутати, които току-що са се върнали от посещение в Северна Корея.Друг член на делегацията, Казбек Тайсайев, е бил цитиран да казва за севернокорейците: \"Те не искат война, те искат да живеят нормално, но ако има заплаха от страна на Съединените щати, тогава те са морално готови за тази война.\"", "date": "2017.12.01", "title": "Северна Корея няма да се разоръжи, отсече Русия"}
{"url": "https://news.bg/bulgaria/obratno-v-balgariya-vse-poveche-mladi-hora-se-zavrashtat.html", "text": "Авторът на репортажа Клеменс Ференкоте ни среща с двама млади българи, завършили образованието си в чужбина, но решили да търсят професионална реализиция в родината си. Кристиян Митов е завършил инженерна специалност в Манхайм, но след дипломирането си през 2010 решава да се върне в България, където бързо започва собствен бизнес: основава фирма за безплатни туристически обиколки. При тях клиентите обикновено събират накрая някаква сума, с която се отблагодаряват на гида. Пред германския журналист Кристиян разказва, че никога няма да забрави първия си работен ден във \"Free Sofia Tour\": \"Беше петък, 13 август 2010 година. Първата ми група се състоеше само от двама души - едно момче от САЩ и една моя приятелка, с която следвахме заедно в Манхайм\".До Германия и назадПостепенно Кристиян разширява дейността на своята фирма: тя вече предлага кулинарни обиколки, посещения на барове и заведения, разходки из онези кътчета на София, в които може да се види нейното комунистическо наследство. Фирмата му вече е известна - и много успешна: \"За тези седем години, откакто работи фирмата, вече можем да се похвалим с около 180 хиляди клиенти\", казва Кристиян.Той винаги е знаел, че един ден ще следва в чужбина - за да осъществи голямата мечта на своите родители. В средата на 1960-те години баща му предприел опит да избяга от комунистическа България, но бил предаден. В онези години режимът се отблагодарявал за всяко предателство - по една крава за всеки издаден беглец, разказва Кристиян:\"Наистина е било така: ако издадеш на властите човек, за когото знаеш, че има намерение да бяга, получаваш за награда една крава. Такъв бил случаят и с баща ми и неговия приятел: едно момче уведомило властите, баща ми и приятелят му били тикнати за три месеца в затвора, а издайникът получил две крави\", разказва Кристиян.Повече шансове в БългарияПо-нататък германският журналист ни среща с още един българин, който след дълъг престой в чужбина все пак решава да се върне в България. \"Когато завършвах средното си образование, беше много модерно да се учи в чужбина. В нашия клас бяхме общо 26 души. 23-ма заминахме в чужбина. С изключение на едно момиче, което отиде в САЩ, всички останали се отправихме към Германия\", разказва Евгени Петров.Евгени завършва икономика в Мюнхен, след което прави магистратура в Англия. Дипломира се през 2009 година, когато финансовата криза вече е избухнала. Младият мъж решава, че в България ще има повече шансове да си намери добра работа.\"Това беше едно чисто прагматично решение. Пък и знаех, че винаги мога да се върна в Германия. И днес нищо не ми пречи да се отправя отново натам\", казва Евгени пред германския журналист.Днес Евгени е в средата на трийсетте и вече заема ръководна позиция в една фирма за преработка на цветни метали. В Германия вероятно е щял да чака доста по-дълго, преди да се добере до сходна длъжност, пише германският журналист. А Евгени казва: \"Ако човек е още млад, под 30 години, да речем, по-лесно взима решение да се върне в България. Моите бивши колеги от следването, които останаха в Германия, може би вече не биха предприели такава стъпка. Те вече са напреднали в кариерата си, целият им личен живот е там\".\"Все повече хора виждат бъдещето си в България\"В България икономическата среда се подобрява, а трудовият пазар изпитва глад за специалисти, пише по-нататък германският журналист и цитира Марин Лесенски от \"Отворено общество\", според когото броят на хората, които се завръщат в България, непрекъснато се увеличава.\"Все по-малко хора напускат страната, а в същото време броят на завръщащите се нараства. Наблюдаваме тази тенденция от четири години насам и се надяваме тя да се запази. Положението в България се подобрява и затова все повече хора виждат бъдещето си тук\", казва Лесенски пред германския журналист Клеменс Ференкоте.", "date": "2017.12.01", "title": "Обратно в България: все повече млади хора се завръщат"}
{"url": "https://news.bg/bulgaria/katastrofa-otkloni-dvizhenieto-na-magistrala-trakiya.html", "text": "Временно е ограничено движението при километър 222 на автомагистрала \"Тракия\" в посоката към Бургас поради пътно произшествие, съобщиха от АПИ.Движението в посоката към Бургас се осъществява по обходен маршрут: през пътен възел \"Загоре\" - Стара Загора - път II-66 Стара Загора - Нова Загора - път II-55 Нова Загора - п.в. \"Дядово\".От АПИ предупреждават също шофьорите да се движат с повишено внимание при км 17 на автомагистрала \"Тракия\", също в посоката към Бургас. Движението по активната лента е временно ограничено за обезопасяване на неравност на пътната настилка. Автомобилите се движат в изпреварващата лента. На място движението се регулира от служители на пътната полиция и \"Автомагистрали\".Остава ограничено движението по активната лента при км 13 на \"Тракия\". Участъкът е обезопасен и е поставена сигнализация с необходимите пътни знаци и бализи. Движението се осъществява по изпреварващата лента.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "Катастрофа отклони движението на магистрала „Тракия”  "}
{"url": "https://news.bg/politics/zelenite-iskat-konsultativniyat-savet-pri-prezidenta-da-obsadi-povishenata-radiatsiya.html", "text": "Заради повишената концентрация на радиоактивния изотоп рутений 106 в атмосферата, от партия \"Зелените\" настояват случаят да бъде обсъден на консултативния съвет за национална сигурност при президента.\"Евентуалното попадане на частици от него в човешкото тяло може да има трайни негативни последствия\", се казва в отворено писмо до Румен Радев, подписано от съпредседателите на партията Зарица Георгиева и Владислав ПаневЗелените изразяват загриженост, че за повишената радиация е съобщено със седмица закъснение, едва след като информацията беше широко огласена в Западна Европа, и правят паралел с укриването на ядрената авария в Чернобил през 1986 г.\"Първото оповестяване за наличието на този изотоп във въздуха е на 3 октомври от страни в Западна Европа. Едва на 6 октомври Агенцията за ядрено регулиране оповести (само) на сайта си за наличието на рутений- 106 във въздуха, включително над България3. Това е и единственото съобщение...\" - се казва в писмото.Загрижеността идва от факта, че когато са измерени най-високите нива на рутений в нашия регион - на 30 септември, на българските граждани не е предоставена информация.\"Международната агенция за атомна енергия (МААЕ)4 показват много притеснителни данни. Оказва се, че високи нива от Рутений 106 са измерени още на 2 октомври, или 4 дни преди оповестяването в сайта на АЯР. От същия документ става ясно, че на 30-ти септември в станция Бекет, Румъния (в близост до Козлодуй) резултатите са значително по-високи отколкото са отчетени в Козлодуй. Измерванията от Букурещ, Черна вода и Крайова, също от 30 септември, показват най-високите за Европа нива на Рутений 106. От тези данни може да се предположи, че радиоактивните въздушни маси, идвайки от изток-североизток, са преминали над долното течение на река Дунав и следователно с най-големи концентрации на Рутений 106 над Южна Румъния и Северна България, при това, седмица преди тази информация да бъде оповестена на сайта на Агенцията за ядрено регулиране.\" - посочват от екологичната партия.", "date": "2017.12.01", "title": "Зелените  искат консултативният съвет  при президента да обсъди повишената радиация"}
{"url": "https://news.bg/bulgaria/montiraha-nova-tehnika-za-sigurnost-v-ndk-zaradi-evropredsedatelstvoto.html", "text": "Полицията огради района на НДК, а техниката, която ще следи за терористи по време на българското европредседателство, вече е инсталирана, предаде bTV.Първите пропускателни пунктове в конгресния център бяха издигнати за няколко часа и тествани за радиация. Машините са нови, някои от тях могат да работят и на открито.Скенерите са много чувствителни, рентгените, през които минава багажът - също.По силата на постановление на МС за председателството са били отпуснати 1,2 млн. лв. за рентгени, рамки и доставка на автомобили за извършване на превоз по време на председателството.Служителите на НСО уверяват, че са подготвени за провокации. За тях приоритет номер едно е реакцията срещу евентуална терористична заплаха.\"Излишни демонстрации и полицейщина няма да има, но мерките за сигурност ще бъдат на ниво\", заяви Антон Златанов.От службата призовават хората към търпение и разбиране, защото през апаратите ще минава всичко - от чантите, до връхните дрехи и шаловете.Под надзор вече са и хотелите, в които ще бъдат настанени ВИП-гостите.Равносметката е, че службите са готови, техниката е инсталирана. НДК обаче все още прилича повече на строителна площадка, отколкото на място, готово да посрещне множеството европейски гости.", "date": "2017.12.01", "title": "Монтираха нова техника за сигурност в  НДК заради европредседателството"}
