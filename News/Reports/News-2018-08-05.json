{"url": "https://news.bg/world/novi-sblasatsi-i-raneni-v-gaza.html", "text": "Най-малко четирима души са били ранени при сблъсъци на границата с Газа. Израелски военни са открили огън по протестиращи палестинци, след като се е стигнало до насилия.Това е пореден протест на това място, като на някои прояви се събират хиляди несъгласни с политиката на Израел.Често протестите завършват с жертви и ранени, като армията оправдава стрелбата си с нападения от средите на самите демонстранти.Те замерят военните с камъни и коктейли \"Молотов\". Напрежението между израелците и палестинците по границата с Газа се засили от края на март насам, когато започнаха редовни протести на палестинците срещу Израел под наслов \"Велик марш на завръщането\".Преместването на американското посолство в Йерусалим също обтегна още повече отношенията. ", "date": "2018.08.05", "title": "Нови сблъсъци и ранени в Газа "}
{"url": "https://news.bg/world/desetki-hilyadi-protestiraha-v-izrael-sreshtu-zakona-za-evreyskata-natsiya.html", "text": "Десетки хиляди друзи в Израел и техни поддръжници участваха в демонстрация в централната част на Тел Авив, за да протестират срещу нов закон, който ги прави втора класа граждани на еврейската държава, информира АФП.Законът, който беше приет през миналия месец и е част от така наречените \"основни закони\" на Израел, де факто конституция, постановява, че страната е държава на еврейския народ.Не се споменава за равенство или демокрация. Говори се за Израел като историческата родна земя на евреите, които имат \"уникалното\" право на самоопределение в рамките на израелските граници.Арабите остро критикуват законодателство, особено от общността на друзите в Израел, която е от 130 000 души.Друзите, за разлика от други араби, които могат доброволно, задължително трябва да отбиват военна служба заедно с евреите.Развявайки цветни знамена на друзите и на Израел, повече от 50 000 протестиращи скандираха за \"равенство\".\"\", каза духовният лидер на друзите в Израел шейх Муафак Тариф по време на реч.Генералът от запаса Амал Аад заяви, че високопоставени служители от силите на реда от общността на друзите като него \"искат да запазят нашата израелска идентичност и мислят, че правителство може да промени закона\".Премиерът на Израел Бенямин Нетаняху проведе серия от срещи с ръководството на друзите в страната, уверявайки, че \"нищо в този закон не нарушава вашите права като равни граждани на Държавата Израел\".Но срещата не смекчи недоволството им. Няколко висши офицери напуснаха армията като форма на протест.", "date": "2018.08.05", "title": "Десетки хиляди протестираха в Израел срещу закона за еврейската нация"}
{"url": "https://news.bg/world/nay-veroyatno-shte-napusnem-es-bez-sporazumenie-tvardi-britanski-ministar.html", "text": "Великобритания най-вероятно ще напусне ЕС без споразумение заради безкомпромисната политика на Европейския съюз. Това заяви пред Sunday Times британският министър за международна търговия Лиъм Фокс, цитиран от АФП.Министърът, който подкрепя Брекзит, смята, че сега шансовете за напускане на ЕС без споразумение са \"60 на 40\", обвинявайки за ситуацията главния преговарящ на съюза за Брекзит Мишел Барние.Мисля, че безкомпромисната политика на Европейската комисия ни тласка към напускане без споразумение, каза Фокс в интервю за вестника.Той отбеляза още, че Барние е отхвърлил последния план на премиера Тереза Мей на базата, че \"ние никога не сме го правили преди\".Зависи от 27-те страни членки на ЕС да решат дали искат идеологическата непорочност на Комисията да бъде поддържана за сметка на реалните им икономики, изтъкна британският министър.", "date": "2018.08.05", "title": "Най-вероятно ще напуснем ЕС без споразумение, твърди британски министър"}
{"url": "https://news.bg/society/mahat-lagera-na-horata-s-uvrezhdaniya-ot-parlamenta.html", "text": "Махат лагера на хората с увреждания от парламента, сложен там преди около две седмици. До Народното събрания остава лагерът на протестиращите майки, съобщава НоваТВ.Национално-представителните организации сложиха палатка с искане за справедлива реформа за всички лица със специални потребности.Причина за вдигането на лагера е и че изтича срокът за поставяне на палатката в градинката до парламента.Възможно е отново да бъде сложена, тъй като разногласията в двата лагера продължават.", "date": "2018.08.05", "title": "Махат лагера на хората с увреждания от парламента"}
{"url": "https://news.bg/world/kaliforniya-iska-federalna-pomosht-zaradi-pozharite.html", "text": "Губернаторът на Калифорния поиска помощ от Вашингтон, след като хиляди пожарникари продължават да се борят с едни от най-големите горски пожари в историята на щата, информира ДПА.В битката с тези безпощадни пожари са необходими херкулесови усилия, пише Джери Браун в молбата си до Белия дом за оказване на федерална помощ, след като посети райони, засегнати от пожарите.Спешно е необходима федерална помощ, за да се намали непосредствената заплаха за общественото здраве и безопасността, допълва той.Пожарникарите се борят с локализирането на 17 големи пожара, които от няколко седмици унищожават територии в щата и отнеха живота на най-малко 8 души.Два пожара северно от Сан Франциско унищожиха 815 квадратни километра площ.Това е шестият голям горски пожар в историята на Калифорния. Повече от 12 000 сгради са под заплаха, а 18 000 души са евакуирани.Малка е вероятността пожарите да бъдат овладени през следващите дни, тъй като метеорологичната прогноза е за още горещини, сухо и ветровито време.", "date": "2018.08.05", "title": "Калифорния иска федерална помощ заради пожарите"}
{"url": "https://news.bg/world/44-gradusa-po-tselziy-stigna-v-lisabon.html", "text": "В португалската столица Лисабон е счупен 37-годишен температурен рекорд, след като Испания и Португалия бяха връхлетени от необичайна гореща вълна от Северна Африка, информира АФП.Метеорологичната служба на Португалия съобщи, че в столицата са отчетени 44 градуса по Целзий в събота. Предишният регистриран рекорд в столицата е през 1981 г., когато са отчетени 43 градуса по Целзий.Най-високата температура за деня от 46,8 градуса по Целзий е регистрирана в Алвега в централната част на Португалия. Рекордът в страната е 47,4 градуса по Целзий през 2003 г.Прогнозите за днес са леко понижение на температурите, но екстремно горещото време ще се запази.В същото време близо 700 пожарникари и 10 самолета цистерни се борят с големи пожари, които са унищожили 1000 хектара (2 470 акра) до град Моншики.В Испания и Португалия е обявен червен код за опасно време.В испанските градове Севилия, Уелва, Бадахос и Кордоба се очаква температурата да достигне 45 градуса по Целзий. Рекордът за цяла Испания е 46,9 градуса по Целзий в Кордоба през юли 2017 г.Според Световната метеорологична организация най-високата температура на Стария континент е 48 градуса по Целзий в Гърция през 1977 г.", "date": "2018.08.05", "title": "44 градуса по Целзий стигна в Лисабон"}
{"url": "https://news.bg/world/sarbiya-gnevna-na-izrael.html", "text": "Сърбия гневна на Израел. Израелската армия предизвика буря с днешното си участие във военен парад, с който се отбелязва хърватска победа в битка срещу Сърбия, информира \"Таймс оф Израел\".Фактът, че израелски изтребители активно участваха в парада по повод операция \"Буря\" от 1995 г., при която бяха убити стотици и стотици хиляди хора бяха разселени, предизвика остра критика от страна на Белград.\"\", коментира пред израелската медия посланикът на Сърбия в еврейската държава Милутин Станоевич.Почти цялото сръбско население в района е изселено от военните сили по време на операцията.\"Това е най-масовото изселване на народ от Втората световна война\", подчерта посланикът и добави, че участието на Израел на парада \"не е приятелски жест към Сърбия\".Хърватски медии показаха снимки с най-малко два израелски изтребителя Ф-16, които прелитат над град Книн между Загреб и Сплит. Те бяха придружавани от хърватски МиГ-21.Според посланика Израел е първата чужда държава, която активно участва в ежегоден парад в Хърватия във връзка с операцията.Станоевич заяви, че повече от 2 500 души са убити при операцията.Хърватия планира да закупи около 30 изтребителя Ф-16 от Израел. Сделката се очаква да бъде завършена до 2020 г.", "date": "2018.08.05", "title": "Сърбия гневна на Израел"}
{"url": "https://news.bg/world/poveche-ot-20-dushi-zaginaha-pri-dve-samoletni-katastrofi-v-shveytsariya.html", "text": "Около 20 души са загинали при катастрофа с малък самолет в Швейцария, съобщава \"Ройтерс\".Властите разкриват оскъдна информация за пътниците на борда на самолет на JU-Air, който е катастрофирал в западната част на планината Пиз Сегнас в кантона Граубюнден в събота.Местни медии и специализирани сайтове за авиация информират, че самолетът, който е със 17 пътнически места и три места за екипаж, е бил пълен и няма оцелели.Полицията потвърди, че катастрофиралият самолет е JU-52 HB-HOT на JU-Air, който според авиационни сайтове е летял от Локарно до базата на превозвача в Дюбендорф, кантон Цюрих.Компанията е създадена през 1982 г. и предлагаха туристически разходки и чартърни полети с три самолета от средата на миналия век JU-52, които в миналото са били собственост на швейцарските ВВС.От JU-Air обявиха, че временно прекратяват полетите.Няколко часа по-рано друг малък самолет катастрофира в западната част на Алпите. Четири души от едно семейства загинаха при инцидента.", "date": "2018.08.05", "title": "Повече от 20 души загинаха при две самолетни катастрофи в Швейцария"}
{"url": "https://news.bg/regions/karayancheva-prie-parad-v-predela-i-y-pyaha-pirinski-pesni.html", "text": "Председателят на Народното събрание Цвета Караянчева прие парада на представителната военна част в прохода Предел. Днес, във втория ден на събора на народното творчество \"Пирин пее\", бе чествана 115-годишнината на Илинденското въстание.Венци пред мемориала на илинденци бяха поднесени от името на Председателя на НС, кметове, партии, обществени организации и граждани. След възпоменанието, Караянчева се разходи сред съборяните, снима се със самодейците, а участници й пяха пирински песни.Българският фолклор е магия, но и памет, а без памет един народ е обречен на забвение, когато Пирин пее, природата замлъква, а боговете слизат на земята, за да се насладят на това чудо - спиращите дъха песни и танци, обясни Караянчева.По думите й няма друг фолклор в света, в който така да се вплетени мъката и радостта. Пред нас стои задачата да съхраним нашите традиции и да ги предадем на идните поколения, България е малка, но благословена с прекрасни хора, природа, фолклор, отбеляза тя.Над 2 000 самодейци от 84 групи от Пиринско участват в XV-я събор на народното творчество \"Пирин пее\".Събитието, което се провежда на 4 сцени в прохода Предел между Пирин и Рила, се организира от Областна администрация-Благоевград и община Разлог и е под патронажа на председателя на НС.", "date": "2018.08.05", "title": "Караянчева прие парад в Пределa и й пяха пирински песни"}
{"url": "https://news.bg/world/iran-se-pohvali-s-uspeshni-voenni-ucheniya-v-ormuzkiya-protok.html", "text": "Иран съобщи, че Революционната гвардия е провела успешни военноморски учения в Ормузкия проток през тази седмица, информира Си Ен Ен.Игрите са проведени с цел \"контролиране и поддържане сигурността на международни водни пътища в Персийския залив и Ормузкия проток и пропорционален отговор срещу всяка заплаха на врага\", отбелязва местната новинарска агенция \"Тасним\".\"Операцията беше част от годишната тренировъчна програма на Революционната гвардия\", допълва се още.Преди няколко дни американски източници съобщиха, че Иран подготвя учения с повече от 100 плавателни съда и стотици ирански войници.Журналист на американската медия е забелязал, че повече от 100 танкера са акостирали в Оманския залив в петък, изчаквайки да влязат в протока и да бъдат натоварени с петрол.Според Вашингтон големите военноморски учения имат за цел демонстриране на възможностите на Иран да затваря Ормузкия проток, което би оказало световно влияние.Обикновено иранските военни маневри се провеждат по-късно тази година и са отразявани широко в Ислямската република.", "date": "2018.08.05", "title": "Иран се похвали с успешни военни учения в Ормузкия проток"}
{"url": "https://news.bg/disasters/indoneziya-predupredi-za-tsunami-sled-zemetresenie-ot-7-v-lombok.html", "text": "Силно земетресение от 7 по Рихтер накара индонезийските власти да издадат предупреждение за цунами от Ломбок. Преди седмица смъртоносното земетресение разтърси същия район, съобщава DW.Не е сигурно, че ще има цунами, но ръководителят на агенцията за метеорология, климатология и геофизика коментира, че потенциално е възможно и призова жителите да се преместят във вътрешността. \"Моля, отидете на по-високо място, бъдете спокойни и не се паникьосвайте\", обясни той.\"Всички незабавно избягаха от домовете си, всички се паникьосаха\", коментира Иман, жител на Матарам, пред AFP.Земетресението е на 10 километра под земята, като са отчетени и на-малко 14 вторични труса. Земетресението е седмица след като трус от 6,4 отне живота на 17 души на острова, който е на изток от Бали.Бали и Ломбок са планински острови, известни със своите девствени плажове. Поради вечната заплаха от земетресения сградите на двата острова не могат да надвишават височината на кокосовите дървета.", "date": "2018.08.05", "title": "Индонезия предупреди за цунами след земетресение от 7 в Ломбок"}
{"url": "https://news.bg/crime/nameriha-orazhiya-i-pari-v-doma-na-obshtinarya-zaloven-s-ochite.html", "text": "Специализираната прокуратура продължава следствените действия срещу престъпната група, действала в Бургас и областта. Извършени са претърсвания и изземвания в дома на заместник-председател на Общинския съвет в Бургас.В момента той е с наложено полицейско задържане до 24 часа. Специализираната прокуратура преценява събраните доказателства за евентуалната му съпричастност към неутрализираната ОПГ (както и на други лица, доведени от Република Турция) и повдигането на обвинения.Припомняме, зам.-председателят на бургаския общинския съвет Бенчо Бенчев, известен със скъпия си \"Ролс Ройс\", бе задържан с Димитър Желязков в Истанбул. Бенчев е председател на групата на БСП в общинския съвет. От миналата година Бенчев е съдружник в \"Аркус сигурност\" - охранителната фирма на Желязков - Митьо Очите. Няма информация Бенчев да е подведен под отговорност за участие в престъпната група на Желязков.", "date": "2018.08.05", "title": "Намериха оръжия и пари в дома на общинаря, заловен с Очите"}
{"url": "https://news.bg/regions/povreda-blokira-simeonovskiya-lift-za-okolo-40-minuti-dnes.html", "text": "За около 40 минути днес е спрял работа Симеоновският лифт и през това време хора са останали блокирани в кабинките, предаде \"Сега\".Стана ясно, че причината е повреда на един от лагерите за задвижване на дизел-агрегата. Това е заявил изпълнителният директор на \"Витоша ски\" Костадин Костадинов. По думите му съоръжението вече работи нормално.\"\", обясни Костадинов. Амортизацията на лифтовете се изтъква като причина от \"Витоша ски\" много от съоръженията в планината да не работят.\"Витоша ски\" беше обвинена от екоактивисти, че нарочно прави планината недостъпна даже в пика на ски сезона, за да може да изсече още гори.", "date": "2018.08.05", "title": "Повреда блокира Симеоновския лифт за около 40 минути днес "}
{"url": "https://news.bg/crime/obshtinaryat-ot-bsp-zamesen-s-ochite-kril-tefter-s-dalzhimoto-za-bosa.html", "text": "Общинарят Бенчо Бенчев най-вероятно ще се сдобие със солидно обвинение от спецпрокуратурата. Голямо количество оръжия са открити в известния с прозвището си зърнен бос. Проверява се дали оръжията са законно притежавани.Бенчев ще отговаря за укривателство и за пране на пари. В максимално кратки срокове ще приключи процедурата по екстрадиция на Димитър Желязков Очите от Турция. Това стана ясно от думите на заместник-главния прокурор Иван Гешев за разбитата банда на несебърския бос.Той не е страхлив и няма репутационни проблеми да се яви пред българското правосъдие, коментира той в отговор на въпрос дали Очите ще чака делото за екстрадицията му. Гешев се заяде с други клиенти на Темида, които се крият в съседни страни. Месец е работено по разбиването на групата на Очите.Гешев посочи, че това не е дълго време и даде за пример САЩ, където разследванията текат дори с години. Над 30 различни адреса са претърсени. Разследващите са проверили фирма, които официално не се водят на Желязков, но за никого не било тайна, че са на подставени лица.Претърсени са и домашни адреси. На 3 август Очите е влязъл в южната ни съседка с кола на фирма на Бенчо Бенчев. Общинарят е бил с Желязков. На негово име и на още един човек са били регистрирани стаите в Турция. Очите не е бил регистриран като гост на хотела.Разследващите са намерили тефтерче в дома на Бенчо Бенчев, в което се посочва какви суми да се отделят за лидера на престъпната група. Заедно с Бенчев бе хванат и екс депутат от ДПС. Преценяват се събраните доказателства към момента.Прокурор Гешев се похвали, че са се увеличили свидетелите по разследването. Процесът по разследването е динамичен, както обясни заместник-главния прокурор.", "date": "2018.08.05", "title": "Общинарят от БСП, замесен с Очите, крил тефтер с дължимото за боса"}
{"url": "https://news.bg/world/tramp-obyavi-bedstveno-polozhenie-v-kaliforniya-zhertvite-sa-desetki.html", "text": "Американският щат Калифорния е зона на много сериозно бедствие. Това обяви американският президент Доналд Тръмп, цитиран от световните информационни агенции. Жертвите в северната част на щата са най-малко 8 души. Сред тях има жени и деца. Продължават евакуациите на живеещи в района. Припомняме, че стихията бушува седмици наред и зад нея се подозира умишлен палеж. Въпреки борбата с овладяването на огъня, той продължава да се разраства и да завзема нови територии. Губернаторът на Калифорния поиска помощ от Вашингтон. Това е шестият голям горски пожар в историята на Калифорния. Повече от 12 000 сгради са под заплаха, а 18 000 души са евакуирани.Малка е вероятността пожарите да бъдат овладени през следващите дни, тъй като метеорологичната прогноза е за още горещини, сухо и ветровито време.", "date": "2018.08.05", "title": "Тръмп обяви бедствено положение в Калифорния, жертвите са десетки "}
{"url": "https://news.bg/regions/velosipedistka-prati-v-bolnitsa-dete-sled-intsident-v-montana.html", "text": "Дете е в болница след инцидент в парк в Монтана, предаде bTV. То е със счупен череп, хематом и му предстоят операции. Според родителите му, велосипедистка е блъснала момиченцето, извинила се е и е избягала. Те смятат да предявят съдебен иск срещу велосипедистката.\"каза майката.След случая е организирана петиция до кмета на общината, с която се настоява да не се допускат колоездачи в паркове без велоалеи. За по-малко от седмица протестната подписка е подкрепена от близо 400 души.До месец всички паркове в града трябва да са под видеонаблюдение.", "date": "2018.08.05", "title": "Велосипедистка прати в болница дете след инцидент в Монтана "}
{"url": "https://news.bg/world/netanyahu-zashtiti-protivorechiviya-zakon-za-natsiyata.html", "text": "Израелският премиер Бенямин Нетаняху защити противоречивия Закон за еврейската нация. По думите му, без новите законодателни мерки няма да може да се гарантира Израел като еврейска държава, предадоха световните информационни агенции. Той направи изявлението на правителствено заседание в неделя. Премиерът увери, че законът няма за цел да накърни ничии права, но е важен за бъдещите поколения евреи. Той ще дава права за гражданство на пристигащите евреи, които пожелаят да го получат. Това се случва само ден след протест, на който около 50 000 души се обявиха против новия закон. Представители на малцинството друзи обявиха, че се чувстват граждани второ качество. Те не приемат обясненията на управляващите, че и занапред правата им са гарантирани и настояват за равенство. ", "date": "2018.08.05", "title": "Нетаняху защити противоречивия Закон за нацията "}
{"url": "https://news.bg/int-politics/neuspeshen-opit-za-atentat-sreshtu-prezidenta-na-venetsuela.html", "text": "Президентът на Венецуела Николас Мадуро е бил атакуван с дронове, заредени с експлозиви, докато е произнасял реч на военен парад, предаде Би Би Си.Събитието е било излъчвано на живо. След нападението телевизионното предаване е прекъснало. Преди това се вижда как хората, които са в кадър, поглеждат нагоре. На последните излъчени кадри са заснети десетки бягащи войници.Местното издание \"El Nacional\" съобщи, че са се чули взривове, като се позова на очевидци.Според разпространената официална информация, Мадуро не е пострадал, при нападението няма жертви.Седем войници са ранени.Радио \"Сaracol\" предаде, че президентът е евакуиран на безопасно място.Засега не са известни причините за инцидента.Световните медии напомнят, че страната е в безпрецедентна икономическа криза. Има остър дефицит на стоки от първа необходимост, населението гладува. Има региони, където 70 на сто от децата страдат от недохранване.Скоро след покушението Мадуро излезе с обръщение, в което увери, че се чувства добре. Той заяви, че е стнал обект на заговор, организиран от негови врагове вътре в страната, както и от съседна Колумбия. Президентът на Венецуела допълни, че някои от заподозрените живеят във Флорида и че се надява правителството на Доналд Тръмп да има готовност \"да се бори срещу терористичните групировки\".По думите му, вече са задържани няколко заподозрени за атентата.\"Дронът летеше към мен, но имах щит от любов\", заяви Мадуро, цитиран от \"Ройтерс\".", "date": "2018.08.05", "title": "Неуспешен опит за атентат срещу президента на Венецуела "}
{"url": "https://news.bg/int-politics/ulichenata-v-shpionazh-mariya-butina-e-kontaktuvala-s-shtaba-na-tramp.html", "text": "Един от бившите сътрудници на Доналд Тръмп е контактувал със заловената в САЩ руска шпионка Мария Бутина. Става дума за 50-годишния Джефри Гордън, член на изборния щаб на сегашния президент, съобщи в. \"The Washington Post\". Самият Гордън, определи неформалните си контакти с Бутина като \"безобидни\".Припомняме, през юли тази година Мария Бутина беше обвинена в незаконна агентурна дейност в полза на Кремъл.Броени седмици преди президентските избори в САЩ през 2016 г. тя е общувала с Гордън, като връзките й със сподвижника на Тръмп са били по-тесни, отколкото се предполагаше преди, посочва изданието. За това свидетелства електронната им кореспонденция. Уточнява се, че Бутина е търсела контакт Гордън, който в продължение на няколко месеца беше съветник на Тръмп по сигурността.През септември и октомври 2016 г. двамата са се разменили няколко мейла, след което тя го е поканила на концерт на групата \"Стикс\" във Вашингтон. Гордън на свой ред я е поканил на рождения си ден в края на октомври същата година.Сътрудникът на Тръмп твърди, че контактите му с рускинята са били \"безобидни\" и между тях не е имало романтична връзка. Адвокатът на Бутина - Робърт Дрискол, пледира, че електронната им кореспонденция доказала само, че тя била студентка, желаеща да си общува с американци, споделящи нейните интереси.И Гордън, и Дрискол настояват, че след си рождения си ден съветникът на Тръмп не е имал повече контакти с рускинята.", "date": "2018.08.05", "title": "Уличената в шпионаж Мария Бутина е контактувала с щаба на Тръмп "}
{"url": "https://news.bg/bulgaria/gazoviyat-hab-ochakvaniyata-edni-realnostite-drugi.html", "text": "Вероятно повечето от вас са чували за големия газов проект \"Северен поток II\", който ще отклони почти целия руски газ, преминаващ сега през Украйна, директно към Германия и по този начин напълно ще изолира бившата съветска държава. Но какво се случва с един друг, не толкова обсъждан газопровод, наречен \"Турски поток\", който свързва доставките на газ от Каспийско море с Югоизточна Европа през Турция и е с капацитет от 32 милиарда кубически метра. През май беше обявено, че втората линия на газопровода ще бъде пренасочена към най-бедната страна в ЕС - България, която се изявява като безпристрастен посредник в газовия бизнес в региона. Засега желанието на българската страна е втората тръба да достигне по дъното на Черно море до Варна, където да бъде изграден газов хъб и от там да се транспортира газ до съседните Румъния, Гърция и Сърбия.Българската част от газопровода ще бъде с капацитет от 15 милиарда кубически метра и ще влезе в експлоатация вероятно в края на 2019 или началото на 2020 г.. Сухопътният транзитен интерконектор до границата с Гърция ще е с дължина около 182 километра и ще пренася около 3 млрд. куб. метра природен газ годишно, като този капацитет може да бъде увеличен до 5 млрд. \"Включването на България в съвместния руско-турски газов проект може да изглежда изненадващо, особено след фиаското около \"Южен поток \", но като се има предвид геополитическата позиция на България, няма защо да се учудваме от това\", казва за ДВ политическият експерт Ян Мус. \"България се оказва най-естественият избор, за да стигне тръбата до Централна Европа, тъй като по този начин се избягва политически и географски проблематичната Македония. Освен това София е много по-прагматична в подхода си към Русия, отколкото Полша или Румъния\", продължава Мус.В очакване на разрешение от БрюкселЗасега Москва действа предпазливо, за да не се повтори случаят с изоставения \"Южен поток\", като междувременно и \"Северен поток II\" създава проблеми на руската страна. В този контекст руският енергиен министър Александър Новак заяви, че Русия ще се ангажира с проекта само ако и Брюксел даде зелена светлина. Сигналите от там засега изглеждат положителни. \"Диверсифицираните доставки на газ за България и региона на Югоизточна Европа са от изключителна важност за успешния енергиен съюз, тъй като енергийната сигурност е един от петте му стълба\", заяви за ДВ заместник-председателят на Европейската комисия Марош Шевчович. \"Европейската комисия напълно подкрепя амбициите на България за свързване на доставките на газ, което ще допринесе за по-диверсифицирани и конкурентни газови пазари\", допълва той.Междинните резултати от проучването за осъществимост бяха представени на 12 юни в Брюксел, където операторът на газопреносната система в България \"Булгартрансгаз\" обясни, че проектът трябва да бъде осъществен на два етапа - първо, чрез нова изходна газова точка от Турция и след това - нова входна точка до Варна, на брега на Черно море, където ще се намира основният хъб. \"Обсъдих лично това с премиера Борисов и министър Петкова\", каза Шевчович. \"Нашите оценки показват, че с оглед на важната роля на газа като резервно гориво, ЕС ще има нужда от газ и през следващото десетилетие. Затова е необходимо да се запазят съществуващите транспортни маршрути в ЕС, включително и тези в Украйна. \"Българският газов възел е замислен като предлагащ повече разнообразие, а не като ограничаващо средство\".Все пак европейските власти изразиха своите опасения, че София може да се възползва от своето положение и да наложи транзитни такси, от които да печели допълнително.Фанфари и реалности\"България все още не отговаря на условията на ЕС да стане газов хъб, но те идеално знаят какво да правят\", каза Клаус-Дитер Борхард, директор \"Вътрешни енергийни въпроси\" в Европейската комисия. \"Ако наистина има желание да се създаде хъб, а не само да се пренася руски газ, както в случая с \" Южен поток \", възможностите този проект да се осъществи са напълно реални. От разговорите ми с българското правителство оставам с усещането, че то е решено да създаде балкански газов възел в България. В този случай Комисията е готова да подкрепи България \". Шевчович също така предупреди, че изграждането на нова газопроводна инфраструктура в България ще се следи изключително внимателно, за да е сигурно, че тя ще отговаря на европейските норми.Въпреки фанфарите и големите очаквания, някои смятат, че е малко вероятно България да се превърне в газов хъб за една нощ, ако това изобщо се случи. Това би изисквало голям пазар на течен газ, който от своя страна изисква увеличено търсене, много различни източници на доставки, различни участници и регулиран достъп на трети страни до всички тръбопроводи, смята Джонатан Стърн, учен от изследователската програма за природния газ на Института за енергийни изследвания в Оксфорд. \"България изпълнява малко или нито едно от тези изисквания. По същество това е малък пазар, доминиран от руски газ от Азербайджан и втечнен природен газ от Гърция\", казва той. Ян Мус завършва: \"Разбирам, че целият проект е представен от българския политически елит като голям успех, но истината е, че Москва и Анкара ще диктуват правилата, а влиянието на София върху хода на събитията ще остане ограничено\".", "date": "2018.08.05", "title": "Газовият хъб: очакванията едни, реалностите други"}
{"url": "https://news.bg/world/telata-na-ubitite-v-tsar-ruski-zhurnalisti-pristignaha-v-moskva.html", "text": "Телата на тримата руски журналисти, които бяха убити в ЦАР, пристигнаха в Москва малко след полунощ със самолет на Air France, с полет от Париж, съобщи ТАСС.Преди това тленните останки на Орхан Джемал, Александър Расторгуев и Кирил Радченко бяха превозени от Банги до френската столица.За смъртта на тримата беше съобщено на 31 юли. Те бяха открити на 23 километра но централноафриканския град Сибю.Групата беше пристигнала в африканската страна, за да заснеме филм за частната руска армия \"Вагнер\".Би Би Си цитира изявление на Марселен Йойо - представител на администрацията в Сибю, според когото тримата са похитени на 30 юни от около 10 мъже с тюрбани, които са говорели на арабски.Според публикациите на медиите в ЦАР, похитителите не са говорили нито на местния език санго, нито на френски. Появиха се и информации, че тримата руснаци са разбирали езика, на който са говорели нападателите.Първоначално от руското външно министерство заявиха, че става дума за грабеж.Централноафриканското онлайн издание \"Corbeau News Centrafrique\" обаче посочва, че убийството е било планирано и целенасочено, като се позовава на независими източник.Сайтът \"Palmarescentrafrique\" твърди, че убийството е извършено от ислямистката групировка \"Селека\". Впоследствие представител на групировката опроверга това твърдение, като посочи, че в района няма нейни хора и че там действа армията на страната.Френският \"Le Monde\" отбелязва, че присъствието на руските наемници от армията \"Вагнер\" в ЦАР отдавна не тайна и че дейността им не се ограничава с обучението и охраната на централноафриканските военни.Според френския вестник, \"Вагнер\" има интереси в минния отрасъл и е реалният собственик на добивната компания \"Lobaye Invest\".\"Lobaye Invest\" е дъщерна на руската компания \"М-Инвест\", основана от \"готвача на Путин\" Евгений Пригожин в Санкт Петербург.В средата на юли онлайн изданието \"Africa Intelligence\" съобщи, че с местните власти да стопанисва златните мини \"Ндасим\".Същевременно се появиха и информации, че тримата убити журналисти са смятали да снимат точно тази мина във филма си за \"Вагнер\".Руският опозиционер Михаил Ходорковски написа във \"Фейсбук\", че журналистите са сътрудничели в разследващия му проект с история, озаглавена \"Руските наемници\".Андрей Конякин, главен редактор на Центъра за управление на разследвания на Ходорковски, заяви, че репортерите са се опитали да разкрият информация за частна руска компания в областта на сигурността, която е действала в африканската страна, както и за интересите на Русия там.", "date": "2018.08.05", "title": "Телата на убитите в ЦАР руски журналисти пристигнаха в Москва"}
{"url": "https://news.bg/world/otnovo-protesti-v-iran-zaradi-koruptsiyata-i-vloshavaneto-na-zhivota.html", "text": "В редица ирански градове в съботния ден имаше антиправителствени протести, предадоха информационните агенции. В социалните мрежи и в държавните медии на Иран се появиха информации за акции в Техеран, Шираз, Кередж и Кум.Недоволството е предизвикано от влошаването на условията за живот, покачването на цените, инфлацията, корупцията.Нов тласък на инфлацията дадоха американските санкции срещу Техеран, които влязоха в сила на 7 август.В петък в провинция Алброз полицията разпръсна митинг от около 500 души, които хвърляха камъни срещу шиитско духовно училище.В края на юни в страната се разразиха протести заради недостига на вода.", "date": "2018.08.05", "title": "Отново протести в Иран – заради корупцията и влошаването на живота"}
{"url": "https://news.bg/bulgaria/promenyat-dvizhenieto-v-sofiya-zaradi-remonti.html", "text": "Във връзка с ремонтите на пътни артерии в София столичните власти въвеждат нова организация на движението за днес и утре - 5 и 6 август, съобщи Дарик радио.Във връзка с реконструкцията на трамваен релсов път по бул. \"България\" от 00.00 часа до 12.00 часа на 05.08.2018 г. се забранява влизането на пътни превозни средства, както следва:- през кръстовище бул. \"България\" - бул. \"акад. Иван Гешов\" - бул. \"Петко Тодоров\", в направление от бул. \"акад. Иван Гешов\" към бул. \"Петко Тодоров\" и от бул. \"Петко Тодоров\" към бул. \"акад. Иван Гешов\";- по крайна лява пътна лента от пътното платно на бул. \"акад. Иван Гешов\", в участък от 70 м преди бул. \"България\", в посока бул. \"Петко Тодоров\".- От 00.00 часа на 06.08.2018 г. до 24.00 часа на 16.08.2018 г. се забранява влизането на пътни превозни средства, както следва:- по крайна лява пътна лента от пътното платно на бул. \"България\", в участък от 290 м преди бул. \"Петко Тодоров\" и в участък от 290 м след бул. \"Петко Тодоров\", в посока бул. \"Черни връх\".- по крайна лява пътна лента от пътното платно на бул. \"България\", в участък от 290 м преди бул. \"акад. Иван Гешов\" и в участък от 290 м след бул. \"акад. Иван Гешов\", в посока бул. \"Гоце Делчев\".От 00.00 часа до 12.00 часа на 5 август градският транспорт ще се движи по променен маршрут.Тролейбусите, обслужващи линия №8, ще се движат до ВМА;Автобусите от линия № 64 в посока Център по хигиена ще се движат по следния маршрут: от Зоопарка до кръстовище бул. \"България\"/бул. \"Гоце Делчев\", наляво по бул. \"Гоце Делчев\", надясно по ул. \"Дойран\", ул. \"Кюстендил\", ул. \"Отечество\", ул. \"Григор Начевич\" и наляво по бул. \"Акад. Ив. Ев. Гешов\" до маршрута до Център по хигиена.В обратна посока маршрутът не се променя.Автобусните от линия № 76 в посока ж.к. Гоце Делчев ще се движат по следния маршрут: от ж.к. Младост 4 по маршрута до кръстовище бул. \"Евлоги и Христо Георгиеви\"/бул. \"Черни връх\", наляво по бул. \"Черни връх\", надясно по бул. \"Арсеналски\", ул. \"Бяла черква\" и наляво по бул. \"Петко Ю. Тодоров\" до маршрута до ж.к. Гоце Делчев.В обратна посока маршрутът не се променя.Автобусите, обслужващи линия № 83 в посока Илиянци ще се движат от Зоопарка по маршрута до кръстовище бул. \"България\"/бул. \"Гоце Делчев\", направо по бул. \"Гоце Делчев\", надясно по ул. \"Дойран\", ул. \"Кюстендил\", ул. \"Отечество\", ул. \"Григор Начевич\" и наляво по бул. \"Акад. Ив. Ев. Гешов\" до маршрута до Илиянци.В обратна посока маршрутът не се променя.Автобусите от линия № 102:- в посока ж.к. Овча купел: от Студентски град по маршрута до кръстовище бул. \"Свети Наум\"/бул. \"Арсеналски\", надясно по бул. \"Черни връх\", наляво по бул. \"България\" и надясно по бул. \"Акад. Ив. Ев. Гешов\" по маршрута до ж.к. Овча купел;- в посока Студентски град: от ж.к. Овча купел по маршрута до кръстовище бул. \"Акад. Ив. Ев. Гешов\"/ул. \"Св. Георги Софийски\", наляво по ул. \"Св. Георги Софийски\", по временната пътна връзка, надясно по бул. \"Пенчо Славейков\", бул. \"България\", надясно по бул. \"Черни връх\" и наляво по бул. \"Свети Наум\" по маршрута.- Автобусите от линия № 604 в посока гара Искър: от УМБАЛСМ \"Пирогов\" - локалното платно на бул. \"Ген. Тотлебен\", надясно по ул. \"Константин Иречек\", наляво по ул. \"Св. Георги Софийски\", по временната пътна връзка, надясно по бул. \"Пенчо Славейков\" и по бул. \"България\" по маршрута до гара Искър.В обратна посока маршрутът не се променя.Автобусите, обслужващи нощна автобусна линия 4 ще се движат по променен маршрут само в посока ж.к. Гоце Делчев: от бул. \"Пенчо П. Славейков\" надясно по бул. \"България\" и по маршрута.От 00.00 часа на 6 август до 24.00 часа на 16 август се променя маршрутът на трамвайна линия 7 и автобусна линия 304.Трамвайна линия № 7 - в посока ж.к. \"Борово\" ще се движи от кръстовището на бул. \"България\" и бул. \"Витоша\", направо по бул. \"Витоша\", по трасето на трамвайни линии №№ 1 и 6 до ж.к. \"Иван Вазов\" - двупосочно.Заместващата автобусна линия № 7 ТМ ще се движи от Национален исторически музей по Околовръстен път през пътен възел \"детелина\" по бул. \"България\" до бул. \"Витоша\", наляво по булевард \"Витоша\", наляво по бул. \"Патриарх Евтимий\", наляво по бул. \"Ген. Скобелев\" през подлеза на НДК, по бул. \"Проф. Фритьоф Нансен\", надясно по бул. \"Пенчо Славейков\", наляво по бул. \"Витоша\" и по бул. \"България\" и по маршрута си до НИМ.Автобусите от линии № 7-ТМ ще спират на:- всички съществуващи автобусни и тролейбусни спирки;- на двупосочната трамвайна спирка с кодове 0356 и 0357 \"Бул. Пенчо Славейков\" на бул. \"Витоша\";- на разкритата временна спирка с код 6478 \"НДК\" на бул. \"Витоша\" в посока бул. \"Патриарх Евтимий\" зад съществуващата трамвайна спирка;- на временна двупосочна спирка с кодове 6233 и 6226 \"Ж.к. Мотописта\" в района на пешеходния подлез.Автобусите, обслужващи линия № 304, ще се движат:- в посока ж.к. Дружба 2: от Национален исторически музей /НИМ/ по Околовръстен път през пътен възел \"детелина\" по бул. \"България\" до бул. \"Витоша\", наляво по бул. \"Витоша\", надясно по бул. \"Пенчо Славейков\" и направо по бул. \"България\" и по маршрута до ж.к. Дружба 2;- в посока НИМ: от бул. \"България\" надясно по бул. \"Пенчо Славейков\", наляво по бул. \"Витоша\", надясно по бул. \"България\" и по маршрута си до НИМ.Автобусите от линии № 304 ще спират:- на всички съществуващи автобусни спирки по бул. \"България\" в участъка от бул. \"Витоша\" до Околовръстен път;- на временна спирка с код 6229 \"Бул. Пенчо Славейков\" на бул. \"Пенчо Славейков\" на 30 м след десния завой от бул. \"Витоша\" в посока ж.к. Дружба 2;- на трамвайната спирка с код 0356 \"Бул. Пенчо Славейков\" на бул. \"Витоша\" в посока НИМ;- на временната двупосочна спирка с кодове 6233 и 6226 в \"Ж.к. Мотописта\" в района на пешеходния подлез за временната автобусна линия № 7-ТМ.", "date": "2018.08.05", "title": "Променят движението в София заради ремонти"}
{"url": "https://news.bg/tourism/pri-problemi-s-pochivkata-v-chuzhbina-tarsete-evropeyskiya-potrebitelski-tsentar.html", "text": "Когато срещат проблеми по време на почивката си у нас или в чужбина, туристите могат да получат помощ от Европейския потребителски център и от Комисията за защита на потребителите в зависимост от това дали търговецът е регистриран в България или в друга страна от Европейския съюз. Това заяви в Балчик Константин Арабаджиев, член на Комисията за защита на потребителите. Вчера в черноморския град беше организиран изнесен щанд на ЕПЦ-България като част от кампанията България \"Вашите права\", която се провежда в различни точки на българското Черноморие в рамките на две седмици.Арабаджиев напомни, че на първо място потребителите следва да настояват пред търговеца да получат договореното. Ако не успеят да се споразумеят, могат да се обърнат към институциите.Инспекторите на Комисията за защита на потребителите проверяват туристическите и търговските обекти във Варненска и Бургаска област още от месец юни в рамките на кампанията \"Лято'2018\". Екипите следят за наличието на категоризация на хотелите, ресторантите и местата за развлечения и дали предоставяните от тях услуги са в съответствие с притежаваната категория.Целта е туристите да бъдат спокойни и да се насладят на почивката си без проблеми, посочи Арабаджиев.По думите му, все повече хора знаят правата си и ги отстояват, а още по-обнадеждаващото е, че понякога дори необходимост институциите да се намесват, защото търговците уважават рекламациите и решават проблемите веднага, след като получат оплакване.Най-често срещаните жалби, които се получават в ЕПЦ, са свързани с пътуванията и транспорта зад граница.Важно е да се знае, че при закъснение на полета над два часа, пътниците имат право на безплатни храна и напитки, напомни Игнат Арсенов, директор на ЕПЦ-България, който е към Комисията за защита на потребителите. Той посъветва клиентите да пазят всички касови бележки, с които си купуват храна или напитки, докато чакат закъснелия самолет да излети.", "date": "2018.08.05", "title": "При проблеми с почивката в чужбина, търсете Европейския потребителски център"}
{"url": "https://news.bg/world/kolumbiya-othvarli-obvineniyata-na-maduro-za-opita-za-atentat.html", "text": "Министерството на външните работи на Колумбия категорично отхвърли обвиненията на президента на Венецуела Николас Мадуро, че колумбийският му колега Мануел Сантос е отговорен за опита за атентат срещу него, информира ТАСС.Ведомството написа в \"Туитър\", че обвиненията са нелепи и лишени от основание.\"За венецуелския лидер вече е станало норма на поведение да обвинява Колумбия при всякакви обстоятелства\", подчертава министерството.Правителството на Колумбия поиска уважение от Мадуро.При опита за покушение срещу Мадуро бяха използвани безпилотни самолети с експлозиви. Атаката беше извършена по време на военен парад в чест на 81-ата годишнина от създаването на националната гвардия.Според експерти Мадуро може да използва атаката като претекст за чистка.", "date": "2018.08.05", "title": "Колумбия отхвърли обвиненията на Мадуро за опита за атентат"}
{"url": "https://news.bg/world/tramp-rusiya-kitay-i-kndr-se-mesyat-v-delata-na-sasht.html", "text": "Президентът на САЩ Доналд Тръмп обвини Русия, Китай и КНДР в намеса във вътрешните работи на Съединените щати, информират местни медии.На митинг в Охайо американският лидер заяви, че Русия, Китай и \"вероятно\" КНДР се намесват във вътрешните работи на САЩ.\"\", разкри държавният глава.Той отново се защити, че не е имало сговор с Русия и разкритикува специалния прокурор Робърт Мълър.Пред поддръжници в Охайо той каза, че те са \"истинските елити\" за разлика от \"елитите\", които твърдяха преди две години, че не може да спечели изборите.В същото време американският лидер написа в \"Туитър\", че Китай харчи милиони за реклами, за да убеди политици в САЩ да му се противопоставят за търговските тарифи.Той също така коментира и темата за Иран.От Иран зависи дали искат да се срещнат със САЩ, написа държавният глава в социалната мрежа.", "date": "2018.08.05", "title": "Тръмп: Русия, Китай и КНДР се месят в делата на САЩ"}
{"url": "https://news.bg/world/albaniya-otkriva-parvata-baza-na-nato-na-zapadnite-balkani.html", "text": "Албания възнамерява да построи първата авиобаза на НАТО на Западните Балкани, която ще е в град Кучова. Това написа в профила си във \"Фейсбук\" премиерът на балканската държава Еди Рама, информира ТАСС.\"Северноатлантическият съвет одобри решение за изграждане на първата авиобаза на Западните Балкани в Албания\", написа Рама. По думите му инвестициите на НАТО първоначално ще възлизат на 50 милиона евро.Рама добави, че въздушната база ще оказва поддръжка на силите на алианса, включително логистична, охрана на въздушни пространства и обучение на военнослужещи.В град Кучова в Централна Албания живеят около 50 000 души. От 1950 до 1990 г. градът носеше името на Сталин.", "date": "2018.08.05", "title": "Албания открива първата база на НАТО на Западните Балкани"}
{"url": "https://news.bg/world/buntovnitsite-voynitsite-s-flanelki-poeha-otgovornost-za-opita-za-atentat-sreshtu-maduro.html", "text": "Малко известна бунтовническа група, наречена \"Войниците с фланелки\", пое отговорност за опита за атентат срещу президента на Венецуела Николас Мадуро.Групировката използва \"Туитър\", за да обяви, че стои зад опита за покушение.В съобщението се казва, че са използвали безпилотни самолети, носещи пластичен експлозив С-4. При нападението пострадаха седем войници. Организацията отбелязва, че безпилотните самолети са \"уязвими\", след като венецуелската армия е успяла да ги свали, но допълва, че опитът за покушение \"не проработи сега, но е въпрос на време\".Мадуро беше атакуван по време на военен парад. Той обвини Колумбия, десни групи и донори от Флорида за опита за покушение.\"Войниците с фланелки\" твърдят, че се борят за \"свобода\" и срещу \"потисничеството на тиранина\".Групата беше обвинена в терористична атака, след като нападна правителствени сгради и открадна хеликоптер през миналото лято.Смята се, че организацията е свързана с бившия служител от силите на реда Оскар Перес.", "date": "2018.08.05", "title": "Бунтовниците \"Войниците с фланелки\" поеха отговорност за опита за атентат срещу Мадуро"}
{"url": "https://news.bg/world/siriyski-uchen-otgovaryasht-za-himicheskite-orazhiya-ubit-pri-atentat.html", "text": "Учен, отговарящ за развитието на програмата за химически оръжия в Сирия, е бил убит в събота вечерта при покушение, съобщава ливанската медия \"Ал Манар\", цитирана от израелския вестник \"Аарец\".Автомобилът на сирийския учен е бил взривен в град Масяф в северозападната част на Сирия.Според разпространяваната информация доктор Азиз Асбар е ръководил научен център за развитие в града, който е бил атакуван няколко пъти преди. При експлозията е загинал и личният шофьор на Асбар.\"Ал Манар\", която нарича Асбар \"патриотичен учен\", пояснява, че експлозията е станала минути, след като Азиз Aсбар е напуснал дома си. Той е ръководил северното бюро за изследвания и наука и се смята, че е бил близък с няколко влиятелни играчи от режима на президента Башар Асад.Интернет страници, свързани с правителството, предполагат, че убийството е част от усилията на разузнавателни служби да възпрепятстват развитието на химически оръжия в Сирия, включително сред тях може да е Израел.През последните години бяха извършени няколко удара в Масяф, включително и на 22 юли. Предполага се, че еврейската държава може да стои зад тях.Според Сирийския център за наблюдение на човешките права управлявания от Асбар център е съхранявал ракети. Опозиционни сили твърдят, че в района е имало иранско присъствие.\"Ал Манар\" е ливанска сателитна телевизия, свързвана с \"Хизбула\". Забранена е в САЩ, Франция, Германия и Испания.", "date": "2018.08.05", "title": "Сирийски учен, отговарящ за химическите оръжия, убит при атентат"}
{"url": "https://news.bg/bulgaria/vtori-den-grad-pomorie-e-bez-voda.html", "text": "Втори ден град Поморие остава без вода заради проблем с главния водопровод, съобщава БНР Бургас.Първата авария на главния водопровод, която остави Поморие без вода в разгара на летния сезон, беше отстранена вчера след 17 ч.Възникнала е обаче нова авария.Очаква се възстановяване на водоподаването късно следобед, допълва радиото.", "date": "2018.08.05", "title": "Втори ден град Поморие е без вода"}
{"url": "https://news.bg/world/boliviya-sasht-stoyat-zad-neuspeshniya-atentat-sreshtu-maduro.html", "text": "Президентът на Боливия Ево Моралес намекна, че САЩ и съюзниците им в Южна Америка са организирали неуспешния опит за убийство на държавния глава на Венецуела Николас Мадуро, информират медии.Мадуро вярва, че Колумбия, крайнодесни групи и донори от САЩ стоят зад опита за атентат.Ние решително осъждаме насилието и долната атака срещу братския президент Николас Мадуро и боливарския народ. След неуспешните опити да го свалят от власт по демократичен, икономически и военен начин, империята и нейните лакеи се опитаха да му отнемат живота, написа Моралес в \"Туитър\".Според него нападението е \"престъпление срещу човечеството\".", "date": "2018.08.05", "title": "Боливия: САЩ стоят зад неуспешния атентат срещу Мадуро"}
{"url": "https://news.bg/world/britantsite-ne-iskat-zemedelska-rabota-koy-shte-sabira-plodovete-sled-brekzit.html", "text": "Британците не искат да работят земеделска работа. Кой ще събира плодовете след Брекзит? Това пита американският вестник \"Вашингтон пост\" в репортаж, посветен на сектора, който ще бъде засегнат след излизането на Великобритания от ЕС.Само 1% от работниците в селското стопанство на Острова са британци. В момента повечето са от Източна Европа, но с прекратяването на свободното движение ситуацията сериозно ще се измени.Днес Великобритания е напълно зависима от чужда работна ръка за събиране на плодовете и зеленчуците. Според Националния съюз на фермерите, индустриална лобистка организация, британците са били едва 1% от 60 000 сезонни работници на полето през миналата година. Повечето работници са от България и Румъния.Докато Обединеното кралство все още е част от ЕС, вратата ще е широко отворена за свободно движение на граждани от страни членки на Общността, включително и за тези сезонни работници, които пристигат на Острова за 4-5 месеца, където изкарват пари в британски лири и се прибират по родните си държави през зимния сезон.Но след като Великобритания напусне ЕС, ерата на свободното движение ще приключи. Фермерите започват да се панират: Кой ще събира реколтата следващата пролет, пише вестникът.Тази година британските фермери са регистрирали 30-40% недостиг на работна ръка, което е в резултат на икономически промени.Критици на Брекзит твърдят, че Великобритания отчаяно се нуждае от чужда работна ръка, но не само \"най-добрите и най-умните\" в областта на финансите, технологиите и медицината, които премиерът Тереза Мей обеща да приветства на Острова, а и тези, които чистят хотелски стаи в Брайтън, работят в кухнята в Лондон и събират домати в Норфолк.След Брекзит тези работни места ще трябва да бъдат запълнени от британци, които изглежда не са много въодушевени или истината ще излезе наяве - работници от Беларус, Непал или Филипините.", "date": "2018.08.05", "title": "Британците не искат земеделска работа. Кой ще събира плодовете след Брекзит?"}
{"url": "https://news.bg/world/praga-potvardi-za-dvama-udaveni-cheshki-turisti-na-balgarskoto-chernomorie.html", "text": "Двама чешки туристи са се удавили на български курорти, потвърди говорител на външното министерство на Чехия, цитиран от Радио Прага.Единият летовник се е удавил до Бургас, а другият в Китен. И двамата са плували при рисковани условия - единият в бурно море, а другият късно вечерта, става ясно от информацията.В петък чешки турист е починал в Египет, след като е бил атакуван от акула. Средно по около 500 чехи губят живота си по време на ваканция всяка година.", "date": "2018.08.05", "title": "Прага потвърди за двама удавени чешки туристи на българското Черноморие"}
{"url": "https://news.bg/weather/slanchev-den-s-temperaturi-nad-30-gradusa.html", "text": "Днес времето ще бъде предимно слънчево и горещо в цялата страна, почти безоблачно.В следобедните часове единствено в планините ще има временни увеличения на облачността, но дори и там е малко вероятно да има превалявания. Не се очакват екстремни явления.Очаква се слаб до умерен вятър, ориентиран от изток-североизток.Максималните температури ще бъдат в интервала 29-34 градуса. Нощните температури са между 16 и 21 градуса.", "date": "2018.08.05", "title": "Слънчев ден с температури над 30 градуса "}
{"url": "https://news.bg/press/turtsiya-ni-predade-7-ot-horata-na-mityo-ochite-sasht-ni-podaryavat-barzohodni-lodki-vse-poveche-drogirani-shofyori.html", "text": "Задържането на Димитър Желязков и хора от неговата група е водеща тема за неделните вестници.Задържаха Митьо Очите при спецакция в Истанбул Задържането му е станало след съвместна операция на българските и турски служби, координирана на най-високо ниво, разказаха източниците на \"Канал 3\". Задържането е станало в продължение на акцията по разпространение на наркотици, при която Очите успя да се изплъзне. Желязков бе обявен за издирване с червена бюлетина на Интерпол. По време на операцията преди дни бяха задържани 19 души, но Очите успя да се изплъзне. Според Спецпрокуратурата част от ОПГ-то са знакови фигури като Йордан Въчев-Ларша, Радослав Николов-Рачо и общински съветник от Несебър. На Митьо беше повдигнато задочно обвинение за участие в банда за палежи, рекет, изнудване, побои и други. Още 8 човека от задържаните получиха такива обвинения...\" - в. \"Стандарт\".\"Турция ни върна Бенчев, Узун и още 5-има, спипани с Митьо Очите в Истанбул Румяна Арнаудова: Те ще бъдат задържани за 24 ч и ще се установява дали са съпричастни към бандата и евентуалното укриване на Димитър Желязков-Митьо Очите Седемте българи, които бяха задържани в Истанбул заедно с Димитър Желязков-Митьо Очите, късно тази вечер са предадени от Турция на българското МВР на ГКПП Капитан Андреево, съобщиха от полицията. Новината потвърди за \"24 часа\" говорителят на главния прокурор Румяна Арнаудова. Сред върнатите са общинският съветник на БСП в Бургас Бенчо Бенчев и бившият депутат от ДПС Несрин Узуин. Както \"24 часа\" по-рано писа, седмината отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от Бенчев стая. \"Наложени са им полицейски мерки за неотклонение за срок до 24 ч. Те са конвоирани от хотела в Истанбул до ГКПП Капитан Андреево. Ще се установява съпричастността им към организираната престъпна група на Желязков и евентуалното му укриване от тях\", добави говорителят на главния прокурор. Арнаудова не изключи и възможността да им бъдат повдигнати обвинения. Митьо Очите е в турски затвор и чака дело за екстрадицията му в България. То може да се прескочи, ако несебърският бос сам пожелае да се върне.\" - в. \"24 часа\".\"Специализираният наказателен съд остави в ареста и петимата задържани при спецакцията срещу престъпна група за рекет и наркоразпространение в Бургаско, предаде БТВ. Под стража остават Йордан Въчев - Ларша, Радослав Николов - Рачо, Венцислав Христов -Лавацата, Иван Пишиев и Иван Найденов. За всички тях прокуратурата твърди, че са приближени на арестувания в Турция несебърски бос Димитър Желязков - Митьо Очите. Първоначално бяха задържани 19 души, но само за петимата държавното обвинение поиска постоянен арест. Гледането на мярката продължи няколко часа през съботната вечер при закрити врати с цел да не се изнасят лични данни... Във връзка с разследването се издирват още лица, сред които - общински съветник от Несебър.\" - в. \"Труд\".\"Премиерът Бойко Борисов се похвали, че вътрешният министър на Турция лично е съдействал за залавянето на Митьо Очите и призова медиите да не бъдат толкова взискателни. \"Трябва да ни прощавате за един ден. Не трябва толкова да сте взискателни. Може да избяга някой, малко да забавят, но ги хващаме. Сега аз не съм бил на оперативка на главния секретар, че да ви кажа какво правят, но дотолкова, колкото бях поел ангажимент, че днес ще го хванат, са го свършили\", каза министър-председателят, цитиран от \"Фокус\". Борисов обясни, че лично турският министър на вътрешните работи се е ангажирал със задържането на Димитър Желязков, известен като Митьо Очите. \"Вчера казах, че ще го хванат\", коментира премиерът. \"Още вчера се свързахме с турските колеги и затова казвам, че колкото и да не е модерно, когато имаме такива прагматични отношения с Турция, дават мигновен резултат. Разговаряхме с техния вътрешен министър и един час след това в Истанбул го задържаха\", обясни Борисов. \"Министърът на вътрешните работи на Турция лично се зае да действа заедно с техния главен прокурор да го задържат и го задържаха в рамките на час\", добави министър-председателят. Той обясни, че след ареста на Желязков сега действа международната заповед за екстрадиция. \"Предполагам, както ние действаме експедитивно, така и турската страна действа експедитивно\", каза премиерът и добави, че няма съмнения, че ще бъдат спазени всички международни спогодби. У нас по случая работят специализираната прокуратура под наблюдението на главния прокурор. Днес министър-председателят посети Граничния полицейски участък в Малко Търново, за да се запознае лично с обстановката там и с наличната техника... Премиерът отбеляза, че натискът по границата е голям, но контролът е силен, а споразумението с Турция работи много добре. Той изтъкна, че над 2500 човека са върнати по страни на произход за близо година. Министър-председателят съобщи, че от понеделник ще бъдат командировани още 40 граничари, както и допълнително 50 души от специалните сили. Предстои да бъдат закупени нови 70 автомобила, след като наскоро бяха получени 180...\" - в. \"Сега\".Сигурността на границите ни също е сред актуалните теми.\"Флотът ни получи 4 бързоходни лодки, подарък от САЩ Със съдействието на Посолството на САЩ в България, Военноморските сили получиха безвъзмездно четири бързоходни лодки - три лодки тип RHIB (надуваеми с твърдо дъно) и една средна патрулна лодка. Сертификатите на служещите, преминали курс на обучение за управлението им, бяха връчени на официална церемония в пункта за базиране във Варна. \"България е първата държава от Черноморския регион, която получава такива лодки. Дарението - техниката заедно с оборудването и обучението на българските военни в училището на специалните сили на САЩ, е на стойност около 2 милиона долара. Радвам се на добрите вазимоотношения в тази насока\", каза посланикът на САЩ у нас Ерик Рубин на церемонията по освещаване на лодките във Варна. \"Придобиването на новите плавателни съдове подобрява възможностите за бързо придвижване и доставяне на специалните сили на ВМС по море. Ползвайки вертолетите \"Пантер\" и тези високоскоростни лодки, военният флот вече има пълен комплект за бърза реакция. Оборудването на лодките е на много високо ниво, като специалният противотерористичен катер е снабден с хидроакустична станция, както и с камери за нощно и топлинно виждане, които могат да засичат водолази. На всички лодки може да бъде монтирано и тежко автоматично оръжие. Скоростта на средната лодка достига 40 възела (74 км./ч), а радиусът им на действие е над 100 морски мили\", обясни командирът на ВМС контраадмирал Митко Петев. Плавателните съдове могат да се ползват при терористичен акт, подпомагане при задържане, проверка или ескортиране на кораби. Освен това с лодките може да се извършват търсене и спасяване в морето, както и медицинска евакуация на пострадали. Те ще бъдат и в помощ на МВР в борбата с нелегалната имиграция, допълни Петев.\" - в. \"24 часа\".\"Премиерът е доволен от българския вариант за охрана на границата България е на практика единствената държава, неуязвима от мигранти до този момент. Българският вариант, който приложихме, работи добре и се надявам и в Европа да го споделят. Това заяви министър-председателят Бойко Борисов след инспекция на състоянието на границата в района на Малко Търново. Премиерът отбеляза, че натискът по границата е голям, но контролът е силен, а споразумението с Турция работи много добре. Борисов изтъкна, че над 2500 човека са върнати по страни на произход за близо година... \"Доволен съм много от усилията, които се полагат. Българите имат храбри и добре подготвени граничари\", заяви премиерът Борисов. Той отбеляза, че има около 200 мигранти в центровете в страната. \"Всички спим спокойно и си мислим, че това е даденост, а то не е - дължим го на всички граничари, които денонощно пазят границата\", каза още министър-председателят и добави, че най-изявените ще бъдат наградени.\" - в. \"Стандарт\".\"Учение Platinum Lion 18, в което участват военни сили от 8 държави се провежда на полигона \"Ново село\" от 30 юли до 10 август. Сценарият на учението включва действия и инциденти с паравоенни и радикално настроени фракции и групи при провеждане на мироподдържаща операция от многонационални съвместни оперативни сили, според информация от Министерството на отбраната (МО). Чуждестранното участие в съвместната подготовка се свежда до 500 военнослужещи с щатно въоръжение и снаряжение и до 23 единици сухопътна техника, според МО. В учението участват военни от България, силите на САЩ в Европа, Румъния, Молдова, Албания, Сърбия, Грузия и Черна гора. Българските войници са до 700 военнослужещи и до 100 единици бойна, транспортна и специална техника. Сценариите на мащабни военни учения от такъв род са показателни за военните опасности, за които се готви въпросната страна. Platinum Lion е годишно учение, което се провежда на полигона \"Ново село\", който се използва за съвместна подготовка със силите на САЩ от няколко години. Учението е и в календара на НАТО. Появата на \"паравоенна групировка\" в Крим беше сценарият, с който руски въоръжени сили окупираха Крим и доведоха до анексирането му през 2014 г. Подобен сценарий за преврат бе опитан от руските служби и в Черна гора малко преди страната да се присъедини към НАТО. За първи път в историята на учението процесът по подготовка, планиране и провеждане е изцяло отговорност на Сухопътните войски на България. Досега водеща страна в учението е била САЩ. Планиращ учението е бригаден генерал Валери Цолов, заместник-командир на Сухопътните войски. Провеждащ учението е полковник Стоян Шопов, началник на щаба на 2-ра механизирана бригада, а директор е подполковник Атанас Георгиев, заместник-началник на щаба на 2-ра механизирана бригада. Преди два месеца завърши поредната ротация на състава на американските сили в Европа, като голямата част от пристигналите са от Първа бронирана бригада и Първа кавалерийска дивизия на САЩ, разположени във Форт Хууд, щата Тексас. Те смениха Втора бронирана бригада и Първа пехотна бригада от Форт Райли, Канзас в операция Atlantic Resolve на НАТО. Операцията започна през април 2014 г. след анексирането на Крим от Русия. На полигона \"Ново село\" са разположени около 400 войници и около 40 бронирани машини от Форт Хууд.Форт Хууд е една от най-големите военни бази в света и е разположена на 880 кв. км. На територията й освен военни полигони има две летища, музей, няколко училища, жилищни квартали, кина и супермаркети. Операцията по ротацията американската войска започна в началото на март тази година.\" - в. \"Дневник\".Вестниците съобщават също за нарастване на броя на водачите, които шофират след употреба на наркотици.\"От началото на годината близо 1800 шофьори са били хванати зад волана след употреба на наркотици, съобщи БНТ. През миналата година арестуваните са били над 2 800. Полицаите хващат дрогирани зад волана по всяко време на денонощието и на най-различни места. Поредният дрогиран столичните пътни полицаи са заловили в часовете преди обед днес на входа на София. Употребилият наркотици шофьор е задържан от пътните полицаи и отведен в болница, където му взимат кръв и за втори анализ. Ако откаже, тогава за доказателство се полза резултатът от полевия тест. За 2017 година в София установените дрогирани шофьори са били 265, а само за първите 6 месеца на тази година вече са 209. \"Самата проверка се извършва на случаен принцип. При видимото състояние на самия водач, много са факторите. Поведението на водача, както и поведението относно автомобила. Погледът му,нещата са специфични\", коментира инсп. Борислав Георгиев, отдел \"Пътна полиция\" - СДВР. През 2017 г. първенец по задържани дрогирани шофьори е Бургас - 406. Най-много през летните месеци. Проверките по крайбрежието и това лято са постоянни, включително и през изминалата нощ. \"На територията на област Бургас основно се установяват наркотици от вида на марихуаната, на амфетамините, кокаин. Почти цялата палитра от наркотични вещества, които се употребяват\", коментира пред БНТ Неделчо Рачев, н-к отдел \"Охранителна полиция\" - ОДМВР Бургас. През последните месеци по Южното Черноморие вече са задържани 150 дрогирани шофьори.\" - в. \"Сега\".\"Полицията залавя все повече шофьори, употребили наркотици. За първите 6 месеца на 2018 г. са хванати близо 1 800 дрогирани на волана. През цялата 2017 г. заловените са били малко над 2 800 души. Най-много шофьори, употребили наркотици, са установени в София - 209, следвана от Бургас със 150, Пловдив със 140 и Стара Загора със 100. Дерегистрираните коли заради шофиране с наркотици са 713, информира Би Ти Ви. Най-често обаче дрогираните шофьори се разминават само с административна глоба заради смекчаващи вината обстоятелства при разглеждане на делата. \"Тестовата касета, сега която ще извадя, се натърква хубаво между венеца и бузата, и се взема слюнков материал и по което вече апаратът отчита за наркотични вещества или техните аналози за употреба на водачите\", обяснява технологията на теста пътният полицай Марио Маринов. Дрегерът връща между 4 и 48 часа и обхваща широк спектър от наркотични вещества. Скоро и метадонът ще бъде сред тях. Все по-трудно е обаче за полицаите да преценят само на вид дали шофьорът е употребил дрога. \"Това, което беше през 90-те години, че можем да разпознаем един човек по вида и облеклото, че е наркоман, вече го няма. Нещата са коренно различни. Хора с доста добър външен вид могат да употребяват без да се знае\", коментира Петьо Петков от сектор \"Наркотици\" към СДВР. В интернет вече се продават вещества, за които се твърди, че неутрализират тестовете. Специалистите обаче предупреждават, че освен безполезни, разтворите са и опасни за здравето.\" - в. \"Дневник\".", "date": "2018.08.05", "title": "Турция ни предаде 7 от хората на Митьо Очите, САЩ ни подаряват бързоходни лодки, все повече дрогирани шофьори…"}
{"url": "https://news.bg/bulgaria/zasilen-trafik-po-granitsata-s-gartsiya-i-sarbiya.html", "text": "Трафикът е интензивен на всички гранични пунктове с изключение на българо-македонската граница, съобщават от пресцентъра на МВР, цитиран от bTV.Трафикът на ГКПП \"Калотина\" на българо-сръбската граница е интензивен на вход и изход за леки автомобили. На границата с Гърция - на \"Кулата\" и \"Маказа\", трафикът е интензивен на изход.На българо-турската граница движението е интензивно на \"Капитан Андреево\" за товарни автомобили на изход.Засилен трафик е отчетен на границата с Румъния на всички гранични контролно-пропускателни пунктове за леки автомобили на вход.На българо-македонската граница трафикът е нормален на всички гранични контролно-пропускателни пунктове.По информация на дружеството \"Дунав мост Видин - Калафат\" АД до 25 август ще бъде извършван ремонт на участък от пътя преди ГКПП \"Видин\". За този период движението ще се осъществява двупосочно в едно платно, допълва телевизията.", "date": "2018.08.05", "title": "Засилен трафик по границата с Гърция и Сърбия"}
{"url": "https://news.bg/world/moskva-naznachi-stivan-segal-za-spetsialen-poslanik-za-humanitarnite-vrazki-sas-sasht.html", "text": "Москва назначи американския актьор Стивън Сегал за специален посланик по хуманитарните връзки със САЩ, обяви руското външно министерство, цитирано от АФП.\"Стивън Сегал е назначен за специален представител на Министерството на външните работи на Русия за руско-американските хуманитарни връзки\", обяви ведомството на официалната си страница.\"Задачата е да насърчава развитието на руско-американските отношения в хуманитарната сфера, включително взаимодействието в сферата на културата, изкуството, обществения и младежки обмен\", допълва се още.Сегал стана известен в края на 80-те и началото на 90-те г. на XX век с филми като \"Under Siege\" и \"Above the Law\", но той остава изключително популярен в Източна Европа. През 2016 г. Сегал получи руско и сръбско гражданство.След анексирането на Крим през 2014 г. актьорът нарече Путин \"един от най-великите живи световни лидери\".Руското министерство обяви, че няма да му плаща за посланическата му роля.", "date": "2018.08.05", "title": "Москва назначи Стивън Сегал за специален посланик за хуманитарните връзки със САЩ"}
{"url": "https://news.bg/world/trima-cheshki-voynitsi-zaginaha-pri-atentat-v-afganistan.html", "text": "Атентатор самоубиец отне живота на трима войници от НАТО в Източен Афганистан, обявиха от мисията на Алианса, цитирана от \"Ройтерс\" и АП.Американски войник и двама афганистански военнослужещи са пострадали при нападението, което се разследва.Въоръжените сили на САЩ потвърдиха, че трима войници са загинали при нападение срещу пеши патрул.Не се разкрива националността на загиналите.Талибаните поеха отговорност за нападението.\"Ние убихме осем американски окупатори с тактическа бомбардировка\", обяви представител на талибаните.Окупаторите трябваше да докарат три хеликоптера, за да защитят силите си, добави говорителят на екстремистите.Говорител на управителя на провинция Парван заяви, че атаката е станала до провинциалната столица Чарикар.НАТО официално приключи бойната си мисия в Афганистан през 2014 г., но хиляди войници все още подпомагат и обучават афганистанската армия, а също така провеждат и антитерористични операции.По-късно чешките военни потвърдиха, цитирани от АП, че всичките загинали при самоубийствения атентат са военнослужещи от Чехия.Допълва се, че атаката е извършена около 03,50 часа тази сутрин до военната база \"Баграм\" в провинция Парван.Семействата на жертвите са информирани.Наскоро Чехия одобри план за разполагане на 390 войници в Афганистан до 2020 г. В момента има 230 военнослужещи в страната.", "date": "2018.08.05", "title": "Трима чешки войници загинаха при атентат в Афганистан"}
{"url": "https://news.bg/bulgaria/bsp-se-razgranichi-ot-obshtinskiya-si-savetnik-zaloven-s-ochite.html", "text": "БСП се разграничи от задържания общински съветник Бенчо Бенчев, свързан с Димитър Желязков - Митьо Очите, съобщиха от партията.Припомняме, зам.-председателят на бургаския общинския съвет Бенчо Бенчев, известен със скъпия си \"Ролс Ройс\", беше задържан с Димитър Желязков в Истанбул. Бенчев е председател на групата на БСП в общинския съвет. Бенчо Бенчев е сред групата от 7 българи, върнати от Турция на българските власти.\"Във връзка с информацията за задържането на общинския съветник от Бургас Бенчо Бенчев, заявяваме, че той не е член на Българската социалистическа партия. Участвал е в листата за общински съветници през 2015 г. като гражданска квота\", отбелязват от БСП.\"Изпълнителното бюро на Националния съвет на БСП се разграничава от него и настоява той да напусне Общинския съвет на град Бургас незабавно\", допълват \"червените\".\"24 часа\" съобщи по-рано, че сред задържаните седем души са били общинският съветник на БСП в Бургас Бенчо Бенчев и бившият депутат от ДПС Несрин Узун.Арестуваните са били отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от Бенчев стая.", "date": "2018.08.05", "title": "БСП се разграничи от общинския си съветник, заловен с Очите"}
{"url": "https://news.bg/world/sblasak-mezhdu-kraynodesni-i-antifashisti-v-portland.html", "text": "Четирима души са арестувани в събота вечерта, след като крайнодесни и антифашистки демонстранти влязоха в сблъсък в Портланд, Орегон, където четирима души бяха ранени при подобни стълкновения на 30 юни, обяви американската полиция, цитирана от \"Ройтерс\".Властите се опитаха да разделят двете групи, докато протестиращите скандираха и се обиждаха. Полицията подсигурила периметъра около парк. Служители на реда претърсили присъстващите и конфискували предмети, които потенциално е можело да бъдат използвани като оръжия.Четиримата задържани са обвинени в тормоз, съпротива при арест, нарушаване на обществения ред, незаконно използване на оръжия и други. Те ще се явят пред съда в понеделник.При сблъсъци на подобни протести в Портланд през юни четирима души, включително полицай, влязоха в болница.Някои от крайнодесните носиха бронежилетки и щитове. Имаше и членове на движението Patriot Prayer, основано от Джо Гибсън - консервативен републиканец, който ще се бори за сенатско място на изборите през ноември.Срещу тях се изправиха контрапротестиращи, облечени в черно с маски, които скандираха антинацистки лозунги.", "date": "2018.08.05", "title": "Сблъсък между крайнодесни и антифашисти в Портланд"}
{"url": "https://news.bg/education/initsiativen-komitet-iska-ostavki-zaradi-nerednostite-v-detskite-gradini.html", "text": "С протест през септември плашат от Националния инициативен комитет за качествена и иновативна образователна система в пореден сигнал до медиите. Демонстрацията се очаква през септември, а до дни ще стане ясна датата. На него ще бъдат поставени искания за оставки. Припомняме, в предишните им сигнали стана ясно, че хиляди деца са били записани неправомерно в детски градини на основа заболявания, които не дават право на преференции. От Комитета настояват за наказания и заявяват, че кредитът на доверие вече е изчерпан. Според него, трябва да се отстранят от длъжност: директорът на Дирекция \"Образование\" - Мария Минчева, гл. експерт към Дирекция \"Образование\" - Ирена Николова, както и директорите на детските градини, които са с най-много нарушения  ", "date": "2018.08.05", "title": "Инициативен комитет  иска оставки заради нередностите в детските градини "}
{"url": "https://news.bg/world/iran-arestuva-za-izmama-podupravitel-na-tsentralnata-banka.html", "text": "Подуправител на Централната банка и още 7 души бяха задържани в Иран. Обвиненията към тях са за извършване н икономически престъпления, предаде АП. Говорител на правосъдното министерство е заявил, че Ахмад Аракчи първо е бил уволнен от поста, след това е арестуван и отведен. Той не уточнява какви точно са обвиненията срещу задържания. Останалите задържани също са вече бивши служители на същата банка. Припомня се, че по-рано президентът Хасан Рохани смени управителя на Централната банка, като част от мерките за подсилване на националната валута - риал. Той направи това след нареждане на Върховния духовен лидер Аятоллах Хаменеи да се вземат спешни мерки.  ", "date": "2018.08.05", "title": "Иран арестува за измама подуправител на Централната банка "}
{"url": "https://news.bg/world/ispaniya-spasi-400-migranti.html", "text": "Испания спаси около 400 мигранти само за този уикенд. Това е съобщила бреговата охрана предаде \"Ройтерс\". Хората са пътували от Мароко по Средиземно море, което е предпочитан път за хиляди бежанци към Европа. Той обаче е рискован и хиляди загиват, преди да достигнат до крайната спирка. Други са спасявани при подобни операции. След като предприетите крути мерки в Либия направиха по-трудно достигането да Италия, много мигранти се опитват да пътуват от Алжир и Мароко към Испания.Натъпкани в малки плавателни съдове, неподходящи за открити води, мнозина предприемат опасното пътуване, подпомогнато от мафиотски структури за трафик на хора.Испания е регистрирала за тази година 21 000 мигранти, което вече надхвърля тези за цялата изминала година. ", "date": "2018.08.05", "title": "Испания спаси 400 мигранти "}
{"url": "https://news.bg/world/82-zhertvi-na-zemetresenieto-v-indoneziya.html", "text": "Най-малко 82-ма са загинали след мощния трус в Индонезия. По-рано беше съобщено за 32-ма загинали, но данните рязко бяха ревизирани и вероятно жертвите бързо ще нарастват. Все още не е ясен броят на ранените. Много хора са потърсили спасение във временните центрове за настаняване. Хиляди сгради са разрушени. Силно земетресение от 7 по Рихтер на остров Ломброк накара индонезийските власти да издадат предупреждение за цунами. Усетено е и на съседния остров Бали, популярна туристическа дестинация. Земетресението е седмица след като трус от 6,4 отне живота на 17 души на острова, който е на изток от Бали.", "date": "2018.08.05", "title": "82 жертви на земетресението в Индонезия "}
