{"url": "https://news.bg/disasters/egipet-nyama-da-gradi-tsentrove-za-bezhantsi.html", "text": "Египет няма да организира на своята територия бежански лагери или центрове. Това заяви в петък официалният говорител на египетското външно министерство Ахмед Абу Зейд.Той отбеляза, че Египет \"се занимава с този проблем по такъв начин, че да се интегрират бежанците в египетското общество и родината му предоставя на мигрантите всичко необходимо, за да задоволят основните си нужди.\"Срещата на върха на ЕС на 29 юни прие решение относно миграцията. Европейската комисия е инструктирана да проучи въпроса за организирането на центрове за филтриране в съседните на ЕС страни. В Съюза ще бъдат изградени центрове за задържане, в които да се настаняват бежанците.Освен това ЕС се ангажира да увеличи финансовата помощ за страни като Турция за справяне с бежанския натиск.", "date": "2018.06.29", "title": "Египет няма да гради центрове за бежанци"}
{"url": "https://news.bg/politics/borisov-napravihme-dobro-predsedatelstvo-avstriya-shte-nadgrazhda.html", "text": "Направихме едно добро председателство, дадохме добра основа за Австрия, те ще я надградят. Това каза премиерът Бойко Борисов на съвместна пресконференция с председателя на ЕК Жан-Клод Юнкер и с председателя на Европейския съвет Доналд Туск след заседание на Европейския съвет в Брюксел, информираха от Министерския съвет.Българският премиер отчете кои са отворените проекти по приоритетите, върху които страната ни работи активно през последните шест месеца.По думите му има напредък по темата за инфраструктурната и дигиталната свързаност на държавите от Западните Балкани. \"Всичко това щеше да бъде поставено под съмнение, ако с днешния съвет не бяха постигнати резултатите за Република Македония и Албания, ако не беше постигнато споразумението между Гърция и Република Македония. Това дава перспектива за НАТО и ЕС и прави Западните Балкани много по-успешни\", допълни Борисов.Той изтъкна подписването на днешната декларация между България и Гърция за завършването на  като още един важен фактор в икономиката на региона.България даде силен старт по дебата за бюджет 2020 и за укрепването на банковия и паричния съюз, заяви Борисов. \"Всички сме в една лодка, надявам се, бързо и оперативно така да подготвим банковия съюз и еврозоната, че да може да се справим с новите предизвикателства\", допълни премиерът.Борисов отчете и успешната работа на страната ни за влизане в т.нар. чакалня на еврозоната. \"Имаме стабилен фискален резерв, валутен борд, 24% от БВП външен дълг, нисък дефицит. Изпълнили сме всички критерии. Ако сега измислят нови критерии, няма да честно\", заяви Борисов.Той отбеляза и усилията на България в сферата на социалната политика, дигиталната инфраструктура и др.Председателят на Европейския съвет Доналд Туск и на Еврокомисията Жан-Клод Юнкер  председателство на Съвета на ЕС.Според тях страната ни е свършила забележителна работа по заложените приоритети, включително и по темата за европриобщаването и свързаността на страните от Западните Балкани.Като \"политически пробив за региона\" определи Туск срещата на върха през май в София между лидерите на Европа и държавите от Западните Балкани. \"Аз бях скептичен, но Бойко беше много енергичен и много убедителен и в крайна сметка се оказа прав. Според мен е съвсем ясно защо срещата в София беше толкова успешна. Достатъчно е да попитате приятелите ни в Скопие и Гърция, че в София, а и преди срещата, постигнахме много конкретен политически пробив за региона\", заяви Доналд Туск.Жан-Клод Юнкер също даде висока оценка за българския принос в резултатите по темите от дневния ред на Европа. \"Ние работихме като братя. След срещата в София е факт, че българите промениха атмосферата на Западните Балкани, защото по време на лидерството на премиера Бойко Борисов европейската перспектива не остана само вероятност\", посочи още Юнкер.Българският премиер заяви, че всички евролидери са го поздравили за добре охраняваната външна граница с Турция и страната ни има нулев миграционен натиск.\"Въпреки големите противоречия за това как да пазим Европа, стигнахме до крехък консенсус в Европа\", коментира той и изрази задоволство, че тезите, които България изложи на Европейския съвет, са приети.\"Темата сега е политическа, не миграционна. Вече има изградени системи, направи се много. Когато казваме за хот-спотовете, трябва да се намери решение как да работят\", коментира още премиерът.Той беше категоричен, че България е изпълнила всички критерии за влизане в Шенгенското пространство с опазването на външната граница и справянето с миграционния поток.", "date": "2018.06.29", "title": "Борисов: Направихме добро председателство, Австрия ще надгражда"}
{"url": "https://news.bg/world/kazah-na-tramp-samo-da-preimenuva-obamakear-razkri-barak-obama.html", "text": "Бившият президент на САЩ Барак Обама заяви, че е призовал наследника си Доналд Тръмп да не отменя \"Обамакеър\", съобщава Си Ен Ен.Обама е направил коментара по време на събитие за набиране на средства на Националния комитет на Демократическата партия в Лос Анджелис.Той разкри, че е казал пред Тръмп да запази \"Обамакеър\", но да преименува системата, ако иска да си спечели доверието на избирателите.\"Казах на новия президент: \"Просто промени името и съобщи, че си направил тези чудесни промени\", обясни Барак Обама и добави: \"Защото не се гордея с авторството, просто искам хората да имат достъп до здравеопазване\".Тръмп постоянно критикуваше здравната реформа на администрацията на Обама и предприе мерки за частична отмяна на Закона за достъпна здравна грижа. През миналата седмица президентът на САЩ обяви здравни планове, които ще помогнат на малкия бизнес и самонаети американци да купуват здравни застраховки извън \"Обамакеър\". След няколко неуспешни опита за прокарване на цялостно законодателство, администрацията на Тръмп ще разкрие нов план за здравна грижа, който трябва да замени реформата на Барак Обама.", "date": "2018.06.29", "title": "Казах на Тръмп само да преименува „Обамакеър”, разкри Барак Обама"}
{"url": "https://news.bg/economics/obshtiyat-pokazatel-na-biznes-klimata-namalyava-s-0-9.html", "text": " През юни 2018 г. общият показател на бизнес климата намалява с 0.9% в сравнение с предходния месец в резултат на по-неблагоприятния бизнес климат в строителството и сектора на услугите, съобщава НСИ.Съставният показател \"бизнес климат в промишлеността\" нараства с 1.5 пункта, което се дължи на оптимистичните оценки и очаквания на промишлените предприемачи за бизнес състоянието на предприятията. По тяхно мнение настоящата производствена активност се подобрява, като и прогнозите им за следващите три месеца се запазват благоприятни.Несигурната икономическа среда и недостигът на работна сила остават най-сериозните проблеми за развитието на бизнеса, посочени съответно от 36.8 и 32.5% от предприятията. По отношение на продажните цени в промишлеността мениджърите предвиждат те да запазят своето равнище през следващите три месеца.През юни съставният показател \"бизнес климат в строителството\" се понижава с 3.4 пункта в резултат на по-резервираните очаквания на строителните предприемачи за бизнес състоянието на предприятията през следващите шест месеца. Същевременно и прогнозите им относно строителната активност през следващите три месеца са по-неблагоприятни.През последния месец анкетата регистрира засилване на негативното въздействие на фактора \"недостиг на работна сила\", който измества на второ и трето място затрудненията, свързани с несигурната икономическа среда и конкуренцията в бранша. Относно продажните цени в строителството очакванията на мениджърите са те да останат без промяна през следващите три месеца.Съставният показател \"бизнес климат в търговията на дребно\" се увеличава с 0.8 пункта, което се дължи на леко подобрените оценки на търговците на дребно за настоящото бизнес състояние на предприятията. Очакванията им за обема на продажбите и поръчките към доставчиците през следващите три месеца обаче са по-резервирани.Най-сериозният проблем, затрудняващ дейността на предприятията, остава конкуренцията в бранша, следван от недостатъчното търсене и несигурната икономическа среда. По отношение на продажните цени търговците очакват известно повишение през следващите три месеца.През юни съставният показател \"бизнес климат в сектора на услугите\" спада с 4.5 пункта главно поради по-неблагоприятните оценки на мениджърите за настоящото бизнес състояние на предприятията. Относно търсенето на услуги настоящата тенденция се оценява като леко намалена, докато очакванията за следващите три месеца се подобряват.Конкуренцията в бранша и несигурната икономическа среда продължават да са факторите, затрудняващи в най-голяма степен бизнеса. Преобладаващите очаквания на мениджърите за продажните цени в сектора са те да останат без промяна през следващите три месеца. През периода 2014 - 2016 г. 27.2% от предприятията осъществяват иновационна дейност. От всички предприятия 19.8% реализират технологични иновации (продуктови, процесови, незавършена или преустановена иновационна дейност), а 17.3% внедряват нетехнологични иновации (организационни и маркетингови иновации).През наблюдавания период 19.8% oт всички предприятия посочват като основен техен пазар държави - членки на Европейския съюз, и асоциирани държави и в сравнение с предходното изследване на иновациите (2012 - 2014 г.) нарастването е с 1.3 пункта. При иновативните предприятия този дял е 22.9%, а при неиновативните - 18.7%.През периода 2014 - 2016 г. иновационната активност се увеличава с 1.1 пункта в сравнение с предходното изследване. Ръст се наблюдава при всички видове иновации - продуктови, процесови, организационни и маркетингови - съответно с 1.9, 2.7, 2.1 и 0.3 пункта.През периода 2014 - 2016 г. 12.8% от предприятията реализират нови или значително усъвършенствани стоки или услуги (продуктови иновации) и техният оборот формира 24.4% от общия оборот за 2016 година. 65.2% от предприятията с продуктови иновации реализират иновационен продукт, който е нов за техния пазар, а 81.6% реализират стоки или услуги, които са нови само за тяхното предприятие.6% от оборота в индустрията и услугите през 2016 г. се дължи на нови за предприятието или нови за пазара продукти. 2.7% от оборота на предприятията през 2016 г. е в резултат на нови не само за предприятието, а и за пазара продуктови иновации, докато 3.3% от оборота е в резултат на нови само за предприятието продукти.През наблюдавания период 11.9% от предприятията внедряват нови или значително усъвършенствани процеси (процесови иновации) в тяхното предприятие. 8.1% въвеждат нови или значително усъвършенствани производствени методи, 6.4% от предприятията внедряват нови или значително усъвършенствани спомагателни дейности и 3.4% - нови или значително усъвършенствани методи за снабдяване, доставка и разпространение на суровините, стоките и услугите.12.9% от предприятията прилагат нови методи за организация на бизнес практиките, на работното място и на взаимоотношенията с други предприятия и организации, които преди това не са били използвани (организационни иновации). Най-често посочваните видове организационни иновации са прилагането на нови бизнес практики за организиране на работния процес (9.5%) и въвеждането на нови методи на организация на работата, свързани с разпределяне на отговорностите и вземането на решения (8.9%).През отчетния период 12% от предприятията въвеждат нови маркетингови концепции и стратегии (маркетингови иновации). Най-голям е делът на предприятията (8.4%), прилагащи нови методи за реклама или техники за промоция на продукта, следвани от предприятията, които използват нови методи за ценообразуване на стоките и услугите (5.9%).Иновационната активност през периода 2014 - 2016 г. е по-висока при предприятията, занимаващи се с индустрия (31.6%), отколкото при тези, предоставящи услуги (22.1%). Най-голям е делът на иноваторите в групата на големите предприятия (250 и повече наети лица) - 81.9%. Оборотът на иновативните предприятия съставлява 59.8% от оборота на всички предприятия. Делът на наетите лица в иновативните предприятия възлиза на 59.0% от наетите във всички предприятия.При 29.6% от всички предприятия през 2016 г. над една четвърт от наетите лица са с висше образование. При иновативните предприятия тази стойност е 41.8%, а при неиновативните - 25.1%.Икономическата дейност в индустрията, която има най-висок дял иновативни предприятия, е \"Добив на метални руди\" (62.5%). В сектора на услугите на първо място е \"Научноизследователската и развойна дейност (НИРД)\", в която всички предприятия са иновативни, тъй като НИРД е вид иновационна дейност.От предприятията с технологични иновации 20.9% осъществяват иновационно сътрудничество с други предприятия, научни организации и други партньори, като за големите предприятия (250 и повече наети лица) този дял е 35.8%.Публично финансиране в подкрепа на своята иновационна дейност получават 35.2% от всички технологични иноватори през периода 2014 - 2016 година.Общият индекс на цените на производител през май 2018 г. нараства с 1.4% спрямо предходния месец. По-високи цени са регистрирани в добивната промишленост - с 2.7%, и в преработващата промишленост - с 1.8%, а понижение е отчетено при производството и разпределението на електрическа и топлоенергия и газ - с 0.2%.По-съществено покачване на цените в преработващата промишленост се наблюдава при производството на основни метали - с 5.6%, и при производството на тютюневи изделия - с 1.0%, а намаление е отчетено при производството, некласифицирано другаде - с 0.2%.Общият индекс на цените на производител през май 2018 г. нараства с 5.7% в сравнение със същия месец на 2017 година. Увеличение на цените е отчетено при производството и разпределението на електрическа и топлоенергия и газ - с 8.9%, в преработващата промишленост - с 4.9%, и в добивната промишленост - с 4.4%.В преработващата промишленост по-съществен ръст на цените се наблюдава при: производството на основни метали - с 11.7%, производството на дървен материал и изделия от него, без мебели - с 6.7%, и производството на хартия, картон и изделия от хартия и картон - с 5.1%. По-ниски цени са регистрирани при производството на превозни средства, без автомобили - с 1.0%, както и при производството на химични продукти и печатната дейност и възпроизвеждането на записани носители - по 0.8%.Индексът на цените на производител на вътрешния пазар през май 2018 г. се покачва с 0.5% спрямо предходния месец. Ръст на цените е отчетен в добивната промишленост - с 2.8%, и в преработващата промишленост - с 0.6%, а при производството и разпределението на електрическа и топлоенергия и газ не е отчетена промяна.В преработващата промишленост по-високи цени спрямо предходния месец се наблюдават при производството на основни метали - с 1.4%, и при производството на тютюневи изделия - с 1.0%. Намаление е отчетено при: производството на превозни средства, без автомобили, производството на изделия от каучук и пластмаси, производството на хартия, картон и изделия от хартия и картон, производството на химични продукти и производството на напитки - по 0.2%.Индексът на цените на производител на вътрешния пазар през май 2018 г. нараства с 4.8% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 8.9%, в добивната промишленост - с 4.8%, и в преработващата промишленост - с 2.4%.През май 2018 г. по-високи цени в преработващата промишленост спрямо май 2017 г. са отчетени при производството на основни метали - с 5.5%, и при производството на дървен материал и изделия от него, без мебели - с 4.9%. Намаление на цените се наблюдава при производството на изделия от каучук и пластмаси - с 1.2%, и при производството, некласифицирано другаде - с 0.4%.Индексът на цените на производител на международния пазар през май 2018 г. се покачва с 2.7% в сравнение с предходния месец.В преработващата промишленост е отчетено повишение на цените с 2.9%. По-съществен ръст е отчетен при: производството на основни метали - с 6.4%, производството на дървен материал и изделия от него, без мебели и производството на тютюневи изделия - по 1.3%, а намаление на цените се наблюдава при производството, некласифицирано другаде - с 0.3%.Индексът на цените на производител на международния пазар през май 2018 г. нараства със 7.1% в сравнение със същия месец на 2017 година.В преработващата промишленост цените се покачват със 7.2%. По-високи цени са отчетени при: производството на основни метали - с 13.0%, производството на дървен материал и изделия от него, без мебели - с 9.3%, и производството на хартия, картон и изделия от хартия и картон - със 7.2%. Спад на цените се наблюдава при производството на тютюневи изделия - с 2.7%, и при производството на химични продукти - с 2.3%.", "date": "2018.06.29", "title": "Общият показател на бизнес климата намалява с 0.9%"}
{"url": "https://news.bg/int-economics/ot-gazprom-obyasniha-kade-mozhe-da-prodalzhi-turski-potok.html", "text": "Председателят на \"Газпром\" Алексей Милер обясни къде може да бъде положена втората тръба на газопровода \"Турски поток\". Монтажът на първата вече е успешно завършен, съобщи anna-news.info.\"Газът по \"Турски поток\" след като бъде пуснат по проектната мощност, в началото на 2020 г. може да тръгне през газотранспортната система на България, Сърбия и Унгария\", заяви той.Ръководителят на \"Газпром\" подчерта, че трите страни са заинтересовани от продължаване на тръбопровода и доставка на газ. Унгария и Сърбия се стремят на развитие на националната газотранспортна връзка. Съответните решения са приети от държавните ръководители. България също желае да развива газовите си мрежи и това е отговорност на българския регулатор.\"Трябва да се отбележи, че тези решения са приети в строго съответствие с действащото европейско енергийно законодателство\", заяви Милер, цитиран от РИА Новости.Руското издание припомня, че първият вариант на тръбопровода се наричаше \"Южен поток\" и трябваше да премине през Черно море, по суша през територията на България. Под натиска на партньорите си от ЕС и САЩ София отказа участие в проекта.В резултат \"Газпром\" постигна споразумение за преминаване на тръбата през Турция, наричайки проекта \"Турски поток\". България наблюдаваше как същите европейски страни, които се съгласиха да участват в руските газови проекти, по-късно изразиха заинтересованост в транспортирането и покупката на газ от Русия.", "date": "2018.06.29", "title": "От \"Газпром\" обясниха къде може да продължи \"Турски поток\""}
{"url": "https://news.bg/world/syuzan-sarandan-arestuvana-sas-stotitsi-protestirashti-sreshtu-tramp.html", "text": "Актрисата Сюзън Сарандън съобщи, че е била една от почти 600 жени, които са били задържани на протест в подкрепа на мигрантите в сградата на Сената в САЩ, информира Би Би Си.Сарандън обяви за ареста в \"Туитър\".Полицията във Вашингтон разкри, че 575 души са задържани за незаконна демонстрация в четвъртък.Жените протестираха срещу миграционната политика на правителството.За събота са запланувани нови протести.През 1999 г. Сарандън беше арестуван по време на протест във връзка с полицейска стрелба по невъоръжен афроамерикански младеж в Ню Йорк.", "date": "2018.06.29", "title": "Сюзън Сарандън арестувана със стотици протестиращи срещу Тръмп"}
{"url": "https://news.bg/int-politics/rusiya-dava-dostap-na-alzhir-do-spatnikovata-sistema-za-navigatsiya-glonass.html", "text": "Русия предоставя на Алжир достъп за десет години към високоточния сигнал на спътниковата система за навигация ГЛОНАСС. Това стана ясно от текста на споразумението между страните, публикувано в петък на портала за правна информация, цитира РИА Новости.Подобен сигнал предполага приемането на ГЛОНАСС във високоточното въоръжение. По-рано такъв достъп Русия предостави само на Индия - през 2010 г.Според споразумението, подписано на 9 октомври 2017 г. в столицата на Алжир за срок от 10 години, Русия в рамките на военно-техническото сътрудничество се задължава да предостави на Алжир необходимата навигационна апаратура за приемана на ВТ-сигнал на ГЛОНАСС, който може да бъде предоставен на военната техника, която е на въоръжение в Алжирската армия.При това Алжир се задължава да не продава полученото оборудване ГЛОНАСС на трети страни, а така също и да не разглобява тази техника за проектиране на собствени аналози.", "date": "2018.06.29", "title": "Русия дава достъп на Алжир до спътниковата система за навигация ГЛОНАСС"}
{"url": "https://news.bg/world/napadatelyat-ot-redaktsiyata-v-merilend-izpolzval-orazhie-tip-pompa.html", "text": "Заподозряният за смъртоносното нападение в редакцията на вестник в американския щат Мериленд е използвал законно оръжие тип помпа, съобщи полицията, цитирана от АП и АФП.При нападението в редакцията на \"Капитал газет\" в американския град Анаполис загинаха петима души, а двама бяха ранени. Нападателят е Джаред Рамос.Полицията отрече информация, че заподозряният се е осакатил, за да заличи отпечатъците си.Вестникът обеща да публикува следващия си брой въпреки стрелбата.Съдебни документи разкриват, че извършителят се е опитал да се скрие под бюро след нападението. Рамос е влязъл в редакцията към 14,30 часа местно време. Той стрелял по вратите и по всеки, който е срещнал.Срещу него са повдигнати пет обвинения в убийство първа степен. Съдът реши да го остави в ареста без право на гаранция.Твърди се, че нападателят отдавна е тормозел журналистите на вестника.", "date": "2018.06.29", "title": "Нападателят от редакцията в Мериленд използвал оръжие тип помпа"}
{"url": "https://news.bg/society/ot-myuftiystvoto-iskat-deystviya-sreshtu-prokuror-po-deloto-za-13-te-imami.html", "text": "Съветът на духовните водачи към Главното мюфтийство приветства организирането на летни Коран-курсове в джамиите.Това се казва в становище на Мюфтийството ден след заседанието на Съвета на духовните водачи (СДВ), в който членуват главните мюфтии и председателите на Висшия мюсюлмански съвет (ВМС) на Мюсюлманско изповедание в страната.На заседанието в централния офис на Мюсюлманско изповедание в София са участвали главният мюфтия д-р Мустафа Хаджи, председателят на ВМС Ведат С. Ахмед, бившите главни мюфтии Фикри Сали и Селим Мехмед, бившите председатели на ВМС Хюсеин Карамолла и Ридван Кадьов.От мюфтийството пишат, че повод за заседанието на този съвет е изказване на прокурор Недялка Попова във връзка с т.нар дело срещу 13-те имами и предложенията за промени в Закона за вероизповеданията, внесени в Народното събрание. Разгледана е била и дейността на Мюсюлманско изповедание през изминалия месец рамазан.Становището на заседателния орган на мюсюлманското вероизповедание е, че направеното и подобни изказвания се посрещат с неодобрение и огорчение от цялата мюсюлманска общност в страната ни.От Съвета на духовните водачи изразяват тревога за това, че няма действия срещу думите на прокурора.Припомняме, на  на прокурор Попова пред пловдивския сайт Трафикнюз, с който тя предупреждава за опасни тенденции в българското общество. Попова алармира за това, че мюсюлманите в България ще достигнат 30% от населението.От Главното мюфтийство последва незабавна реакция, като бе .Прокурор Попова е един от обвинителите по в, който беше и един от обвиняемите по делото за радикален ислям срещу 13-те имами от Пазарджик, което започна през 2010 година. . В края на миналата година съдът в Пазарджик реши да пусне под гаранция Ахмед Муса - подсъдим за разпространение на радикален ислям. Размерът на паричната гаранция е 7500 лева бе събрана от дарения в джамията в Пазарджик от близки и съидейници на Муса.Относно промените в Съветът на духовните водачи смятат, че нормативното уреждане на дейността на вероизповеданията е много важен момент за обществения живот. От мюфтийството смятат, че \"настоящият Закон за вероизповеданията поначало е дискриминационен по отношение на всички вероизповедания извън Българската православна църква. Същевременно през последните петнадесет години настъпиха много сериозни промени в социалния живот\", пишат от мюфтийството.Според тях промените трябва да решават проблемите в съгласие с международно установените норми, гарантиращи свободата на религията. Това изисква осигуряване на възможности за пълноценно функциониране на вероизповеданията и ненамеса на държавата във вътрешните им дела при спазване на установените законови норми, пишат от мюсюлманското вероизповедание.", "date": "2018.06.29", "title": "От мюфтийството искат действия срещу прокурор по делото за \"13-те имами\""}
{"url": "https://news.bg/world/rusiya-prie-na-vaorazhenie-balistichna-raketa-bulava.html", "text": "След успешни изпитания Военноморският флот (ВМФ) на Русия прие на въоръжение ракетен комплекс Д-30 с междуконтинентални балистични ракети Р-30 \"Булава\", съобщава ТАСС, позовавайки се на източник от руския отбранителен сектор.Източникът поясни, че надеждността на \"Булава\" е потвърдена, което позволява приемането й на въоръжение. Съответното решение е прието, необходимите документи са подписани, допълни представителят.Балистичната ракета Р-30 \"Булава\" е разработена в средата на 90-те г. на XX век. Изпитанията започват през септември 2005 г. Ракетата, която е с маса около 36 тона, е способна да носи от шест до десет бойни глави. Радиусът на действие е 8 000 километра. Предназначена е за въоръжаване на подводници проект 955 \"Борей\".Проведени са около 30 изпитателни пуска, последният е на 22 май.", "date": "2018.06.29", "title": "Русия прие на въоръжение балистична ракета „Булава”"}
{"url": "https://news.bg/world/kanada-otvarna-na-tramp-i-nalozhi-mita-varhu-amerikanski-stoki.html", "text": "Канада наложи ответни мита върху американски стоки в размер на 16,6 милиарда канадски долара, съобщават агенции.Отава разкри финалния списък със стоки от САЩ, които ще бъдат обложени с мита в отговор на решението на президента Доналд Тръмп да наложи мита върху вноса на стомана (25%) и алуминий (10%).Външният министър на северноамериканската държава Кристия Фрийленд съобщи, че ответните мерки са в размер на 16,6 милиарда канадски долара и засягат метали, шоколад, съдомиялни и други. Те ще влязат в сила от 1 юли.В допълнение към тези мерки Фрийленд обясни, че правителството ще подпомогне канадската индустрия с 2 милиарда канадски долара, за да смекчи удара от американските мита.\"Ние няма да ескалираме, ние няма да се подадем\", подчерта министърът.По-рано Канада заклейми митата на САЩ като незаконни и \"напълно неоправдани\".", "date": "2018.06.29", "title": "Канада отвърна на Тръмп и наложи мита върху американски стоки"}
{"url": "https://news.bg/politics/ekolozi-pravitelstvoto-razprostranyava-falshivi-novini-za-pirin.html", "text": "Българското правителство разпространява фалшиви новини за решението на ЮНЕСКО за Пирин, пишат от екокоалиция \"За да остане природа в България\".Повод за писмото им е , според когото \"след вчерашното решение вече няма пречки да се изпълни решението на прокуратурата и да се анексира концесионният договор за ски зона \"Банско\".Комитетът на ЮНЕСКО отказва да вземе решение по валидността на промените от декември 2017 г. в действащия план за управление на парка и оставя съда в България да реши този казус, тълкуват еколозите резултатите от заседанието на ЮНЕСКО.От коалицията \"За да остане природа в България\" за пореден път настоява за оставката на вицепремиера Валери Симеонов и министъра на околната среда и водите Нено Димов. За това настояваме още от първите протести в защита на Национален парк Пирин след правителственото решение от декември 2017 г.Решението по никакъв начин не разрешава строителство в планината, плановете за управление трябва да се подлагат на екологична оценка, пишат от екокоалицията. Решението на Комитета за световното наследство на ЮНЕСКО за Национален парк Пирин, което беше прието вчера, казва на българското правителство да спазва законите, да изпълнява решенията на българския съд и преди каквото и да е развитие в националния парк, да прави екологична оценка.Това решение е унизително, а не повод за гордост за управляващите, категорични са еколозите. Валери Симеонов с невиждан досега политически натиск успя да накара Комитета на ЮНЕСКО да оттегли категоричното експертно обвиняване към българското екоминистерство за неизвършените досега екологически оценка на изменението на настоящия и на новия план за управление на Пирин.Същевременно не беше променено твърдото мнение на ЮНЕСКО за необходимостта от тези оценки, коментира коалицията от неправителствени организации и граждански групи \"За да остане природа в България\". Коалицията \"За да остане природа в България\" изразява своето възмущение от фалшивите новини на българското правителство.Комитетът на ЮНЕСКО по никакъв начин не е разрешил строителство в Национален парк Пирин, нито е позволил разширяването на ски инфраструктурата, категорични са от коалиция \"За да остане природа в България\".Комитетът на ЮНЕСКО никъде не заявил да не се извършва екологична оценка, а да се оценяват парче по парче всички инвестиционни предложения за нови ски съоръжения.Българското правителство е похарчило огромен обществен ресурс, за да  за необходимостта от по-нататъшно унищожаване на Национален парк Пирин в интерес на икономически кръгове, скрити зад офшорни компании, накратко - олигархия.А българското правителството можеше да служи за пример за отговорно отношение и за опазване на природното наследство на Пирин в интерес на цялото общество.Комитетът на ЮНЕСКО настоява за спешно провеждане на екологична оценка на всякакъв вид развитие в Национален парк Пирин и прилагане на стратегическо планиране, а не решения на парче. Тази екологична оценка трябва да включва и специфична оценка на потенциалните въздействия върху \"изключителната световна ценност на обекта\", включително на потенциално развитие в обекта или неговата буферна зона (тя включва ски зоните Банско и Добринище).Комитетът на ЮНЕСКО посочва, че за устройството на територията във връзка с промените в действащия план управление на Национален парк Пирин от декември 2017 е необходимо спешно да се направи екологична оценка, преди да се одобряват каквито и да е било нови дейности и проекти за развитие в буферната зона на обекта, която включва ски зоните Банско и Добринище.България да не пристъпва към каквито и да е други промени в действащия план за управление на Национален парк Пирин, докато не приключи процедурата за екологична оценка на новия план за управление, който в момента е в съда.", "date": "2018.06.29", "title": "Еколози: Правителството разпространява фалшиви новини за Пирин"}
{"url": "https://news.bg/bulgaria/mf-ochakva-izlishak-ot-1-7-ot-bvp-kam-yuni.html", "text": "Министерството на финансите очаква излишък по консолидираната фискална програма (КФП) към юни в размер на 1,7% от прогнозния БВП.В съобщението на ведомството се казва, че на база на предварителните данни и оценки се очаква салдото да бъде положително в размер на 1 739,0 млн. лв. (1,7 % от прогнозния БВП). В структурно отношение салдото по националния бюджет отчита подобрение спрямо отчетеното към полугодието на 2017 г.Приходите и помощите по КФП към юни 2018 г. се очаква да бъдат в размер на 19 239,3 млн. лв. (50,3 % от годишния разчет), като спрямо юни 2017 г. се отбелязва ръст от 1 756,2 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 1 735,3 млн. лв. (10,3 %), а постъпленията в частта на приходите от помощи са близки до отчетените за шестте месеца на предходната година.Разходите по консолидираната фискална програма (вкл. вноската на Република България в бюджета на ЕС) към юни 2018 г. са в размер на 17 500,3 млн. лв., което е 44,5 % от годишния разчет. За сравнение разходите по КФП за същия период на 2017 г. бяха в размер на 15 737,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.Частта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв.Ведомството публикува и информация за салдото по консолидираната фискална програма на касова основа към май. То е положително в размер на 1 421,6 млн. лв. (1,4 % от прогнозния БВП) и се формира от излишък по националния бюджет в размер на 1 703,4 млн. лв. и дефицит по европейските средства в размер на 281,8 млн. лева.Постъпилите приходи и помощи по КФП към май 2018 г. са в размер на 15 978,4 млн. лв. или 41,8 % от годишните разчети. Съпоставени със същия период на предходната година, данъчните и неданъчните приходи нарастват с 1 312,2 млн. лв. (9,3 %), докато постъпленията от помощи са по-ниски.Общата сума на данъчните постъпления, вкл. приходите от осигурителни вноски, възлиза на 13 405,4 млн. лв., което представлява 43,0 % от планираните за годината приходи. Съпоставено с данните към месец май 2017 г. данъчните постъпления нарастват номинално с 9,9 % (1 208,2 млн. лева).Приходите от преки данъци са в размер на 2 742,9 млн. лв. или 47,6 % от предвидените в разчетите за годината, като спрямо същия период на предходната година нарастват с 317,7 млн. лева (13,1 %).Приходите от косвени данъци са в размер на 6 264,7 млн. лв., което е 41,3 % от разчетите за годината. Съпоставено с данните към май 2017 г., постъпленията в групата нарастват с 378,3 млн. лв. (6,4 %). Постъпленията от ДДС са в размер на 4 220,0 млн. лв. или 43,1 % от планираните. Размерът на невъзстановения ДДС към 31.05.2018 г. е 61,9 млн. лева. Приходите от акцизи възлизат на 1 928,2 млн. лв. (37,4 % от разчетените за годината). Постъпленията от мита са 98,4 млн. лв. или 51,7 % от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 600,6 млн. лв. или 54,7 % изпълнение на годишните разчети.Приходите от социално и здравноосигурителни вноски са 3 797,2 млн. лв., което представлява 41,6 % от разчетените за годината. Съпоставено със същия период на предходната година, приходите от осигурителни вноски нарастват номинално с 14,1 % (468,2 млн. лева).Неданъчните приходи са в размер на 2 084,8 млн. лв., което представлява 44,3 % изпълнение на годишните разчети.Приходите от помощи са в размер на 488,2 млн. лева.Разходите по КФП (вкл. вноската на Република България в бюджета на ЕС) към май 2018 г. възлизат на 14 556,8 млн. лв., което е 37,0 % от годишните разчети. За сравнение разходите за същия период на предходната година са в размер на 13 033,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите спрямо същия период на 2017 г. е основно поради по-високия размер на здравноосигурителните и социалните плащания (базов ефект при разходите за пенсии от увеличението им от юли 2017 г. и увеличението на две стъпки през 2017 г. на размера на минималната пенсия от юли и октомври), по-високи разходи за персонал (основно поради увеличението на възнагражденията на педагогическия персонал в системата на средното образование) и нарастването на капиталовите разходи (основно по сметките за средства от ЕС).Нелихвените разходи са в размер на 13 688,2 млн. лв., което представлява 36,7 % от годишните разчети. Текущите нелихвени разходи към май 2018 г. са в размер на 12 647,0 млн. лв. (40,7 % от разчета за годината), капиталовите разходи (вкл. нетния прираст на държавния резерв) възлизат на 1 015,1 млн. лв. (16,5 % от разчетите към ЗДБРБ за 2018 г). Предоставените текущи и капиталови трансфери за чужбина са в размер на 26,0 млн. лв. Лихвените плащания са в размер на 412,1 млн. лв. или 57,1 % от планираните за 2018 година.Частта от вноската на Република България в бюджета на ЕС, изплатена към 31.05.2018 г. от централния бюджет възлиза на 456,5 млн. лв. Размерът на фискалния резерв към 31.05.2018 г. е 10,4 млрд. лв., в т.ч. 9,6 млрд. лв. депозити на фискалния резерв в БНБ и банки и 0,8 млрд. лв. вземания от фондовете на Европейския съюз за сертифицирани разходи, аванси и други.", "date": "2018.06.29", "title": "МФ очаква излишък от 1,7% от БВП към юни"}
{"url": "https://news.bg/world/izrael-se-zakani-da-ne-dopuska-nito-edin-bezhanets-ot-siriya-na-teritoriyata-si.html", "text": "Израел няма да позволи на нито един сирийски бежанец да навлезе на територията на еврейската страна, но ще продължи да предоставя хуманитарна помощ.Това съобщи израелският военен министър Авигдор Либерман, цитиран от \"Ройтерс\".Повече от 120 000 души в Югозападна Сирия са принудени да бягат, откакто сирийското правителство започна офанзива срещу бунтовници за връщане на територия до границата с Йордания и окупираните от Израел Голански възвишения.Израелската армия съобщи, че през последните дни се забелязва увеличаване на броя на сирийските граждани в бежански лагери на сирийската страна на Голан. Армията добави, че е изпратила хуманитарна помощ на четири локации.Либерман използва \"Туитър\", за да потвърди позицията на Израел, след като енергийният министър Ювал Щайниц заяви по-рано, че няма да се допускат бежанци на израелска територия.\"\", написа Либерман.Израелската армия е доставила 300 палатки, 28 тона храна, медицинско оборудване и лекарства, дрехи и обувки.", "date": "2018.06.29", "title": "Израел се закани да не допуска нито един бежанец от Сирия на територията си"}
{"url": "https://news.bg/world/konstitutsionniyat-sad-na-avstriya-prizna-tretiya-pol.html", "text": "Конституционният съд на Австрия призна третия пол, информира АП.Съдът взе решение, че властите трябва да позволяват на хората, които не се определят като мъж или жена, да се регистрират в официалните документи като друг пол, ако желаят.Решението е в отговор на искане на гражданин на Австрия, който неуспешно се опитваше да бъде приет с интерсексуална идентичност.Не е нужна промяна в законодателството.Съдът предложи понятия като \"различен\", \"интер\" или \"отворен\", но властите ще решат как да се наричат в официалните документи.През ноември 2017 г. Конституционният съд на Германия взе подобно решение.", "date": "2018.06.29", "title": "Конституционният съд на Австрия призна третия пол"}
{"url": "https://news.bg/regions/radev-obstanovkata-v-regiona-na-etropole-e-spokoyna.html", "text": "\"Синхронизираме действията с местната власт и оказваме помощта, която е необходима\", заяви министърът на вътрешните работи Валентин Радев. Заедно с главния секретар на МВР главен комисар Младен Маринов, областния управител на София-област Илиян Тодоров и кметовете на Етрополе и село Лъга той направи обход на най-засегнатите от проливните дъждове места и се запозна с актуалната обстановка.\"Служителите на ГД \"Пожарна безопасност и защита на населението\" са оказали помощ. Седем екипа са работили на терен в общината, всички къщи са обходени. За щастие, няма пострадали. На място остават екипи в готовност в случай на необходимост от съдействие\", допълни министър Радев, цитиран от пресцентъра на МВР.По-рано през деня обход в засегнатия от обилни валежи регион направи и директорът на ГД \"Пожарна безопасност и защита на населението\" главен комисар Николай Николов. Той докладва за обстановката и уточни, че язовирът над Етрополе се контролира.Няма проблем със свлачището, пътищата навсякъде са проходими. Колегите остават да работят до нормализиране на обстановката - информира комисар Георги Иванов, директор на РДПБЗН - София област.Към момента обстановката в региона е спокойна, реката се успокоява, спада и нивото на водата в язовира.Министър Валентин Радев и главният секретар на МВР продължават обхода в района на Роман.", "date": "2018.06.29", "title": "Радев: Обстановката в региона на Етрополе е спокойна"}
{"url": "https://news.bg/world/migrantskata-sdelka-blokira-uyazvimi-hora-na-praga-na-evropa-alarmira-npo.html", "text": "\"Лекари без граници\" заклеймиха новото споразумение на ЕС за миграцията, заявявайки, че изглежда има за цел да блокира дори най-уязвимите хора извън съюза, информира АФП.\"Единственото нещо, което изглежда европейските държави успяха да договорят, е блокиране на хората на прага на Европа, без значение колко уязвими са те или от какъв ужас бягат\", се казва в съобщение на организацията.Допълва се, че споразумението има за цел да \"демонизира спасително-издирвателните операции на неправителствени организации\".28-те страни членки се съгласиха да установят \"платформи за дебаркиране\" извън блока, най-вероятно в Северна Африка, за да обезкуражат мигрантите да се качват на плавателни съдове към ЕС. Нито една държава до момента не е предложила да открие такива центрове на територията си, където властите ще разграничават нелегалните мигранти от бежанците.Те също постигнаха споразумение страни членки да открият мигрантски центрове, но само на доброволен принцип, в които ще се установява дали са икономически мигранти или бежанци.", "date": "2018.06.29", "title": "Мигрантската сделка блокира уязвими хора на прага на Европа, алармира НПО"}
{"url": "https://news.bg/crime/12-g-zatvor-za-embaka-ubil-rabotnik-na-am-struma.html", "text": "12 години затвор получи Емил Първанов - Ембака за убийството на работник на строежа на АМ \"Струма\". Ембака трябва да излежи наказанието си при първоначален строг режим, съобщи БГНЕС.Припомняме, ,служител-координатор при строежа на магистрала \"Струма\". Инцидентът стана на 26 юни 2015 година по обяд. След убийството Ембака се укри от органите на реда и в продължение на месеци беше неоткриваем. .Съдът постанови, че Ембака трябва да заплати и обезщетение на наследниците на убития в размер на 340 000 лева.Прокуратурата поиска 20 години лишаване от свобода за обвиняемия, а защитата на обвиняемия поиска обвинението да бъде преквалифицирано от убийство в причиняване на тежка телесна повреда при неизбежна отбрана.Припомняме, че Емил Първанов се укрива месеци наред от правосъдието и органите на реда. След като се предаде на властите, покрай името му не спряха скандалите обаче.Обвинителният акт е внесен в кратки срокове от прокуратурата, едва след като избухна скандал, че .Заради липса на движение по обвинението , но прокуратурата екстрено . В крайна сметка обаче .Срещу самия прокурор Качорев пък по предложение на главния прокурор Сотир Цацаров започна проверка, която установи редица нарушения, и процедура за дисциплинарно наказание. Само пред два дни се оказа обаче, че , изпреварвайки с часове предложението на Цацаров.", "date": "2018.06.29", "title": "12 г. затвор за Ембака, убил работник на АМ \"Струма\""}
{"url": "https://news.bg/world/islyamisti-sa-atakuvali-sini-kaski-v-mali.html", "text": "Ислямисти са атакували щаб на Африканския миротворчески корпус в град Севаре в Мали. Това съобщи Ройтерс.Агенцията се позовава на военното министерство. Щабът е бил атакуван с ракети и автоматично оръжие. Целта на атакуващите ислямисти е била да проникнат в щаба на сините каски, разположен в централните региони на Мали.Има и непотвърдени информации, че нападателите са използвали и кола - бомба, за да проникнат в централата на сините каски.Насилието на ислямистки бойци се е разпространило в рядконаселения Сахел през последните години. Групите, свързани с Ал Кайда и Ислямската държава, използват централната и северната част на Мали като предмостие за атаки.Западните сили, включително Франция и САЩ, предоставиха значителни средства на Мали в опит да победят джихадистите.", "date": "2018.06.29", "title": "Ислямисти са атакували сини каски в Мали"}
{"url": "https://news.bg/regions/politsai-ohranyavat-imushtestvoto-na-evakuiranite-zhiteli-na-roman.html", "text": "Взети са мерки за осигуряване на безопасност на домовете на жители, евакуирани от засегнати от проливните дъждове имоти в Роман. Екипите на полицията са засилени, има изградени временни КПП-та, подвижни двойки дежурят, за да охраняват имуществото.Министърът на вътрешните работи Валентин Радев и главният секретар на МВР главен комисар Младен Маринов провериха организацията, създадена от директора на ОДМВР - Враца старши комисар Янко Янколов, съобщават от пресцентъра на МВР.Вътрешният министър и главният секретар на МВР направиха обход в Роман заедно с кмета на града и директора на РДПБЗН за преглед на актуалната обстановка. Към момента служителите на пожарната са ангажирани с отводняване на имотите. След приключване на дейностите ще започне оглед на щетите.", "date": "2018.06.29", "title": "Полицаи охраняват имуществото на евакуираните жители на Роман"}
{"url": "https://news.bg/disasters/tramp-obeshta-da-zashtiti-zhurnalistite.html", "text": "Американските власти ще направят всичко възможно, за да гарантират безопасността на журналистите, каза президентът Доналд Тръмп във връзка със стрелба в редакцията на \"Капиталов вестник\" в Мериленд.\"Журналистите, както всички американци, не трябва да работят в страх от нападение\", каза Тръмп. Той също така отбеляза, че властите \"няма да спрат, докато не направят всичко възможно, за да намалят нивото на насилие и да защитят невинните\".По време на речта си в Белия дом американският президент също изрази съболезнованията си на семействата на убитите. Петима служители на \"Капитал\" бяха убити в четвъртък в атака срещу редакцията в Анаполис, Мериленд. Нападателят откри огън в офиса на вестника около обяд.", "date": "2018.06.29", "title": "Тръмп обеща да защити журналистите"}
{"url": "https://news.bg/crime/s-mashtabna-operatsiya-po-granitsite-na-es-fronteks-arestuva-23-kanaldzhii.html", "text": "Между 11 и 22 юни Европейската агенция за гранична и брегова охрана - Фронтекс предприема международни действия срещу организираната трансгранична престъпност по границите на ЕС със страните от Западните Балкани, Югоизточна Европа и определени гранични пунктове на източната сухопътна граница. За първи път действията са съвместно ръководени от митническите власти.В резултат на международното сътрудничество, за по-малко от две седмици са задържани 23-ма контрабандисти на мигранти, установени са 31 откраднати автомобила и са разкрити 60 случая на измами с документи. Иззети са 330 000 къса незаконни цигари и 0,5 тона наркотици. В допълнение, близо 12 тона тютюн бяха иззети благодарение на подкрепата на словашките митнически органи.Служителите на Фронтекс са открили повече от 2160 нередовни мигранти и 580 души, които пребивават незаконно в Европейския съюз.Операцията \"Ден на съвместния действия Дунав 3\" е насочена срещу трансгранична престъпност, конкретно свързана с контрабанда на мигранти, трафик на акцизни стоки и измами с документи, но също и откраднати автомобили, наркотици и контрабанда на фалшифицирани стоки. Действията са ръководени от България и Литва. Общата цел е разбиването на престъпни мрежи на трансграничната престъпност чрез съвместни действия на граничната и криминалната полиция и митническите органи.Фронтекс разпределя служители на европейските екипи за гранична охрана на определени гранични контролно-пропускателни пунктове на външните сухопътни граници на ЕС заедно с митническите власти от няколко държави членки, както и експерти от Европол и Интерпол. В екипите на Фронтекс участваха експерти по крадени превозни средства и документи и служители за наблюдение на границите. Европол подкрепи действията с аналитичен опит и достъп до свързани бази данни.Сред целите на е и подобряване използването на разузнавателните данни в операциите и засилване на сътрудничеството между държавите членки в борбата с трансграничната престъпност, особено в областта на контрабандата на мигранти, незаконния трафик на акцизни стоки и измамите с документи.Създаденият в София координационен център подпомага обмена на информация между участниците в съвместните действия. Операцията е координирана под егидата на Европейската мултидисциплинарна платформа за борба с криминалните заплахи (EMPACT) в рамките на цикъла на политиката на ЕС за борба с организираната и тежката международна престъпност.Тя обединява полицейските и правоприлагащите органи на държавите членки на ЕС, европейските агенции и международните организации, които заедно работят за укрепване на границите на Европа и вътрешната сигурност.В операцията участват България, Хърватия, Унгария, Румъния, Естония, Гърция, Полша, Латвия, Литва, Словакия, Словения, Австрия и Швеция, както и Бивша югославска република Македония, Босна и Херцеговина, Албания и Черна гора.", "date": "2018.06.29", "title": "С мащабна операция по границите на ЕС Фронтекс арестува 23 каналджии"}
{"url": "https://news.bg/crime/komandirovat-757-politsai-v-burgasko.html", "text": "Предвижда се командироване на 757 служители на реда в Бургас, увеличаване броя на автоматизираните технически средства за контрол и засилване на контрола в административно-наказателната дейност. Това заяви вътрешният министър Валентин Радев на редовния си месечен брифинг и преди предстоящия летен туристически сезон.С 51 по-малко са жертвите по пътищата от началото на 2018 г. в сравнение със същия период на миналата година, обобщи вътрешният министър.Валентин Радев коментира и вотът на недоверие, който депутатите дебатираха във вторник, а гласуваха тази сутрин.\". Поне да ни бяха посочили кривиците и грешките\", заяви Радев.МВР шефът заяви, че е удовлетворен от свършената работа по време на Българското председателство на Съвета на ЕС. Най-важните, от които са по темата за миграцията. Организирани са общо 268 събития в Брюксел, а 34 в София. Големият капацитет бе опазване на сигурността на всички гости и опазване на обществения ред в града.Министър Радев се похвали и че до края на Българското председателство на Съвета на ЕС не се е случил нито един инцидент.Радев отчете, че има и напредък по отношение на реформата на Шенгенската информационна система, изменения във визовия кодекс и регламента за Визовата информационна система.Напредък се забелязва и по отношение на реформата на Общата европейска система за убежище, Дъблинския регламент и процедурния регламент.", "date": "2018.06.29", "title": "Командироват 757 полицаи в Бургаско"}
{"url": "https://news.bg/disasters/100-migranti-se-udaviha-kray-bregovete-na-libiya.html", "text": "Около 100 души се смята, че са се удавили при потъване на лодката им в Средиземно море край западното крайбрежие на Либия. Това съобщи служител на либийската брегова охрана, цитиран от \"Ройтерс\".Бреговата охрана е извадила 14 оцелели от лодката, която е потънала източно от столицата Триполи.Отделно от това бреговата охрана заяви, че е прихванала 200 мигранти от две други лодки източно от Триполи.Либия е една от основните точки за отпътуване на мигрантите, които се опитват да прекосяват Средиземно море, за да се доберат до Европа, като това обикновено става в лабилни надуваеми лодки, доставени от трафиканти, които често биват пробити или стават други подобни инциденти.Някои мигранти се отправят към международни води, където се надяват да бъдат извадени от международни плавателни съдове, но все по-голям брой е прихващан от подкрепяната от ЕС брегова охрана на Либия и са връщани в Либия.Мигрантската вълна се засили през 2014 г., когато конфликтът в Либия се влоши и оттогава над 650 хил. мигранти прекосиха централната част на Средиземно море.Ала трафикът се забави от юли миналата година насам, когато мрежите на трафикантите по средиземноморското крайбрежие на Либия бяха частично разбити под засиления натиск от страна на Италия.Тази година малко над 11 400 пристигащи от Либия са били регистрирани от вътрешното министерство на Италия, което е с повече от 80 процента по-малко в сравнение със същия период на 2016 и 2017 г.", "date": "2018.06.29", "title": "100 мигранти се удавиха край бреговете на Либия"}
{"url": "https://news.bg/world/mezhdunarodnata-organizatsiya-po-migratsiya-othvarli-kandidatura-na-sasht-za-direktor.html", "text": "Международната организация по миграция отхвърли предложената от администрацията на Доналд Тръмп кандидатура за генерален директор на агенцията, информира АП.Дипломати, които взеха участие по време на трите кръга гласуване днес, съобщиха пред агенцията, че американецът Кен Айзъкс е елиминиран от все още продължаващата битка за избор на генерален секретар.Основните кандидати са португалският социалист Антонио Виторино и заместникът на генералния секретар Лаура Томпсън от Коста Рика.Сенегалски дипломат напусна гласуването в Женева и съобщи, че \"американците са аут\".Кандидатурата на Айзъкс е помрачена от американски политики като визова забрана за няколко мюсюлмански държави и разделянето на имигрантски семейства на границата с Мексико.От създаването на организацията през 1951 г. само веднъж тя не е оглавявана от американец.Победителят ще наследи дългогодишния американски дипломат Уилям Суинг, който напуска поста през септември.По-късно стана ясно, че португалският политик и бивш еврокомисар Антонио Виторино е избран за генерален директор на агенцията.", "date": "2018.06.29", "title": "Международната организация по миграция отхвърли кандидатура на САЩ за директор"}
{"url": "https://news.bg/crime/mazh-zagina-pri-udar-na-kola-i-avtovoz-pri-prohoda-na-republikata.html", "text": "Временно е ограничено движението през Прохода на Републиката поради катастрофа в района на 46 км при село Пчелиново. Товарните автомобили над 12 т изчакват на място, обход за останалите МПС е през Проход Шипка.Сигналът за пътен инцидент е постъпил към 13 и 45 часа. Незабавно към мястото на инцидента са насочени екипи на полицията и Спешна помощ. Според първоначалните данни, при удар между лек автомобил и автовоз е загинал мъж, пътувал в колата, водачът е транспортиран до болнично заведение.На място пътни полицаи подпомагат трафика.", "date": "2018.06.29", "title": "Мъж загина при удар на кола и автовоз при Прохода на Републиката"}
{"url": "https://news.bg/economics/nap-pogva-290-dushi-s-50-hil-lv-razhodi-i-nikakvi-dohodi.html", "text": "Инспекторите на НАП започват проверки на 290 души, които са извършили разходи за минали години над 50 000 лв., но едновременно с това нямат никакви официално декларирани доходи.Общото между всички, на които са възложени проверки е, че са се осигурявали върху минималния осигурителен доход, но дори не са подали данъчна декларация за доходите, поясняват от НАП. Едновременно с това тези физически лица са извършили значителни разходи -50 000 лв. за година.Инспекторите на НАП ще изследват източниците на доходи в семействата на проверяваните, както и издръжката на домакинствата и разходите им. Ако бъдат установени несъответствия между имущество и доходи, ще бъдат възложени данъчни ревизии за последните 5 години, допълват от приходната администрация.\"Тези 300 случая са най-очевидните несъответствия между официален доход и разходи на домакинствата. Освен тях има и други физически лица, чието имущество е повече от декларираните приходи, които също ще бъдат проверени\", коментира зам.-изпълнителният директор на НАП Пламен Димитров.", "date": "2018.06.29", "title": "НАП погва 290 души с 50 хил. лв. разходи и никакви доходи"}
{"url": "https://news.bg/int-politics/makedoniya-i-albaniya-zapochvat-pregovori-za-chlenstvo-v-es-do-kraya-na-2019-a.html", "text": "На провелата се среща на върха на Европейския съюз лидерите на страните членки са постигнали съгласие да бъдат започнати преговори за членство с Македония и Албания до края на 2019 г., ако двете страни от Западните Балкани покажат достатъчно напредък в съдебните и антикорупционните реформи, съобщава \"Ройтерс\".В изявлението след срещата на върха лидерите на страните членки посочват, че са одобрили споразумение на външните министри на ЕС във вторник за преглед на постигнатия от Албания и Македония напредък през юни 2019 г., а след това евентуално да започнат преговори до края на следващата година.Макар и да не е имало разискване по този въпрос от страна на лидерите на двудневната среща в Брюксел, изявлението служи за циментиране на компромиса, постигнат между правителствата на страните от ЕС, за да се запазят живи надеждите на страните от Западните Балкани за членство в ЕС, но се опитва да им наложи по-нататъшни реформи, преди преговорите да започнат официално.", "date": "2018.06.29", "title": "Македония и Албания започват преговори за членство в ЕС до края на 2019-а"}
{"url": "https://news.bg/world/zamrazeniyat-v-iztochna-ukrayna-konflikt-eskalira.html", "text": "Четирима украински войници са убити, а двама са ранени при сблъсъци с проруски сепаратисти в Източна Украйна през последните 24 часа, съобщи украинската армия, цитирана от \"Ройтерс\".Тригодишното споразумение за прекратяване на огъня в Източна Украйна се проваля и страните в конфликта взаимно се обвиняват за ежедневно нарушаване на условията.През последните дни замразеният конфликт ескалира. В четвъртък са загинали трима украински войници.\"Продължават боевете по цялата линия на съприкосновение\", се казва в съобщение на въоръжените сили на Украйна, имайки предвид фронтовата линия.Повече от 10 000 души са убити от началото на конфликта през 2014 г.Според споразуменията от Минск от 2015 г. всички тежки оръжия трябва да бъдат изтеглени от фронта, но наблюдатели редовно регистрират нарушения на това и други условия към договора от двете страни.", "date": "2018.06.29", "title": "Замразеният в Източна Украйна конфликт ескалира"}
{"url": "https://news.bg/crime/arestuvaha-mazh-za-krazhba-na-600-hil-lv-i-zlato-ot-ofis-v-topolovgrad.html", "text": "По искане на Районна прокуратура - Тополовград, съдът задържа под стража Георги Д., обвинен в кражба на близо 600 000 лв. и златни накити.От 20 и 00 часа на 30 ноември 2017 г. до 6 часа на 1 декември 2017 г., в Тополовград, от офис сграда на търговско дружество, при условията на опасен рецидив и чрез взлом са взети около 600 000 лв. и златни накити от метална каса.Според прокурора, налице е обосновано предположение, че Георги Д. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление.Съдът прие мотивите на прокурора и задържа под стража Георги Д. Определението на Районен съд - Тополовград може да бъде обжалвано пред Окръжен съд - Ямбол.", "date": "2018.06.29", "title": "Арестуваха мъж за кражба на 600 хил. лв. и злато от офис в Тополовград"}
{"url": "https://news.bg/politics/borisov-i-tsipras-podkrepyat-interkonektora-gartsiya-balgariya.html", "text": "Българският и гръцкият премиер Бойко Борисов и Алексис Ципрас декларираха политическата подкрепа за завършване на проекта за интерконектор Гърция-България. Декларацията бе подписана по време на заседание на Европейския съвет в Брюксел в присъствието на председателя на Европейската комисия Жан-Клод Юнкер, съобщиха от Министерския съвет.В документа се подчертава, че страните подкрепят амбициозния график за изпълнение на дейностите по проекта. Съгласно декларацията се предвижда строителните работи по газопровода Гърция-България да започнат до края на 2018 г.Интерконекторът следва да бъде въведен в експлоатация през 2020 година. Тогава се очакват и първите доставки на азербайджански природен газ през Транс-Адриатическия газопровод. Борисов и Ципрас ще следят отблизо изпълнението на дейностите по проекта, за да се осигури своевременното му реализиране.Междусистемната газова връзка Гърция-България е стратегически проект за диверсификация на източниците и маршрутите за доставка на природен газ за региона на Югоизточна Европа.Изграждането му ще осигури на Европа природен газ от допълнителни източници, по-специално от каспийския регион през Транс-Адриатическия газопровод, както и втечнен природен газ от Гърция.Интерконекторът Гърция-България е сред седемте приоритетни за ЕК проекта, включен е в инициативата за газова свързаност в Централна и Югоизточна Европа (CESEC). Реализацията на газопровода ще допринесе за свързване на енергийните пазари, ще увеличи конкуренцията и ще гарантира сигурността на доставките на газ в Югоизточна Европа, убедени са политиците от двете страни.", "date": "2018.06.29", "title": "Борисов и Ципрас подкрепят интерконектора Гърция-България"}
{"url": "https://news.bg/int-politics/turtsiya-otryaza-zaplahite-na-sasht-da-spre-da-kupuva-petrol-ot-iran.html", "text": "Външният министър на Турция Мевлют Чавушоглу обяви, че страната му няма да спре да внася петрол от своя съсед и голям доставчик Иран, въпреки заплахите на САЩ за налагане на санкции на страни, които правят бизнес с Ислямската република, ако те не се откажат от купуването на ирански петрол до 4 ноември.Чавушоглу добави, че Анкара няма да следва всяко \"едностранно\" решение на САЩ по отношение на Иран въпреки факта, че двете страни са дългогодишни съюзници.\"Фактът, че ние сме съюзници, не означава, че трябва да се придържаме към всички техни решения или към всичко, което казват дума по дума\", коментира турският първи дипломат, добавяйки, че САЩ е по-добре да се консултират с Анкара, когато става въпрос за регионални проблеми.", "date": "2018.06.29", "title": "Турция отряза заплахите на САЩ да спре да купува петрол от Иран"}
{"url": "https://news.bg/crime/uslovna-prisada-za-varnenski-lekar-prichinil-smart-po-nepredpazlivost.html", "text": "Варненският апелативен съд наложи условна присъда на лекар, причинил по непредпазливост смъртта на 23-годишна пациентка, съобщиха от Варненския апелативен съд.Шест години и половина след , настъпила след операция на сливици в частна клиника, Варненският апелативен съд  на първата съдебна инстанция. Магистратите присъдиха на д-р Димитър Габровски, специалист \"Уши, нос, гърло\", година и половина лишаване от свобода, чието изтърпяване отложи с три годишен изпитателен срок.Със съдебния акт Апелативният съд във Варна лишава лекаря от правото да упражнява лекарска професия за срок от 2 години.Втората съдебна инстанция призна вината на лекуващия лекар затова, че през януари 2012 година причинил по непредпазливост смъртта на Дарина Г.Лекарят  и наблюдение на локалния и общия статус, жизнените показатели и лабораторните изследвания, неправилно е използвал кръвоспиращ медикамент, не е реагирал адекватно на съобщените му данни за състоянието на пациентката и е прехвърлил грижите за нея на други лица, като е давал нареждания и консултации по телефона.Лекарят не предприел реанимационни действия. Това е в нарушение на Закона за здравето и медицинските стандарти за ушно-носно-гърлени болести и правилата за добра медицинска практика.Магистратите от Варненския апелативен съд са записали, че добрата клинична практика и здравни грижи включват адекватна преценка на състоянието на пациента въз основа на , бързи и точни действия, когато състоянието на пациента изисква това.", "date": "2018.06.29", "title": "Условна присъда за варненски лекар, причинил смърт по непредпазливост"}
{"url": "https://news.bg/world/tramp-pred-makron-zashto-ne-napusnete-es.html", "text": "Президентът на САЩ Доналд Тръмп се е опитал да убеди Франция да напусне ЕС в замяна на специално търговско споразумение със САЩ, пише британският вестник \"Таймс\".По време на посещението на френския президент Еманюел Макрон в Белия дом през април Тръмп го призовал да напуснат ЕС. Американският лидер обещал по-благоприятно двустранно споразумение.Не е ясно дали това предложение, направено от американския лидер по време на частен разговор с Макрон, който е ревностен поддръжник на ЕС, е шега или опит за разкол на съюза.Информацията е разкрита, след като Тръмп атакува ЕС за търговския дефицит от 150 милиарда долара със САЩ.\"Вашингтон пост\" пише, позовавайки се на европейски източници, че по време на разговор за търговията в Белия дом Тръмп попитал Макрон: \"Защо не напуснете ЕС\". Американският лидер обещал да предложи двустранно споразумение за търговия с по-добри условия от съюза, ако Франция напусне ЕС.Белият дом не опровергава информацията, но отказва коментар.", "date": "2018.06.29", "title": "Тръмп пред Макрон: Защо не напуснете ЕС "}
{"url": "https://news.bg/health/testvat-zakupuvane-na-lekarstva-s-elektronna-sistema.html", "text": "На 2 юли Министерството на здравеопазването стартира провеждането на тестова процедура за закупуване на лекарствени продукти, чрез Електронната система.Целта на тестовата процедура е всички функционалности на Електронната система да бъдат проверени в реално време за работоспособност и ефективност. Предвижда се тестовата процедура да се проведе в рамките на месец юли 2018 година.За стартирането на тестовата процедура, са уведомени всички заинтересовани страни. Тестовата процедура стартира с покана за събиране на заявки до лечебните заведения, попадащи в чл. 1 от Постановление № 146 от 9 юни 2015 г. за създаване на Централен орган за покупки в сектор \"Здравеопазване\".Според Постановление №146/2015 г.: лечебни заведения за болнична помощ по чл. 5, ал. 1 и чл. 9 от Закона за лечебните заведения (ЗЛЗ), центрове за спешна медицинска помощ, лечебни заведения за стационарна психиатрична помощ по чл. 5, ал. 1 от ЗЛЗ, центровете за психично здраве, центровете за кожно-венерически заболявания, както и комплексните онкологични центрове.Тестовата процедура обхваща закупуването на всички лекарствени продукти от Приложение № 2 на Позитивния лекарствен списък. Достъпът до Електронната система се осъществява от регистрирани потребители чрез електронен подпис.", "date": "2018.06.29", "title": "Тестват закупуване на лекарства с електронна система"}
{"url": "https://news.bg/politics/ot-volya-pripoznaha-zakonoproekta-za-lichnata-pomosht.html", "text": "От политическа партия \"Воля\" решиха да припознаят внесения по-рано през деня Законопроект за личната помощ от омбудсмана Мая Манолова. Председателят на групата Гергана Стефанова се е заела с придвижване на законопроекта.\"Подкрепяме напълно исканията на майките на децата с уврежданията и ще направим всичко възможно законопректът да се гласува най-скоро в пленарна зала, за да могат да се приберат по домовете си и да се прекратят опитите на някои партии да политиканстват на техен гръб\", заяви Гергана Стефанова.Припомняме, по обяд стана ясно, че независимият вече депутат Спас Панчев е изпратил есемес, че ще внесе законодателната инициатива на омбудсмана.", "date": "2018.06.29", "title": "От \"Воля\" припознаха Законопроекта за личната помощ"}
{"url": "https://news.bg/world/rano-e-da-se-govori-za-uspeh-na-sdelkata-za-migratsiyata-predpazlivi-tusk-i-merkel.html", "text": "Споразумението за мигрантите е \"важна крачка в правилната посока\".Това заяви германският канцлер Ангела Меркел след двустранната среща на върха на ЕС в Брюксел, информира \"Политико\".Но тя подчерта на пресконференция, че \"това не е краят на пътя\". Канцлерът добави, че е постигнато много и че не трябва да се позволява да се повторят събитията от 2015 г.Меркел разкри, че Германия е сключила политически споразумения с няколко страни членки на ЕС за по-ускорено и по-ефективно връщане на мигранти. Вътрешните министри сега ще работят по административните споразумения. По-късно канцлерът ще запознае коалицията със споразуменията.Канцлерът съобщи още, че иска да се постигне \"бърз процес\" за установяване на личния статут на мигрантите.Запитана защо 10 часа са отделени за миграцията, а само пет минути за Брекзит, Меркел отговори, че главният преговарящ Мишел Барние ги е запознал с преговорите и че много време вече е отделено по този въпрос.Меркел предложи изпращане на германски гранични полицаи в страни членки за охрана на външните граници, споменавайки Словения и България.Тя призна, че не е постигнала споразумение с Италия за връщане на мигранти. По думите й Испания и Гърция са се съгласили да приемат мигранти от Германия. Според нея вторичната миграция заплашва Шенген.На друга пресконференция председателят на Европейския съвет Доналд Туск заяви, че е твърде рано да се говори за успех.Решението за миграцията на срещата на върха на ЕС е най-лесната част от справянето с миграцията, подчерта той.\"\", предупреди той и поясни, че изпълнението на споразумението ще бъде трудно.Той изложи елементите от сделката: Платформи за дебаркиране извън Европа, бюджетен инструмент в следващата дългогодишна бюджетна рамка на ЕС за борба с нелегалната имиграция и засилване на помощта за бреговата охрана на Либия.Евролидерите също приеха френско-италианско предложение за създаване на центрове за контрол на територията на ЕС, което ще става пожелание.\"\" и не трябва да пречат на бреговата охрана на Либия, каза Туск.\"Но ние имаме много работа пред нас и повечето трудни въпроси остават неразрешени\", добави той.Държавите от Вишеградската четворка приветстват споразумението за мигрантите.Полският премиер Матеуш Моравецки обяви, че споразумението е голяма победа за Полша, Унгария, Словакия и Чехия.Ние говорихме с един глас. Убедихме останалите, каза той.Президентът на Франция Еманюел Макрон също изрази позицията си за споразумението за миграцията.Мигрантският поток е сериозно ограничен, но мигрантското напрежение се запазва, акцентира той.Макрон подкрепя дългосрочно решение и според него отговорът не трябва да бъде емоционален.Има два възможни отговора на миграцията: национален или европейски. Вторият вариант победи на тази среща и аз съм много радостен, съобщи френският лидер.Според него споразумението е в съответствие с \"нашите ценности\".Споразумението за миграцията не е само добри намерения, обяви Макрон.По отношение на платформите за дебаркиране френският лидер признава, че това може да се случи само със съгласието на трети страни.Знам, че не е панацея, добави той.Някои хора искаха да се създадат тези платформи без съгласието на Върховния комисариат на ООН за бежанците и Международната организация по миграция. Тази идея беше отхвърлена, обясни френският лидер.По отношение на центровете за контрол в ЕС Макрон разказа, че това е в съответствие с Дъблинската регулация и международното право, но по думите му Франция няма да открива такива центрове, тъй като не е първа държава от ЕС, в която пристигат мигранти.Премиерът на Италия Джузепе Конте защити заключенията на Европейския съвет, отбелязвайки, че Рим е получил 80% от това, което иска, докато в същото време не е сключвал споразумение с Меркел за вторичното движение.В Италия вътрешният министър Матео Салвини заяви, че ще чака \"конкретни факти\", но страната му е получила 70% от това, което иска.Конте каза, че със Салвини споделят еднакви позиции.", "date": "2018.06.29", "title": "Рано е да се говори за успех на сделката за миграцията, предпазливи Туск и Меркел"}
{"url": "https://news.bg/int-politics/postizheniyata-na-balgarskoto-predsedatelstvo-vinagi-spodelyat-madrostta-na-ek.html", "text": "Според председателя на Европейската комисия Жан-Клод Юнкер, най-голямото постижение на българското председателство е, че то винаги споделя мъдростта на Европейската комисия, съобщава \"Политико\".\"Работихме заедно като братя. България промени атмосферата в Западните Балкани със срещата, организирана от нея\", допълва Юнкер.Също така \"бе постигнат значителен напредък по отношение на решенията за убежище - от седемте законодателни предложения бяха приети в по-малка или по-голяма степен пет трудни законодателни акта\", обясни Юнкер.", "date": "2018.06.29", "title": "Постиженията на българското председателство: винаги споделят мъдростта на ЕК"}
{"url": "https://news.bg/regions/tsyal-kvartal-v-grad-roman-e-zalyat-ot-voda.html", "text": "Водната стихия не подмина и Северозападна България, информира bTV.В град Роман е обявено частично бедствено положение. Цял квартал в град Роман - \"Карашки\" е под вода. Няма пострадали, но има много нанесени щети. Според хората приливна вълна е заляла улиците на града тази сутрин.Река Малки Искър е излязла от коритото си и са наводнени къщи и мазета. Хората са евакуирани от домовете си, обявено е бедствено положение.Живеещите в квартал \"Карашки\" се опасяват, че е изпускан язовир. Според шефа на пожарната главен комисар Николай Николов това не е вярно. Причина е голямото количество дъжд.Остава частичното . Скъсаната дига на река Чая в района на Катуница наводни земеделски площи и общински път. От петък сутринта се работи по укрепването на дигата, съобщи БНР.Реката постепенно се оттегля в коритото си. Екипи на Напоителни системи и външна фирма с техника работят по единия от повредените участъци. Укрепването ще продължи през целия ден и на този етап бедственото положение няма да се отменя, каза кметът на община Садово Димитър Здравков. По думите му, хиляди декари обработваема площ край Катуница и Садово са пострадали от разлива на реката, а щетите за земеделските производители, повечето от които нямат застраховки, са сериозни.Заради към асеновградските села Лясково, Добралък и Яврово има частично бедствено положение за село Лясково и за Асенова крепост.Увреденият пътен участък е сигнализиран. Движението е в едното платно. Забранено е преминаването на камиони. От АПИ съветват шофьорите да са внимателни.На територията на община Асеновград нивото на река Чая е спаднало и няма регистрирани нарушения на речното корито, каза зам.-кметът Петър Бояджиев. По думите му обстановката е спокойна.Община Етрополе обяви бедствено положение. Две възрастни жени от селата Лъга и Лопян, община Етрополе, са евакуирани заради наводнение. Продължава непрекъснатото наблюдение на нивата на язовирите и реките на територията на София.Продължава възстановяването на щетите от наводнението в община Чепеларе, която от вчера е в бедствено положение заради излизането на река Чая от коритото.Една от къщите по коритото на река Чая е застрашена. Спасители правят насипи, за да не падне къщата. \"В същото време в селата - от Зорница сутринта ми се обадиха в 8.30 часа - пак за свлачище, и вече чакаме в Забърдо да разрушим скалата. Имаме спукан водопровод, горна зона нямат вода. Екип на ВиК са отишли да отстраняват аварии за вода. Река Чая се успокои\", каза кметът на общината Славка Чакърова.. Фирми, доброволци и военни участват в работата по възстановяване щетите от наводнението.Очаква се да бъде отменено частичното бедствено положение в Ивайловград. Днес комисия ще описва нанесените материални щети след обилните валежи.Оранжев код за интензивни валежи и на места гръмотевични бури е обявен София, София област, Монтана, Враца, Ловеч, и Пазарджик. По-ниска степен е обявена за Югозападна и Североизточна България, където кодът е жълт. ", "date": "2018.06.29", "title": "Цял квартал в град Роман е залят от вода"}
{"url": "https://news.bg/int-politics/turtsiya-i-ne-pomislya-za-chlenstvo-v-es-dokato-avstriya-e-predsedatel.html", "text": "Турция не вярва, че ще бъдат предприети положителни стъпки с Европейския съюз, докато Австрия бъде председател на Общността във втората половина на 2018 г. Това обяви турският външен министър Мевлют Чавушоглу, което отразява напрежението между Анкара и Виена, отбелязва \"Ройтерс\".Чавушоглу също така заявил пред турската телевизия NTV, че не очаква положителни стъпки по отварянето на нови преговорни глави относно кандидатурата на Турция за членство в ЕС, но ще обсъди либерализирането на визовия режим с представителите на ЕС.Австрия ще поеме от България ротационното председателство на Европейския съюз на 1 юли, което ѝ дава важна роля при определянето на дневния ред на многото срещи между страните членки. Австрийските власти обявиха, че планират да използват председателството си, за да променят политиката в посока към предотвратяване на нови вълни от пристигащи в Европа мигранти.", "date": "2018.06.29", "title": "Турция и не помисля за членство в ЕС, докато Австрия е председател "}
{"url": "https://news.bg/world/evroliderite-obezpokoeni-ot-lipsata-na-napredak-s-london-po-vaprosa-za-irlandiya.html", "text": "Евролидерите изразиха безпокойството си от липсата на реален напредък в преговорите за Брекзит и конкретно по въпроса за границата с Ирландия.Това става ясно от приетата на срещата на върха на ЕС в Брюксел декларация за преговорите между Общността и Великобритания за Брекзит.Декларацията е само от четири параграфа, а ключовото изречение е само едно, пише \"Гардиън\".\"\", се казва в декларацията.Европейските лидери приветстват напредъка в частта за юридическия текст за Брекзит, но в същото време е необходимо да бъде постигнато съгласие за териториалното прилагане на споразумението, предимно за Гибралтар.По-рано днес главният преговарящ за Брекзит от страна на ЕС Мишел Барние предупреди, че се запазва \"огромна и сериозна\" пропаст между Великобритания и ЕС, особено за казуса с Ирландия.Той поясни преди началото на втория ден на срещата на върха, че ЕС иска амбициозно партньорство с Великобритания, включително в областта на търговията и сигурността.Според него ключът към бъдещето сътрудничество е партньорството да се базира на ценностите и принципите на ЕС, които Лондон трябва да спазва., изтъкна Барние.Той допълни, че ЕС все още чака да чуе какво иска Великобритания.Барние призова премиера Тереза Мей да гарантира, че бялата книга за бъдещите отношения ще бъде \"работеща и реалистична\". Политикът предупреди, че има малко време за постигане на споразумение.Постигнат е напредък на преговорите, но има сериозни проблеми с решаването на въпроса за Ирландия, наблегна той.", "date": "2018.06.29", "title": "Евролидерите обезпокоени от липсата на напредък с Лондон по въпроса за Ирландия"}
{"url": "https://news.bg/crime/ostavyat-v-aresta-romite-uchastvali-v-boya-v-botevgrad.html", "text": "Шестима от ромите, задържани за предизвикани безредици в Ботевград остават в ареста. Прокуратура разследва на  в града, в резултат на който са повредени три автомобила на жандармерията.Припомняме, след като полицията прави забележка на ромите за силна музика, те нападат с колове, камъни, замеряни са дори с пейка и колело. , сред тях има и една жена.Към настоящия момент е установено, че късно през нощта, пред блок 15, шестимата обвиняеми (Г.М., Г.А., С.Н., И.Д., Ж.Ч. и Х.Х.), грубо нарушават обществения ред с ясно неуважение към обществото, оказали са и съпротива срещу орган на властта. Г.М. прозовава тълпа - неустановени до момента лица, живеещи в бл. 15 и бл. 14 в същия жилищен комплекс, с думите: \"Ей, съберете се, бе! Излизайте всички! Какво чакате, няма да им се даваме на тези!\"В резултат на това към полицаите и ползваните от тях коли полетяли различни предмети. Обвиняемият Г.М искал да принуди властите да не съставят акт за нарушаването на обществения ред и да не изземат две тонколони от Х.Х.В резултат на действията на обвиняемата Г.А., хвърлила камък и други вещи както към полицаите, така и към служебните автомобили, е счупено предно панорамно стъкло, деформирана чистачка, побит тавана, задна броня и други повреди на обща стойност 2 094 лева.На други два служебни автомобила са счупени предни леви стъкла и светлинна уредба, нанесени деформации по различни части, като причинените щети са 1 220 лева.Ж.Ч. също подбужда участници в тълпа да употребят сила срещу органите на реда, С.Н. хвърлил дървена пейка и велосипед по тях, а И.Д. и Х.Х. различни предмети.Обвиняемият Х.Х. отказал да предаде двете тонколони, причина за нарушението и оказал съпротива при задържането му. По искане на Районна прокуратура - Ботевград срещу шестимата обвиняеми са били взети мерки за неотклонение \"задържане под стража\".", "date": "2018.06.29", "title": "Оставят в ареста ромите, участвали в боя в Ботевград "}
{"url": "https://news.bg/world/bundestagat-odobri-finansova-pomosht-za-gartsiya.html", "text": "Парламентът на Германия одобри финансова помощ за Гърция, която трябва да помогне на Атина да си стъпи на краката след прекратяването на третата спасителна програма през август, информира \"Ройтерс\".Мнозинството германски депутати одобриха пакет от мерки, който включва удължаване на срока на падеж и отложено плащане на лихвите по голяма част от отпуснатите на Гърция заеми, както и допълнителна парична инжекция в размер на 15 милиарда евро.Пакетът, съгласуван на срещата на финансовите министри от еврозоната в Люксембург през миналата седмица, трябва да бъде одобрен от парламентите на още няколко държави.", "date": "2018.06.29", "title": "Бундестагът одобри финансова помощ за Гърция"}
{"url": "https://news.bg/politics/maykite-na-detsa-s-uvrezhdaniya-chakat-5-dni-deputat-da-poeme-zakona-za-lichnata-pomosht.html", "text": "Брутални протести готвят майките на деца с увреждания. 105 милиона лева ще са нужни за 2019 година за финансиране на личната помощ според разчетите на Социалното министерство. Данните оповести в парламента омбудсманът Мая Манолова, която дойде заедно с майки да внесе Закона за личната помощ.Със сигурност тази сума няма да бъде изразходвана в пълен обем още първата година, убедена е тя. Не всички хора с увреждания ще поискат личен асистент, според нея. Ако законът бъде приет и приложен, така както сме го замислили с протестиращите майки, ще има изключително голям ефект за решаване на проблеми на хората с увреждания, подчерта общественият защитник.Според Манолова проектът щял да даде възможност да управляват сами живота си и да са пълноправни в обществото ни.До 31 юли депутатите спокойно могат да се справят с приемането на Закона за личната помощ, без да правят компромиси с качеството му, според нея. Улеснили сме максимално депутатите, каза още Мая Манолова. В проекта й били ясни процедурите, по които ще се предоставя личната помощ.Надеждата ми е, че това ще бъде първата крачка на реформата в социалната система, в политиките за хората с увреждания, каза общественият защитник.А представители на майките обясниха, че ако до пет дни няма депутат, който да внесе закона, ще предприемат брутални действия. До това обаче едва ли ще се стигне, защото Мая Манолова вече получила СМС , че ще внесе законодателните й инициативи.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. .Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента. Тя бе готова .", "date": "2018.06.29", "title": "Майките на деца с увреждания чакат 5 дни депутат да поеме Закона за личната помощ"}
{"url": "https://news.bg/int-politics/rusiya-sadi-sasht-v-sto-zaradi-mitata.html", "text": "Русия е подала жалба в Световната търговска организация (СТО), за да оспори допълнително наложените мита от страна на САЩ върху стоманата и алуминия, съобщават руските медии, цитирайки министъра на икономическото развитие Максим Орешкин.В отговор на налагането на митата върху металите, Европейският съюз обяви през миналата седмица, че ще започне да налага мита на стойност 25 процента върху широк спектър от американски продукти.Уточнява се, че Русия е изпратила искане за консултации със САЩ в рамките на процедурите за уреждане на спорове в рамките на СТО, за да се разгледа въпроса с митата върху стоманата и алуминия.Междувременно американски медии съобщават, че американският президент Доналд Тръмп е изявил желание САЩ да напуснат СТО.  На 31 май САЩ наложиха мита върху вноса от Канада, Мексико и Европейския съюз, след като те отказаха да започнат преговори за политиката за митата с Вашингтон.25 процента мито върху вноса на стомана и 10 процента мито върхо вноса на алуминий, които бяха първоначално наложени от Вашингтон през март, бяха временно отложени за Канада, Мексико, Европейския съюз и няколко други страни, за да се опитат да договорят по-добра сделка.", "date": "2018.06.29", "title": "Русия съди САЩ в СТО заради митата"}
{"url": "https://news.bg/world/kitay-uspokoyava-es-nyama-da-vi-otnemem-iztochna-evropa.html", "text": "Китай признава, че има безпокойство по отношение на сътрудничеството на Пекин с държавите от Централна и Източна Европа, но азиатската страна не се опитва да подкопае ЕС.Това увери високопоставен китайски дипломат преди регионална среща на върха в България, информира \"Ройтерс\".Китай се опитва да се сближи с държавите от Централна и Източна Европа, включително с организирането на ежегодни форуми, което тревожи западноевропейските столици, тъй като според тях Пекин се опитва да раздели континента. Брюксел се оплаква също от натиска на Пекин да контролира общи проекти за инвестиции.Китайският премиер Ли Къцян ще участва на тазгодишната среща \"16+1\" между Китай и държавите от Централна и Източна Европа в София през следващата седмица. Заместник-министърът на външните работи на Китай Уан Чао коментира, че е наясно с тревогите и даде уверения, че Пекин подкрепя европейската интеграция.Някои европейски държави се безпокоят от сътрудничеството 16+1, каза Чао на брифинг и добави, че този механизъм е радушно приеман в Източна Европа.\"\", поясни той.По време на сътрудничеството на Китай с държавите от Централна и Източна Европа Пекин уважава юрисдикцията на ЕС в търговията, инвестициите и други области, увери Чао.Премиерът на Китай също ще посети Германия, където ще разговаря с канцлера Ангела Меркел.Китай и ЕС ще проведат среща на върха в Пекин в средата на юли.", "date": "2018.06.29", "title": "Китай успокоява ЕС: Няма да ви отнемем Източна Европа"}
{"url": "https://news.bg/int-politics/tramp-iska-da-iztegli-sasht-ot-sto.html", "text": "Президентът на САЩ Доналд Тръмп е заявил пред висши служители в Белия дом, че иска да изтегли страната си от Световната търговска организация (СТО), съобщават американски медии, цитирайки източник, който е запознат с въпроса.\"Той заплаши с изтегляне 100 пъти\", изтъкнал анонимният източник, добавяйки, че Тръмп е казал на съветниците си, че СТО е \"проектирана от останалия свят, за да изнудва САЩ\".Според информацията съветниците на Тръмп са против идеята за изтеглянето на САЩ от организацията, която наблюдава и контролира международната търговия.Подчертава се обаче, че съгласно американския закон, оттегляне от СТО ще изисква решение на Конгреса на САЩ, което ще е доста трудно. По-рано днес стана ясно, че Русия е подала жалба в СТО срещу митата върху стоманата и алуминия, наложени от САЩ, като според нея митата нарушават множество правила на СТО.", "date": "2018.06.29", "title": "Тръмп иска да изтегли САЩ от СТО "}
{"url": "https://news.bg/health/v-bolnitsata-v-dobrich-se-nadyavat-na-dva-ultrazvukovi-aparata.html", "text": "В болницата в Добрич има спешна нужда от два ултразвукови апарата, тъй като наличните са изгорели. Сумата само за един такъв апарат е над 15 000 лева, информира БНР.Критичен ще бъде летният сезон за многопрофилната болница за активно лечение в Добрич, заради недостиг на специалисти. В кардиологичното и в неонатологичното отделение недостигът е под 50%.Ръководството на лечебното заведение в Добрич съобщава, че ще се наложи прецизно балансиране, за да се осигури необходимият минимум от специалисти и покриване на дежурствата. Недостигът на специалисти ще бъде допълнително изострен и заради летните отпуски.", "date": "2018.06.29", "title": "В болницата в Добрич се надяват на два ултразвукови апарата"}
{"url": "https://news.bg/world/nyama-da-se-otkazhem-ot-s-400-natarti-turtsiya.html", "text": "Турция няма да се откаже от споразумението с Москва за придобиване на зенитно-ракетен комплекс С-400, въпреки че САЩ ни заплашват със санкции.Това съобщи говорителят на президента на Турция Ибрахим Калин, цитиран от \"Дейли сабах\".В интервю за \"Блумбърг\" Калин заяви, че Турция има последната дума по тези въпроси като суверенна държава.Анкара ще реши с какви системи да се сдобие и от кого, поясни той.По думите му правителството винаги е подкрепяло добри отношения със САЩ, но Турция \"никога не е била и няма да бъде част от споразумение, което би налагало някакви ограничения върху суверенните права на страната\".Говорителят добави, че предупрежденията за възможни санкции не са в полза и за двете страни, пояснявайки, че Турция ще предприеме необходимите мерки в случай на такива рестрикции.\"\", обясни Калин.Той също каза, че Турция ще обмисли дали да закупи системи \"Пейтриът\", или други западни оръжейни системи, ако те изпълнят необходимите условия.Тази седмица представител на Държавния департамент заплаши Анкара, че може и да не се сдобие с изтребители Ф-35, ако не отмени плана си за С-400 от Русия.През декември 2017 г. Турция официално сключи договор с Русия за закупуване на С-400 за 2,5 милиарда долара. Първите доставки се очакват в началото на 2020 г.", "date": "2018.06.29", "title": "Няма да се откажем от С-400, натърти Турция"}
{"url": "https://news.bg/politics/balgarite-da-spyat-spokoyno-iska-borisov.html", "text": "Първо искам да защитя правата на българския народ, българските граждани да спят спокойно. Това заяви премиерът Бойко Борисов пред журналисти в Брюксел.Единственото, което ме интересува и на първо място, е правата на българските граждани, настоя Борисов.Аз помня какво стана в Харманли, когато всичко горя, акцентира премиерът.Той обаче беше категоричен, че ще проявяваме солидарност към бежанците. Тези, които бягат от война, децата, жените - трябва да проявим солидарност, посочи министър-председателят. После да се приберат, когато всичко е спокойно в техните държави, пожела Борисов.Икономическите мигранти обаче са нещо съвсем различно, отбеляза той. Борисов беше категоричен: да отиват там където ги искат. \"Ние нямаме нужда сега от тях\", обясни премиерът и добави, че Ирландия е проявила интерес към икономическите мигранти.Не се иска допълнително финансово участие на България, стана ясно от думите му. Ние си внасяме нашата част. В Европейската комисия има достатъчно пари, успокой Борисов.Борисов не е следил вота на недоверие. На въпрос дали е следял събитията за вота в НС, той отговори, че е спокоен, защото, ако вотът беше минал, журналистите нямало да питат за мигрантите.Вие нямаше да ме питате за споразумението снощи, а за вота. Ако беше минал вота нямаше да сме тук, отсече Борисов. Така започнахме европедседателството и така искаха да го завършат, нападна левицата той.\"Много им е криво, че всички отчетоха, че дори организационно, което най ме е притеснявало, се справихме перфектно\", настоя премиерът. Близо 2 млрд повече в новата финансова рамка на ЕС са постигнати на срещите, а от 25% външният дълг паднал на 24%.Банковият съюз и чакалнята на еврозоната трябва да станат в един ден, категоричен е Борисов. Готови сме за Банковия съюз, но в един ден заедно с чакалнята на еврозоната.", "date": "2018.06.29", "title": "Българите да спят спокойно, иска Борисов"}
{"url": "https://news.bg/crime/shefat-na-spetsprokuraturata-ivan-geshev-e-predlozhen-za-zam-glaven-prokuror.html", "text": "Главният прокурор Сотир Цацаров е предложил шефа на спецпрокуратурата Иван Гешев за свой заместник. Гешев е и наблюдаващ прокурор по мегаделото \"КТБ\", информира БНР.Предложението ще бъде гласувано от прокурорската колегия на Висшия съдебен съвет идната сряда.Гешев ще е с ресор \"антикорупция\", а за да стане заместник на Сотир Цацаров, се наложи прокурорската колегия да открие нoв, тpeти щaт зa зaместник глaвeн пpoĸypop. Това стана половин година след като щатът бе закрит, защото обвинител номер заяви, че няма нужда от повече заместници.Промяната е мотивирана с промените в Наказателно-процесуален кодекс (HΠK) миналия ноември, с които делата срещу така наречената \"висока корупция\" бяха трансферирани в спецпрокуратурата. Малко по-късно беше създадена и  - Комисията за противодействие на корупцията и за отнемане на незаконно придобитото имущество (КПКОНПИ), чийто председател е Пламен Георгиев. С тази комисия спецпрокуратурата направи няколко съвместни акции.Гешев започна разследването за фалита на КТБ като редови прокурор в Градската прокуратурата. След избора му за шеф на спецпрокуратурата, делото за обвинението срещу Цветан Василев и останалите разследвани беше променено и изпратено в спецпрокуратурата. Обвинителният акт, събран на рекордните 11 000 страници, беше внесен в Специализирания наказателен съд, а Гешев сравни писането му с \"ĸaцaнeтo c дизeл нa Лyнaтa\" и \"операция на глава\".Бъдещият заместник главен прокурор влезе в новините и покрай акцията с . За да онагледи стабилността на доказателствата срещу Десислава Иванчева, заместничката ѝ Биляна Петрова и бившия районен кмет на \"Младост\" Петко Дюлгеров, той обясни, че т, дадени им от строителен предприемач.Припомняме, през юли 2016 г.  за шеф на Специализираната прокуратура.", "date": "2018.06.29", "title": "Шефът на Спецпрокуратурата Иван Гешев е предложен за зам. главен прокурор"}
{"url": "https://news.bg/comments/transplantatsii-na-dusha-nyama.html", "text": "Малко трудно е човек да се ориентира в казуса с трансплантациите на бял дроб. И ако потърпевшите не бяха излезли с кислородните си бутилки на протест, нямаше да разберем колко сериозен е проблемът им. Не че не сме сигурни, че има проблем. У нас стана традиция, държавната администрация да бъде принуждавана да си свърши работата с протести. Други схеми не работят. Щом бъдещите здравни емигранти, както наричат себе си пациентите с тежки белодробни заболявания, окупираха Министерството на здравеопазването, изскочи поредният проблем. И той застрашава човешки животи, както обикновено се случва у нас.16 души чакат за белодробна трансплантация, която обаче не може да бъде извършена, защото няма болница, съгласна да ги поеме. От клиниката във Виена, където досега са оперирали българите, мълчат от началото на тази година. Ако слуша човек зам.-здравния министър Бойко Пенков (пулмолог между другото) отношенията ни с това здравно заведение са коректни, няма неизплатени задължения. Ако реши да повярва на пациентските организации - вероятно такива съществуват, защото иначе няма клиника, която би отказала скъпоструващата трансплантация (към 120 000 евро, много условно). Остава да помислим логично - едва ли в елитната клиника проявяват високомерие и отхвърлят молби за лечение от българска страна, защото не им се занимава. По-убедителна е версията за забавени или липсващи плащания, мудна бюрократична реакция, което вече звучи съвсем смислено, като си знаем държавата и здравната система.Като обективна причина за патовата ситуация бяха посочени новите правила на работа, въведени от Фондация Евротрансплант. Според процедурата Изпълнителната агенция по трансплантации (ИАТ) трябва първо да подаде заявление съвместно с друг трансплантационен център, който не е част от системата на фондацията и чак след като получи одобрение, да се споразумее с чуждестранна болница.Агенцията за трансплантации е изпратила необходимите документи, но отговор от заинтересовани лечебни заведения до момента няма. Междувременно се търсят алтернативни варианти извън тази система и се чакат оферти от европейски клиники. Изглежда, че в ИАТ си вършат работата, но дори при едно благоприятно развитие на нещата, документите ще бъдат изпратени за одобрение и разрешение в Комисията за лечение в чужбина, която не се слави с бързина и оперативност.Ефективно ли е сътрудничеството с Евротрансплант? Преди пет години (иначе с фондацията се работи от 2010) страната ни подписва споразумение, което ни дава две възможности - когато имаме орган, който не може да бъде трансплантиран у нас да го предложим на страна, която има капацитета да го направи. Това, да си кажем честно, е по-скоро задължение, отколкото възможност. Все пак има и позитиви от това споразумение, защото ни дава достъп до клиники в осем държави, от групата на Евротрансплант, които биха могли да поемат наши пациенти и да се сключи договор за лечение с тях. Бегъл поглед в сайта на Изпълнителната агенция по трансплантации показва, че по линия на международното сътрудничество за органни трансплантации от 2010 г. до 8 юни 2018 г. сме получили от Евротрансплант един бъбрек от трупен донор, но сме им предоставили 6 бели дроба, 7 черни дроба от трупен донор и 4 сърца.Звучи зловещо, но това е статистиката и тя не е в полза на българските клиники и пациенти очевидно. Да, у нас трансплантиране на бял дроб не се прави (освен един неуспешен опит преди години), но все пак черен дроб и сърце се трансплантират. Опозиционерите вероятно ще ревнат, че постоперативният период и рехабилитацията на този вид болни куца все още, но ако искаме да увеличаваме шансовете си тук, в България, трябва да признаем и подкрепяме усилията на родните си специалисти. Предвид орязаните средства за иновативна медицина в новия бюджет на НЗОК, това обаче едва ли скоро ще се случи.От друга страна, ако искаш да си равнопоставен в едно споразумение, трябва да защитаваш правата и възможностите, които то ти предоставя. Иначе Евротрансплант ще продължава да гледа на теб като на малкото сополиво братче, което лесно дава бял дроб, но трудно се добира да трансплантации. Затова има Министерство на здравеопазването, Комисия за лечение в чужбина, Изпълнителна агенция по трансплантациите. Те би трябвало да защитават правата на българските пациенти и да поддържат коректни отношения с чуждите здравни институции. Иначе близки на починали пациенти ще продължават да съдят МЗ за неоснователно забавяне на одобрението за трансплантация, както е в случая с Христина Хрисимова, която в началото на тази година описа невероятните бюрократични препятствия, които е трябвало да преодолее съпругът й, докато получи възможност за заветната операция във Виена посмъртно.Тогава зам.-министърът Пенков обясни, че човекът вече не е бил подходящ за трансплантация заради тежкото му състояние. Показателно е, че отказът на клиниката във Виена бил получен в рамките на няколко часа, докато на Комисията за лечение в чужбина са й трябвали 9 дни, за да изпрати писмо до Агенцията по трансплантации, в рамките процедура продължила 4 месеца в българските институции.Директорката на ИАТ д-р Мариана Симеонова има добро определение за подобни ситуации \"институционално бездушие\". Вероятно то е основната причина да си подаде оставката след първия протест на пациентите, чакащи белодробна трансплантация. Тя не коментира мотивите си, но здравният министър все пак уважи молбата й за напускане. Нататък събитията се развиха по вече познат сценарий - пациентските организации се обявиха в защита на д-р Симеонова и организираха втори протест. При това декларираната за директорката в оставка подкрепа е внушителна - пациентски организации \"Заедно с теб\", Асоциация пулмонална хипертония, Национален алианс на хората с редки болести, Асоциация \"Муковисцидоза\", Сдружение \"Идиопатична белодробна фиброза\", Асоциация \"Саркоидоза\" и Алианс на трансплантираните и оперираните - АТО \"Бъдеще за всички\". Всички работили с д-р Симеонова казват едно и също - добър професионалист, който успя да разшири координаторската мрежа; има добър диалог с големите трансплантационни центрове в Европа; познава отлично нормативната база; поддържа връзка с пациентите, повечето познава поименно и следи възстановяването им; лекар, който живее с каузата на донорството.Извън емоционалните оценки са статистиките, които потвърждават декларираното от неправителствения сектор. Година преди назначаването й за директор на ИАТ (в края на януари 2013), трупните донори са 2, а общият брой извършени трансплантации - 19. 2013-а приключва с резултат - 10 трупни донора и 39 извършени трансплантации. За миналата година трупните донори са 19, а извършените трансплантации - 58.Иначе казано - толкова добра в работата си, че чак неудобна.Добрата новина за пациентите, нуждаещи се от трансплантация е, че след втория протест, който се състоя днес, научихме, че министър Ананиев е отхвърлил оставката й. Лошата е, че клиниката във Виена е отказала да сключи договор с България за трансплантация на бял дроб. В тази клиника оперира прочутият проф. Валтер Клепетко, президент на Европейската асоциация за гръдна хирургия и белодробна трансплантация, един от най-добрите специалисти в световен мащаб, който извършва повече от 100 белодробни трансплантации всяка година. Тази възможност за българските пациенти вече не съществува. Сега сме обърнали поглед към клиника в Германия. Междувременно МЗ е поръчало експертна оценка на дейността ИАТ, след която ще се произнесе по казуса.Дотук нищо съществено. Което пак ни връща към думите на д-р Симеонова - \"институционално бездушие\". За тази безнадеждна диагноза лечение няма. Душа не се трансплантира в никоя клиника по света.", "date": "2018.06.29", "title": "Трансплантации на душа няма"}
{"url": "https://news.bg/world/spacex-izprati-na-mks-izkustven-intelekt-kafe-i-mishki.html", "text": "Ракета на американската космическа компания SpaceX, използвана преди два месеца за изпращане на сателит на НАСА, e изстреляна към Международната космическа станция за доставяне на първия робот с изкуствен интелект и други провизии, информира АП.Използваната ракета Falcon беше изстреляна тази сутрин от базата \"Кейп Канаверал\" в американския щат Флорида. Това е петнадесетата мисия на SpaceX до Международната космическа станция.Станцията ще получи 2 700 килограма товар, включително робот с изкуствен интелект с името Cimon, генетично идентични мишки и силно кафе за екипажа.Товарът, който е на капсулата Dragon, която също се рециклира, трябва да достигне станцията в понеделник.Този полет на SpaceX е особено значим за компанията, тъй като за първи път за толкова кратък период за втори път се използва една и съща ракета носител. Същата първа степен беше изстреляна със сателит Tess през април. Междувременно капсулата летя през 2016 г.Въпреки че се опитва да намали разходите с повторно използване на ракети, SpaceX няма да използва ракетата носител за друг полет. Компанията преминава към нови и подобрени ускорители.Dragon ще достави робота Cimon. Малко по-голям от баскетболна топка, роботът с 3D принтер на Германската космическа агенция ще подпомага германския астронавт Александър Герст при научни експерименти. Изкуственият интелект е предоставен от IBM.", "date": "2018.06.29", "title": "SpaceX изпрати на МКС изкуствен интелект, кафе и мишки"}
{"url": "https://news.bg/int-politics/domakinstvoto-na-svetovnoto-parvenstvo-pravi-rusiya-po-priyatelska-kam-geyovete.html", "text": "Световното първенство по футбол прави Русия да изглежда почти приятелски настроена към гейовете, отбелязва американската информационна агенция \"Асошиейтед прес\".Русия обикновено преследва като незаконна гей пропагандата за непълнолетни. Простото развяване или закачане на характерното знаме с цветовете на дъгата, символизиращо гей общността, може да доведе до арест.Ала международният критичен поглед, който идва с домакинството на събитието, е принудил руските власти да бъдат по-снизходителни към хомосексуалните. Гей активисти в Русия казват, че са доволни, че отделни страни не са бойкотирали Световното първенство заради закона против гейовете. Те се надяват, че тази промяна ще продължи и след приключването на Световното първенство и че футболният турнир ще остави променена страна след себе си.Следващото Световно първенство по футбол през 2022 г., домакин на което е Катар, ще бъде още по-голям проблем за правата на гейовете. Сексът между хомосексуални е незаконен в емирството.", "date": "2018.06.29", "title": "Домакинството на Световното първенство прави Русия по-приятелска към гейовете"}
{"url": "https://news.bg/society/voennite-otnovo-v-smolyan-zaradi-navodneniyata.html", "text": "Военните втори пореден ден оказват помощ н населението в Смолян. Военнослужещи от състава на Сухопътните войски и днес, 29 юни, от 08.00 часа се включиха в оказването на помощ на засегнатите от бедственото положение хора от Смолян.Военните разчистват наводнените улици в квартал \"Райково\".Модулното формирование от 21 военнослужещи и техника е от състава на 101-ви алпийски полк. Ръководител на групата е майор Иван Щерев.Припомняме, воени формирования и вчера - 28 юни - бяха в Смолян, за да подпомагат действията срещу наводненията, предизвикани от обилните валежи. ", "date": "2018.06.29", "title": "Военните отново в Смолян заради наводненията"}
{"url": "https://news.bg/politics/zakonoproektat-za-avtomobilnata-kamara-otteglen.html", "text": "Законопроектът за автомобилната камара е оттеглен.Това съобщи председателят на Народното събрание Цвета Караянчева. Това е в съответствие със в след среща с протестиращите превозвачи.Очакваше се депутатът от ГЕРБ Станислав Иванов, който е вносител на Законопроекта за Българска автомобилна камара, да оттегли предложения закон.З, когато се заканиха, че ако не бъдат чути и законопроектът за Автомобилната камара не бъде изтеглен, започват безсрочни протестни действия.  и от Асоциацията на индустриалния капитал в България, Българската стопанска камара и Българската търговско-промишлена палата.От организациите заявиха, че законопроектът е скандален, порочен и лобистки. Освен това той не отговаря на нуждите на бранша и това е закон, чрез който се приватизира държавната корупция. Той не гарантира защита на интересите, независимост и безпристрастност на превозвачите. В този законопроект се очаква бизнесът да подпомага държавата, а не обратното, както би трябвало да е. Също така според превозвачите чрез новото законодателство по никакъв начин не се ограничава сивия сектор в бранша, а само се приватизира този бизнес. ", "date": "2018.06.29", "title": "Законопроектът за автомобилната камара оттеглен"}
{"url": "https://news.bg/int-politics/klateshtite-stola-na-merkel-sayuznitsi-dovolni-ot-sdelkata-na-es-za-migrantite.html", "text": "Високопоставен депутат от баварския Християнсоциален съюз (ХСС) приветства предпазливо споразумението относно миграцията, постигнато от лидерите на страните членки на Европейския съюз по време на среднощната среща на върха, изтъквайки, че прилагането му ще бъде истинският тест, съобщава \"Ройтерс\".Ханс Михелбах, който е заместник-председател на групата на ХСС в германския парламент, коментира пред обществената телевизия ARD, че иска да поддържа съюза с Християдемократическия съюз (ХДС) на канцлера Ангела Меркел, който беше пред разпадане заради проблема с мигрантите.\"Това е положителен сигнал, че нещо се е придвижило в правилната посока в Европа (на срещата на върха)\", изтъкна той, допълвайки: \"Въпросът е какво следва за националните граници и интеграцията на мигрантите през следващите месеци.\"Той също така говори благосклонно за съюза с ХДС. \"Искаме да работим заедно. Съюзът с ХДС има абсолютен приоритет\", увери Михелбах.", "date": "2018.06.29", "title": "Клатещите стола на Меркел съюзници доволни от сделката на ЕС за мигрантите"}
{"url": "https://news.bg/society/ispanskata-kompaniya-v-koral-preduprezhdava-sas-zashtita-na-chastnata-sobstvenost.html", "text": "С Изявление до медиите испанската компания \"Ибердрола Инмобилиария\" че \"\".Според компанията, една от целите на този протест е да разруши оградата, която компанията е поставила по перимертъра на своята собственост.Те молят протестните действия да бъдат по мирен и цивилизован начин, \"\".Те обясняват и че всяка дейност на вандализъм срещу частната собственост е престъпен акт и е предмет на наказателна отговорност.Компанията обяснява, че не възнамерява да създава конфликти или да пречи на посетителите на плажа и \"\".По този повод Ибердрола изпраща следната информация:Компанията допълва, че знае, че \"\".\"Ибердрола Инмобилиария\" апелира към хората, които искат да присъстват на протеста тази събота, да разберат, че става въпрос за защита на частната собственост и \"\".Припомняме, на 25 юни стана ясно, че  . Причината за жалбата е нарушение на регламента за защита на личните данни в България.На 19 юни вечерта . направиха в началото на юни експерти на Министерството на туризма заедно с представители на РДНСК-Бургас. Това е втората  за природосъобразен туризъм от май месец досега. и Министерство на регионалното развитие и благоустройство за проверката на плаж \"Корал\". Проверката на институциите установи, че пешеходният достъп до плаж \"Корал\" е свободен.В същото време на 6 юни от  се изработва при неактуален кадастър в нарушение на законодателството. В плана по специализирана карта на плаж \"Корал\" се предвижда урбанизация за курорт и допълващи дейности. На 8 май компанията  на плаж Корал. Служителите им единствено поставяли ограда около собствеността на компанията, \"за да предотврати хиляди велосипеди и  още една година\".Припомняме, поредното поставяне на заграждения, запречващи входа на плаж \"Корал\", предизвика протест на плажа. На 22 април, и се противопоставиха срещу заграждането на входа до плажа, а сред тях се забелязваше засилено полицейско присъствие и частни охранители.", "date": "2018.06.29", "title": "Испанската компания в \"Корал\" предупреждава със защита на частната собственост"}
{"url": "https://news.bg/health/ananiev-ne-priema-ostavkata-na-direktora-na-agentsiyata-po-transplantatsiite.html", "text": "Министърът на здравеопазването Кирил Ананиев не приема , предаде БНР.Решението на министъра стана ясно по време на среща на зам. здравния министър Жени Начева и д-р Симеонова с протестиращи, които очакват белодробна трансплантация.Припомняме, за оставката на Мариана Симеонова стана ясно от отворено писмо на пациентска организация миналата седмица. След това часове наред нямаше потвърждение официално на информацията, но от пресцентъра на МЗ потвърдиха, че има подадено заявление за оставка и се води проверка в Министерството на здравеопазването.В късния следобед същия ден от пресцентъра на Агенцията по трансплантации беше разпространено съобщение, че Симеонова ще даде брифинг в близките дни. Това е до този момент не се е случило.На срещата със сдруженията, представляващи пациентите с белодробни заболявания и нуждаещите се от белодробни трансплантации български граждани зам.-здравният министър Жени Начева заяви, че поема ангажимент лично да наблюдава сключването на договор с трансплантационен център в Есен, Германия. Преговорите са напреднали и се очаква до месец да бъде сключен договор.Целта е българските граждани да получават лечение по линия на Евротрансплант. \"30 юли е крайният срок за подписване на споразумението, като в рамките на месеца трябва да приключват всички процедурни действия по финализирането му\", заяви Начева.Тя уточни, че министър Ананиев е възложил на директора на Агенцията по трансплантации д-р Симеонова спешно да подготви концепция за развитието на управляваната от нея агенция. Очаква се тя да посочи най-тежките проблеми и да предложи конкретни срокове за тяхното решаване.По думите на Начева има нова процедура за сключване на договор с клиники, които са в държави-членки на Евротрансплант. Стъпките за подобно сътрудничество са в следната последователност - българска болница подава заявление, че желае да сключи договор, в който се включва и обучение на наши трансплантационни екипи с някоя болница от тези държави.Получен е отговор от две европейски клиники, които биха желали да бъдат договорен партньор на българското лечебно заведение. Очаква се подписване на договора, за да могат българските пациенти, нуждаещи се от белодробна трансплантация, да получат необходимото им лечение по линия на Евротрансплант, каза д-р Марияна Симеонова.Тя обясни, че от нашата агенция са очаквали продължение на договора с австрийския трансплантационен център, но от АКН - Виена не са проявили такъв интерес.", "date": "2018.06.29", "title": " Ананиев не приема оставката на директора на Агенцията по трансплантации"}
{"url": "https://news.bg/crime/dozhivoten-zatvor-za-bezdomnik-ubil-kolega-vav-varna.html", "text": "Доживотен затвор получи бездомника, оправдан на първа инстанция за убийството на свой познат. Решението е на Варненския апелативен съд след протест на прокуратурата, съобщиха от съда.Припомняме, около 20 януари 2017 г. във Варна двама клошари убиват трети в изоставена постройка във Варна. Единият от нападателите - 46-годишният . Другият - е осъден на 19 години затвор. Двамата са пребили 63-годишният бездомник Иван.Спрямо съучастника му Димитър Апелативният съд потвърди изцяло наложеното наказание от Варненския окръжен съд - лишаване от свобода за срок от 19 години.Двамата подсъдими водели скитнически живот във Варна. Роденият в русенско село Димитър пристигнал във Варна през 2013 год. Изкарвал прехраната си чрез просия пред катедралния храм и спял в подлеза.46-годишният Валери дошъл във Варна през 2016 год. от Австрия, където работел. Запознали се с 63-годишния Иван чрез друг скитник, който нощувал при него през зимата в изоставен строеж, близо до гарата във Варна. Иван прибрал в изоставения строеж и останалите бездомници.Между 6 януари до 12 януари 2017 г. четиримата мъже излезли сутринта от убежището си в строежа и всеки тръгнал по своя път - едни по казаните за смет, други - по пазара при търговците. След като пил, 63-годишният Иван се почувствал зле и се върнал да си почива в строежа.Останалите трима се прибрали по-късно. Избухнал спор за пари, които Валери смятал, че Иван му дължи. Разправията била и заради разхвърляните вещи из помещението.Тогава Валери и Димитър, който ходел с бастун, се нахвърлили върху лежащия на дюшек на земята свой домакин. От ударите бастунът на Димитър се счупил.Следващите пет-шест дни тримата продължили с обичайните за скитническия им живот занимания. Трупът на 63-годишния Иван бил хвърлен на строежа. Изчезването на възрастния човек направило впечатление на търговците от пазара, на които той помагал срещу дребни суми.На 12 януари 2017 г. полицаите направили рутинна проверка на обитаваното от скитниците помещение. Така било установено, че Валери е обявен за издирване в Австрия. При проверката е арестуван. Същите полицаи проверили изоставения строеж и на 5 януари. Тогава видели, че там нощувал и Иван, който липсвал при проверката.На 20 януари 2017 г. подсъдимият Димитър не издържал да пази повече тайната за убийството, отишъл в полицията и разказал за станалото. Тялото на убития Иван било извадено с водолаз от наводненото подземно ниво на изоставения строеж.Присъдата на Апелативния съд подлежи на касационна проверка пред ВКС.", "date": "2018.06.29", "title": "Доживотен затвор за бездомник, убил \"колега\" във Варна"}
{"url": "https://news.bg/int-politics/sasht-udariha-po-masata-tsentralna-amerika-da-vazpira-migrantite.html", "text": "Вицепрезидентът на САЩ Майк Пенс настоя правителствата на страните от Централна Америка да направят повече, за да ограничат нелегалната имиграция, защото \"необходимостта от по-категорични действия е по-належаща от всякога\", съобщава \"Асошиейтед прес\".Говорейки в Гватемала сити пред държавните глави на Гватемала, Хондурас и Салвадор, Пенс отсече, че \"това масово преселение трябва да бъде прекратено\".\"Това е заплаха за сигурността на САЩ и точно както уважаваме вашите граници и вашия суверенитет, ние настояваме да уважавате нашите\", настоя Пенс.Президентът на Гватемала Джими Моралес, президентът на Салвадор Санчес Серен и хондураския президент Хуан Орландо Ернандес са присъствали на срещата.Трите централноамерикански страни са дом на много мигранти, задържани и разделени през последните седмици на фона на политиките на администрацията на американския президент Доналд Тръмп, които доведоха до разделянето на повече от 2000 деца и решението на Белия дом да ги върне.Говорителят на президента на Гватемала Алфредо Брито заяви, че темата на срещата е била положението на имигрантите заради политиката на \"нулева толерантност\" на администрацията на Тръмп за онези, които незаконно пресичат границата на САЩ.", "date": "2018.06.29", "title": "САЩ удариха по масата - Централна Америка да възпира мигрантите"}
{"url": "https://news.bg/crime/zadarzhaha-trima-za-avtokrazhbi-v-stara-zagora.html", "text": "Задържани са трима мъже за автокражби в рамките на спецоперация на 26 и 27 юни от криминалисти на ОДМВР-Стара Загора, под наблюдението на прокуратурата.Трима задържани са свиленградчани, за които има данни, че са участвали в кражби на автомобили на територията на област - Стара Загора и в страната. При претърсване на колата, с която са се придвижвали, са намерени и иззети инструменти за взлом и заготовки за контактни ключове на автомобили.По време на разследването са открити два откраднати автомобила Маzdа и BМW. Установява се участието на задържаните и към други две кражби на Mazda CX5, извършени в началото на годината в Стара Загора, за които са образувани и се водят досъдебни производства.След първоначалното им задържане в рамките на 24 часа, на двама от мъжете РП - Стара Загора е наложила мярка за неотклонение \"задържане под стража\" за срок до 72 часа. Предстои внасяне на искане до Районния съд в Стара Загора за налагане на постоянна мярка за неотклонение \"задържане под стража\".Работата по установяване и доказване на цялостната им престъпна дейност продължава под ръководството на прокуратурата.", "date": "2018.06.29", "title": "Задържаха трима за автокражби в Стара Загора "}
{"url": "https://news.bg/politics/voevodite-podkrepiha-dps-za-anketna-komisiya.html", "text": "Депутатите от ВМРО подкрепят ДПС в искането им за анкетна комисия, която да разследва как се дава българско гражданство. Те се подписаха в инициативата на политическия си враг. Юлиан Ангелов иска да се изясни на колко изселници в Турция е дадено българско гражданство без право.Те настояват да се чуе истината и кой е допуснал нередности, ако има такива. ВМРО не е имало позиции в институциите, отговорни за българското гражданство, по думите му.ДПС си служат непрекъснато с лъжи и манипулации, каза Ангелов. От 2012 година имало решение на КС, че не може да се прави комисия за теми, засягащи президентската институция. Нямало данни от службите, че има злоупотреби с българското гражданство.", "date": "2018.06.29", "title": "Воеводите подкрепиха ДПС за анкетна комисия"}
{"url": "https://news.bg/politics/valeri-simeonov-ochakva-s-netarpenie-novite-plakati-za-pirin.html", "text": "От тук нататък бих искал да видя какви биха били исканията и възраженията на хората, които разнасят най-различни плакати с надписи \"Да спасим Пирин\" и да видя какво ще си позволят, тъй като ЮНЕСКО подкрепи исканията на българското правителство.Това заяви вицепремиерът Валери Симеонов на брифинг в Министерски съвет веднага след връщането на .Валери Симеонов презентира пред журналисти постигнатото на заседание вчера на Комитета за световното природно наследство към ЮНЕСКО, като заяви че след вчерашното решение вече няма пречки да се изпълни решението на прокуратурата и да се анексира концесионният договор за ски зона \"Банско\".Чрез анекса от концесионния договор трябва да се отстранят грубите грешки, допуснати в него още при сключването му през 2001 г., посочи Симеонов.Валери Симеонов защити позицията и нападна природозащитните организации. Вицепремиерът констатира, че преди да заминат за Бахрейн, са били подготвили българската програма, с която да запознаят делегациите с истинското положение и истинската ситуация в България, защото, по думите му, голяма част от представителите на ЮНЕСКО са били подведени с недостоверна информация. \"Въпросната фалшива информация се защитава от неправителствените зелени организации в България\", отбеляза той.По отношение на препоръката на ЮНЕСКО България да изпълнява решение на ВАС, Симеонов заяви, че това е правен абсурд, но: \"сами разбирате, а и може би се досещате кой е подготвил текстовете. Ясно кой е подготвил текстовете и ги е пробутал там.\"Все пак Симеонов обясни, че ще се извършва екологична оценка само на конкретните съоръжения, защото българските закони го изискватВицепремиерът изрази съжаление, че България няма постоянен представител в ЮНЕСКО и предложи МС да назначи такъв, \"който да стои там и да пречи на всички саботажни действия на псевдоекологичните организации\".Вицепремиерът поясни, че българският успех ще е, когато се изгради вторият лифт в Банско.Мирослав Калугеров, представител на МОСВ, коментира, че без подкрепата на вицепремиера Валери Симеонов е нямало да се постигнат желаните резултати и е нямало да се стигне до благополучен за държавата край. Калугеров оцени  и счита, че съвсем скоро и ВАС ще го потвърди.Той отбеляза, че ЮНЕСКО изисква от България да подготви и представи доклад за състоянието на обекта на Световното културно наследство през 2020 г., като междувременно през 2019 г. трябва да се представи детайлна информация по отношение на висящите съдебни дела.", "date": "2018.06.29", "title": "Валери Симеонов очаква с нетърпение новите плакати за Пирин"}
{"url": "https://news.bg/world/kamarata-na-predstavitelite-na-sasht-odobri-usd675-mlrd-za-otbrana.html", "text": "Камарата на представителите на САЩ одобри 675 милиарда долара разходи за отбрана за следващата фискална година, съобщава АП.359 срещу 49 конгресмени изпратиха законопроекта в Сената, където сенатска комисия одобри подобна мярка тази седмица.Прокараният законопроект предвижда увеличение на заплащането на военнослужещите с 2,6 на сто, 146 милиарда долара за оборудване и модернизация, включително 22,7 милиарда за 12 бойни кораба, две подводници клас \"Вирджиния\" и три бързи кораба. Също така са заложени 9,4 милиарда долара за 93 изтребителя Ф-35 и повече от 4 милиарда долара за хеликоптери.Републиканците вярват, че са отделени необходимите ресурси за отговор и сдържане на заплахи от държави като Русия, Китай, Иран и КНДР, а също така и за борба с екстремизма по света.Преди седмица Сенатът на САЩ лесно прокара проектобюджета за отбрана в размер на 716 милиарда долара.Финализирането на законопроекта се очаква до края на юли.Следващата стъпка - камарата и Сенатът ще работят съвместно в комисия за разрешаване на различията в законопроектите им.", "date": "2018.06.29", "title": "Камарата на представителите на САЩ одобри $675 млрд. за отбрана"}
{"url": "https://news.bg/regions/v-selo-kosti-sa-evtanazirani-okolo-400-ovtse-i-kozi.html", "text": "В село Кости са евтаназирани около 400 овце и кози. Причината е чума по дребните преживни животни, съобщи БНР.Огнище на заболяването беше открито в съседната област Ямбол преди две седмици.Евтанизирани са животните от две по-големи стада и 3-4 по-малки стопанства, въпреки че са открити положителни проби само в едно от тях. Това заяви директорът на Областната структура на Агенцията по безопасност на храните д-р Георги Митев.\"При такова заболяване всички животни - болни, здрави - в селото, трябва да бъдат евтаназирани, даже на трикилометровата зона\", обясни д-р Митев.Резултатите от взетите проби се очакват до дни.", "date": "2018.06.29", "title": "В село Кости са евтаназирани около 400 овце и кози"}
{"url": "https://news.bg/politics/11-sotsialisti-si-iskat-lyatnata-vakantsiya.html", "text": "11 социалисти не гласуваха точката за , научи News.bg.Това са .Същите обаче са се регистрирали за началото на заседанието и са гласували за вота на недоверие, показва справка в парламента.Припомняме, по-рано тази сутрин  Корнелия Нинова Народното събрание да отмени лятната си ваканция. Основен аргумент на левицата беше факта, че има огромно закъснение на работата по законопроектите за лицата с увреждания, а самите майки протестират пред парламента и в много градове в страната вече месец.Народните представители все пак решиха да почиват. 70 подкрепиха предложението да работят през август, 12 депутати бяха против, но предложението не мина заради 101 гласа \"въздържал се\".", "date": "2018.06.29", "title": "11 социалисти си искат лятната ваканция"}
{"url": "https://news.bg/int-politics/dashteryata-na-himler-e-rabotila-za-vanshnoto-razuznavane-na-germaniya.html", "text": "Разузнавателната служба на Германия (BND) потвърди, че дъщерята на втория по влиятелност нацист след Адолф Хитлер - Хайнрих Химлер, който ръководеше тайната полиция на Третия райх Гестапо, е работила за разузнаването като секретар в началото на 1960-те години, съобщава \"Асошиейтед прес\".BND са уточнили пред в. \"Билд\", че Гудрун Бурвиц-Химлер, самата която е била известна следвоенна поддръжничка на крайната десница, е работила като секретар от 1961 до 1963 г.От разузнаването са посочили, че обикновено не коментират въпроси, свързани с персонала, но са потвърдили, че Бурвиц е работила там, като разкритието е част от техните усилия да бъдат прозрачни относно нацистките връзки в миналото на BND.Бурвиц-Химлер е работила в BND във време, когато службата е била ръководена от Райнхард Гелен, който е противоречив бивш германски генерал от Втората световна война, който също така е работил за разузнаването на САЩ след войната и е назначил много бивши военни офицери и нацисти като шпиони. Райнхард Гелен напуска БНД през 1968 г. Бурвиц-Химлер е починала през май на 88-годишна възраст.Гудрун Бурвиц никога не се отрече от нацизма и баща си. Тя е била тийнейджър, когато войната приключила. Гудрун Бурвиц беше освободена от затвора през 1946 г., след като свидетелства в Нюрнберг.Гудрун Бурвиц е икона в крайнодясната политика на Германия. Тя е била активен член на неонацистката \"Щиле хилфе\" (Тиха помощ). Организацията придоби известност със своята правна и финансова подкрепа за бившите членове на SS.Хайнрих Химлер е създателят на SS. Той е бил член на най-близкото обкръжение на Адолф Хитлер. Химлер е архитектът на Холокоста.", "date": "2018.06.29", "title": "Дъщерята на Химлер е работила за външното разузнаване на Германия"}
{"url": "https://news.bg/world/liberalite-v-enp-iskat-da-izgonyat-orban.html", "text": "Премиерът на Унгария Виктор Орбан - кръстникът на \"нелибералната демокрация\", толкова е писнал на някои европейски дясноцентристки политици, че те искат да бъде изхвърлен от клуба, пише \"Политико\".Умерени политици от Европейската народна партия (ЕНП), от държави като Холандия, Швеция, Финландия и Люксембург, са критични към унгарската управляваща партия ФИДЕС заради анти-ЕС риториката и злоупотребата с върховенството на закона. В началото на юни Християндемократическият призив в Холандия прокара резолюция с официално искане ФИДЕС да се изхвърли от Европейската народна партия.Но те нямат достатъчно подкрепа да изхвърлят Орбан от Европейската народна партия. Паневропейските политически лидери се нуждаят от унгарския премиер, за да запазят позицията си на най-голям блок в Европейския парламент.Орбан и партията му от друга страна нямат намерение да напускат. Унгарският премиер смята, че Европейската народна партия може да приеме част от политиките му и това се доказа наскоро с публикуването на документ на Европейската народна партия, който призовава за по-засилен граничен контрол.В момента настроенията в партията са: В Брюксел, според представител на Европейския парламент, пожелал анонимност, \"Европейската народна партия практически е разделена в средата\" по казуса.Това разделение си пролича тази седмица, когато комисия към Европейския парламент подкрепи резолюция, с която се алармира, че Унгария е на път сериозно да наруши ценностите на ЕС. Осем еврдепутати от Европейската народна партия гласуваха в полза на текста, а деветима - против.Според депутат в ЕНП има малко или много три групи. Тези, които искат да изгонят Орбан, са либерали от Швеция и Холандия, а сред поддръжниците на ФИДЕС са консерваторите от Бавария и Австрия. В средата са политиците от партията на Меркел.", "date": "2018.06.29", "title": "Либералите в ЕНП искат да изгонят Орбан"}
{"url": "https://news.bg/economics/interkonektorat-balgariya-gartsiya-da-e-gotov-do-2020-g-ochakva-petkova.html", "text": "Интерконекторът Гърция - България е проект, който има стратегически характер за целия регион на Централна и Югоизточна Европа. Това каза министърът на енергетиката Теменужка Петкова по време на петата среща на групата на високо равнище за междусистемно свързване в Централна и Югоизточна Европа CESEC.Министър Петкова заяви, че очаква търговската експлоатация на интерконектора България - Гърция да се случи до края на 2020 г. По думите й това е проектът, който е включен в седемте топ приоритета на ЕС и ще гарантира реална диверсификация на източника за целия регион. По думите й интерконекторът означава сигурност на доставките, конкурентни цени и съответно конкурентни икономики. \"За българското правителство реализацията на проекта - изграждане на междусистемна връзка Гърция - България е ключов приоритет. Реализацията на проекта е залегнал в нашата управленска програма\", изтъкна Теменужка Петкова.Стана ясно, че в продължение на три години българското правителство залага държавна гаранция за реализацията на проекта в размер на 110 млн. евро. В ход са трите обществени поръчки, свързани с избор на изпълнител, инженер консултант и доставчик на тръби. Проектът гарантира реална диверсификация на доставките на газ посредством договора, който имаме за доставка на газ от Азербайджан, възможност за свързаност с LNG терминала в Александруполис и доставки на газ от Каспийско море.Гръцкият министър Йоргос Статакис заяви, че IGB е един страхотен проект, който носи ползи и за България и за Гърция. Това е символичен проект за отличните отношения и политическия ни ангажименти, заявен от министър-председателите Борисов и Ципрас, разбира се с подкрепа на ЕК. \"Отличен проект, който отваря възможности за интегриране на целия Балкански регион.\" Той е свързан с проектът Tap, който по думите на Статакис е на 70% завършен, както и LNG терминала в Александруполис.Иван Иванов председател на КЕВР, отбеляза, че проектът осигурява сигурност на доставките, изграждането му е важна крачка за изграждането на вертикалния газов коридор.Участниците в срещата подписаха документите, свързани с решения на националните регулатори за освобождаване на организатора на проекта IGB от правилата за достъп, споразумение за сътрудничество с Трансадриатическия газопровод, меморандум за разбирателство между Българския енергиен холдинг и Европейската инвестиционна банка във връзка с изграждането на IGB. Инициативата за газова междусистемна свързаност в Централна и Югоизточна Европа стартира през февруари 2015 г. в София. Целта на групата на високо равнище е задълбочаване на регионалното сътрудничество в газовия сектор, гарантирайки сигурност и устойчивост на доставките и конкурентоспособност на енергийната политика на ЕС.Еврокомисарят за климат и енергетика Мигел Ариас Канете заяви: \"Днешната церемония, която отбелязва факта, че междусистемната връзка Гърция- България е готова да започне дейности, е основен успех за инициативата CESEC и основно доказателство, че регионалното сътрудничество води до конкретни ползи\".По думите му тази връзка е от основно значение за диверсификацията на газовите доставки за целия регион на Югоизточна Европа. \"Наистина ще донесе на региона допълнителни източници на газ, най-вече каспийски газ през газопровода TAP и втечнен природен газ от Гърция. Първоначалният капацитет е от 3 млрд. Куб. М., но може на по-късен етап да се увеличи на 5 млрд. куб. м.\", заяви Канете.По думите му това е един голям проект. \"Затова ЕК се гордее, че може да го подкрепи на европейско ниво, включително с финансиране от европейския бюджет. Надявам се, че проектът ще се увенчае с успех\", заяви още комисар Канете.", "date": "2018.06.29", "title": "Интерконекторът България - Гърция да е готов до 2020 г., очаква Петкова"}
{"url": "https://news.bg/press/skandal-s-davaneto-na-balgarsko-grazhdanstvo-italiya-ne-otstapva-za-bezhantsite-bankite-promenyat-ednostranno-dogovorite-po-kreditite.html", "text": "Скандалът около даването на българско гражданство е сред водещите теми на петъчните вестници.\"ДПС инициира анкетна комисия в НС за изясняване на изнесените в наши и чужди медии факти и обстоятелства за корупционна схема при придобиване на българско гражданство от чужденци. Това обяви зам.-председателят на ПГ на Движението Йордан Цонев пред медиите в парламента. Инициативата на партията е във връзка с публикации в наши и чужди медии, като например френската \"Нувел обсерватьор\", в която се посочва, че най-малко един министър и вицепремиер от националистите има замесен в корупционната схема. Към това от ДПС добавят и изнесените публично факти, че 114 издирвани от Интерпол лица са получили българско гражданство. Темата има много важно значение за сигурността. Ето защо ние мислим, че е дълг на българския парламент да проведе такова обследване, коментира Цонев. В подкрепа на искането им от ДПС напомниха: \"Вчера вицепрезидентът Йотова каза, че до изясняване на обстоятелствата спира да подписва укази за българско гражданство\". В началото на годината пък подобна публикация имаше и в \"Ди Велт\", където се твърдеше, че България е сред страните от ЕС, които продават гражданство. Тъй като не разполагат 48 подписа за внасяне на инициативата, от Движението започват да търсят подкрепа от другите парламентарни групи, като ще започнат от БСП.\" - в. \"Стандарт\".\"Високопоставени държавни служители и най-малко един министър и един вицепремиер са замесени в корупционна схема за придобиване на българско гражданство. Над 114 души, издирвани от Интерпол, са получили български паспорти, а юристи подготвяли документите за кандидатстване срещу суми от 500 до 3000 евро. Това се твърди в разследване на френското издание \"Нувел обсерватьор\", огласено от ДПС в парламента. Френското издание цитира бившата директорка на \"Българско гражданство\" в Министерството на правосъдието Катя Матева, отстранена по нейните думи заради сигнали за нередности. Оттогава била подложена на тормоз и заплахи, включително и че ще бъде уволнен съпругът й, ако не мълчи. \"Този трафик се прикрива на най-високо равнище в държавата\", твърди Матева, цитирана от списанието. Тя е пращала сигнали за незаконната схема до главния прокурор, до шефове на разузнавателните служби и дори до премиера Бойко Борисов. Никой обаче не реагирал. ДПС поиска да се създаде парламентарна анкетна комисия, която да провери фактите в публикацията. Депутатът Йордан Цонев съобщи, че ще се търси подкрепа от БСП. Ако тя откаже, ще се търси подкрепа от ГЕРБ. Цонев твърди, че в сряда вицепрезидентът Илияна Йотова е казала, че до изясняването на всички данни и обстоятелства спира да подписва укази за даване на българско гражданство. Пред \"Сега\" Йотова отрече. \"Доколкото видях от данните, които той цитира, става дума за случаи отпреди 2017 г. и преди нашия мандат. Не е вярно, че съм спряла да подписвам укази за получаване на българско гражданство. Постоянно разглеждам такива искания, като се придържам стриктно към действащото законодателство. Когато има непълноти или пропуски в подадените документи, те се връщат и аз наистина отказвам да подпиша указа. Само вчера (сряда - бел. ред.) съм подписала около 200 указа\", каза вицепрезидентът. По-късно от президентството разпространиха официална позиция, според която изнесените от ДПС факти се отнасят за периоди преди сегашния президентски мандат.\" - в. \"Сега\".\"Вицепрезидентът Илияна Йотова отрича да е преустановено даването на гражданство. \"Изнесените по-рано днес от ДПС факти по отношение на даването на българско гражданство, се отнасят за периоди преди настоящия президентски мандат\", се казва в позиция на Йотова, съобщиха от прессекретариата на на президентството. \"Не отговарят на истината твърденията, че е преустановено даването на гражданство\", се казва в позицията. \"Подписват се укази за българско гражданство на кандидатите, които отговорят на всички условия в българското законодателство и са представили необходимите документи\", казва Йотова. Днес ДПС предложи създаване на временна анкетна комисия за проучване на информация за придобиване на българско гражданство чрез даване на подкупи. Това съобщи депутатът от ДПС Йордан Цонев в Народното събрание, цитиран от \"Фокус\". Той поясни, че се е появила информация, че над 114 души, издирвани от Интерпол, са получили българско гражданство.\" - в. \"Дневник\".Вестниците проследяват също и темата за миграцията и срещата на върха на ЕС.\"Канцлерът Ангела Меркел заяви днес пред германския парламент, че съдбата на Европа е заложена на карта заради миграционния въпрос, съобщиха световните агенции. \"Европа е изправена пред много предизвикателства, но предизвикателството, свързано с мигрантския въпрос, може да е решаващо за бъдещето на Европейския съюз\", каза тя, преди да замине за днешната среща на върха в Брюксел. Меркел отбеляза, че ще опита да постигне споразумения с \"коалиция на желаещите\", ако няма сделка с всички 28 члена на блока. Бъдещата миграция на бежанци, които вече са в ЕС, трябва да се управлява по-добре в рамките на такива споразумения, добави канцлерът. \"Един човек, който търси защита в Европа, не може да избира държавата, в която да подаде молба за убежище. Не можем да оставим сами държавите като Италия, които понасят бремето на пристигащите\", настоя Меркел. Говорейки необичайно емоционално, тя се опита да спечели на своя страна критиците в собствения й консервативен блок, пише \"Ройтерс\". В речта си пред парламента тя призова за мултилатерализъм вместо за едностранни действия от страна на отделните страни - членки на ЕС, защото в противен случай \"никой повече няма да вярва в системата от ценности, която ни направи силни\". Меркел призова за сключване на споразумения за прием на мигранти с африкански страни по модела на сделката с Турция и добави, че с намаляването на броя на мигрантите трябва да бъде върнат по-стриктният имиграционен контрол отпреди 2015 г. Канцлерът каза, че НАТО остава от ключово значение за отбраната на Германия въпреки напреженията в алианса и че Европа трябва да продължи диалога със САЩ за избягване на търговска война.\" - в. \"Дневник\".\"България няма да сключва двустранни споразумения за връщане на бежанци, както предлага канцлерката на Германия Ангела Меркел. Това обяви премиерът Бойко Борисов на влизане за заседанието на Европейския съвет в Брюксел вчера. България е в съвсем различно положение спрямо Италия и Гърция - всички бежанци, преминали през България, са регистрирани, обясни той. Според Борисов България не трябва да страда, че за разлика от другите държави на първа линия е изпълнила ангажиментите си и всички преминали бежанци са регистрирани. На заседанието на Европейския съвет отново ще бъде представено българското предложение за пълно затваряне на границите и допускане в ЕС само на бягащи от война хора, както и създаването на бежански центрове извън границите на Европа. Борисов ще постави и въпроса за спазването на споразумението с Турция от страна на ЕС. Българският премиер предлага също да се въведат цветни кодове за бежанската криза с разписано при всеки код по какъв начин действа ЕС. Лидерите от ЕС се събраха в Брюксел на втора среща на върха за пет дни. Основна тема е миграционната политика. ЕС ще се нуждае от 10 хиляди граничари до 2020 г., заяви Еврокомисията. Италианският премиер Джузепе Конте заплаши да наложи вето на заключенията от срещата на върха на ЕС, ако исканията на Италия не бъдат удовлетворени, предаде Франс прес. Той каза, че Италия иска всички думи на солидарност с нея по въпроса за миграцията да се изразят в конкретни действия. Макар че главният приоритет на Германия е да постигне сделка с Италия за приемане обратно на кандидати за убежище, евентуално споразумение с Гърция ще бъде от полза за Меркел, която отчаяно се стреми да покаже, че преговорите с другите правителства може да дадат резултати. Гръцкият премиер Алексис Ципрас заяви, че е готов да сключи споразумение с Меркел, което да направи по-лесно за Германия да връща кандидати за убежище в други европейски страни...\" - в. \"24 часа\".\"Италия наложи вето на окончателния документ на срещата на върха на Европейския съюз по всички теми от официалния дневен ред, поради разногласия относно решенията върху миграционната криза, съобщава ТАСС. Италианският министър-председател Джузепе Конте заяви, че Италия няма да подпише никакво заключение, докато не бъде постигната договорка по въпроса за миграцията\", заяви източник от делегацията на една от страните пред журналисти.\" - в. \"Труд\".\"Министър-председателят Бойко Борисов се срещна с председателя на Камарата на депутатите на Чехия Радек Вондрачек. Двамата обсъдиха напредъка по ключовите досиета в дневния ред на Европа по време на българското председателство. Това съобщиха от правителствената информационна служба. Премиерът Борисов запозна Радек Вондрачек с българската позиция по темата миграция. Министър-председателят заяви, че страната ни показа как успешно може да бъде защитена външната ни граница и да се справи с миграционната вълна. Той ще настоява да бъде намерено съгласие между всички държави-членки по темата с бежанския поток. Бойко Борисов иска незабавни мерки за затваряне на външните граници на ЕС и строг контрол на влизащите, включително и по вътрешните граници. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които имат действителна нужда от закрила. Българският министър-председател смята, че е необходим и анализ на вече пристигналите и намиращите се в Европа мигрантски потоци.\" - в. \"Стандарт\".Ставащото в банковия сектор и кредитирането също са сред актуалните теми.\"Управителният съвет на БНБ предупреди българските банки да внимават с отпускането на нови ипотечни заеми. Последните данни на централната банка показаха, че от началото на годината до края на май само домакинствата са изтеглили нови ипотеки за 1 млрд. лв. - т.е. толкова, колкото за цялата 2017 г. Така общата сума, с която те са задлъжнели към банките, вече е 9,83 млрд. лв., което е годишен ръст от 9,8%. Лихвената статистика на БНБ отчете, че докато лихвите и годишният процент на разходите при потребителските заеми са започнали да се вдигат, то при ипотечните кредити и двата показателя спадат. Това е предпоставка ръстът на ипотеките да продължи и през идните месеци. Централните банкери са отчели и увеличаване с 47% на новоотпуснатите през 2017 г. жилищни ипотечни заеми, при които съотношението между размера на кредита и стойността на обезпечението е над смятаните за здравословни 80%. Затова в мотивите към решението си те посочват, че \"са налице особености в динамиката на някои показатели, които изискват повишено внимание\". Като такива те посочват ръста на ипотеките и повишението на цените на имотите. Преди два дни в интервю за \"24 часа\" главният изпълнителен директор на Райфайзенбанк Оливер Рьогл съобщи, че централните банки в държави от ЕС са започнали да ограничават кредитирането, въвеждайки лимити по отношение на процента на финансиране и съотношението между дълг и доход. Той заяви още, че не изключва и БНБ да въведе подобна мярка. В началото на годината управителят на БНБ Димитър Радев предупреди банкерите да следят внимателно кредитния риск. \"Периодите на кредитна експанзия са и периоди на натрупване на потенциал за бъдеща реализация на кредитен риск и поява на нови активи с проблемно качество\", заяви тогава той. Въпреки ранното предупреждение БНБ все още преценява, че не се натрупва системен риск, и затова запазва и за третото тримесечие нулево ниво на антицикличния буфер, приложим към кредитни рискови експозиции.\" - в. \"24 часа\".\"Банките променят едностранно договорите по кредитите от 1 юли От 1 юли повечето банки в страната ще променят едностранно договорите по сключените потребителски и жилищни заеми в левове. Причината е новият начин, по който трябва да се определят лихвите, след като базовият индекс СОФИБОР спре да съществува. Промяната не би трябвало да се усети от потребителите, уверяват от БНБ. Трезорите, които досега са използвали СОФИБОР, ще го заменят с друг индекс, но без да се повишават лихвите по вече сключените договори. Това задължение бе гласувано наскоро като изричен текст в три различни банкови закона. Няма да се налага и преподписване на сключените преди 1 юли договори за теглене на заеми от граждани и фирми, нито подписване на допълнителни анекси. За новите условия на определяне на лихвите клиентите ще бъдат осведомени писмено от обслужващите ги банки. В момента СОФИБОР, който по неофициални данни се използва в над 80% от всички предоставени потребителски и жилищни заеми, се изчислява от БНБ. Той представлява фиксинг на котировките на необезпечени левови депозити на българския междубанков пазар. Обикновено той е основа, над която се начислява добавка, за да се определи лихвата по заема. Централната банка обяви още преди година, че спира поддържането на индекса от 1 юли т. г. заради влизането в сила на нов еврорегламент, който затяга правилата при определянето на лихвите. Според този регламент всички референтни лихви трябва да се изготвят само от лицензирани администратори, включени в регистъра на Европейския орган за ценни книжа и пазари. Мярката бе предприета от Еврокомисията и Европейската централна банка (ЕЦБ), след като по време на финансовата криза се установи, че много европейски банки са манипулирали лихвените индекси. Така и не стана ясно обаче защо нашата централна банка не е пожелала да получи лиценз за определяне на СОФИБОР. До момента няма подадено заявление в БНБ за лицензиране на администратор на бенчмарк за лихвени проценти съгласно Регламент (ЕС) 2016/1011, отговориха на въпрос на в. \"Сега\" от централната банка. Няма и издаден лиценз или регистрация от компетентен орган на друга държава, членка на ЕС, за такъв администратор. Преди време интерес за поддържането на СОФИБОР бе проявила агенция \"Ройтерс Томпсън\", но до момента няма информация за предприети действия от нейна страна. Отново според регламента всяка банка трябва да направи план за действие в случаите, когато използваните от нея индекси се променят съществено или вече не се изготвят. Последните законови промени у нас задължиха банките, които използват СОФИБОР, да го заменят с друг индекс, който отговаря на еврорегламента, или с индикатори, публикувани от БНБ или НСИ. От БНБ съобщиха за в. \"Сега\", че някои от трезорите са избрали като заместващ индекс след 1 юли да прилагат ЮРИБОР, основния лихвен процент или осреднена лихва на базата на статистиката на БНБ за лихвените проценти по депозитите на домакинствата и бизнеса.От БНБ отново напомнят, че съгласно националното законодателство към момента на прилагането на плана за действие новият лихвен процент по договора за кредит не може да е по-висок от лихвения процент по договора преди замяната. Още една законова промяна влиза в сила от 1 юли. Ако потребителят реши предсрочно да погаси или рефинансира задълженията си по договора за кредит поради промяна в размера на лихвения процент, произтичаща от прилагането на плана за действия на банката, той ще може да направи това, без да дължи допълнителна такса или обезщетение. В. \"Сега\" отправи запитване към няколко български банки с какво ще заменят СОФИБОР. От една от най-големите банки - Уникредит Булбанк, отговориха, че по всички съществуващи кредити прилаганият до момента индекс ще бъде заменен от \"Осреднен депозитен индекс\", за който има налична котировка на СОФИБОР. Всички клиенти ще бъдат уведомени за промяната с писмо на посочен от тях последен адрес или чрез алтернативни канали - онлайн банкиране, email адрес. От 1 юли ОББ ще използва Референтен лихвен процент (РЛП) на банката като база за изчисляване на кредитите в левове. Всъщност по кредитите за физически лица ОББ е започнала да прилага посочената база от април тази година. Формулата, по която се изчислява РЛП, включва публични индикатори, изчислявани и определяни от БНБ, като лихвен процент по салда по депозити с договорен матуритет и репо-сделки над 1 ден до 2 г., както и овърнайт депозити.\" - в. \"Сега\".", "date": "2018.06.29", "title": "Скандал с даването на българско гражданство, Италия не отстъпва за бежанците, банките променят едностранно договорите по кредитите…"}
{"url": "https://news.bg/society/grazhdanska-initsiativa-bdzh-pochti-zagina-nuzhni-sa-reformi.html", "text": "Бдение за БДЖ организираха в столицата представители на Гражданската инициатива за обществен и релсов транспорт, предаде БНР. Повод за протестната акция е очакваният търг за сградата на БДЖ на улица \"Иван Вазов\".Заради дъжда на бдението, организирано чрез социалните мрежи, пред сградата на БДЖ се събраха само няколко души. Те изписаха със свещи името на холдинга и ги запалиха като символ на това , че железницата почти загинала.По думите на Александър Иванчев, координатор в организацията, става дума за \"неведение срещу цялостна политика, която вече 30 години е към унищожаване и закриване на железниците, а не към развиване като един алтернативен транспорт на автомобили\".\"Идеята не тука една сградата се продава в центъра на София, това е просто симптом на една цялостна болест в която е болна всъщност цялата ни държава.\" - коментира активистът.Организаторите на бдението раздадоха на минувачите издадена със собствени средства книжка за \"унищожителната политика на БДЖ\".Даниела Вуковска обобщи за какво тяхното настояване: \" Нашите искания са да се оздрави дружеството, да се реформира, да се направи по начин, по който да е клиент- ориентиран, да е железопътно предприятие, което да се работи на практика като друго останало в Европа, не да се опитва да оцелява и да си спекулира с това, че се дават твърде много пари , а всъщност на практика да не се дава и се приписани на БДЖ неща, които не верни.\"", "date": "2018.06.29", "title": "Гражданска инициатива: БДЖ почти загина, нужни са реформи "}
{"url": "https://news.bg/politics/borisov-predstavya-v-bryuksel-kandidaturata-na-balgariya-za-erm-2.html", "text": "Днес премиерът Бойко Борисов ще представи пред лидерите на Еврогрупата кандидатурата на България за чакалнята на еврозоната.Вчера той заяви, че страната ни изпълнява всички пет критерия за това. Формални критерии има за влизане в еврозоната, за чакалнята - Европейския валутен механизъм, известен като ERM-2, не се изисква изпълнение на такива критерии.\"Финансовият министър е поканен на 14 юли на среща само на финансовите министри на Еврогрупата, а писмото, което пращам, е между шефа на БНБ и финансовия министър Горанов. Утре са ме поканили лидерите да ги запозная с темата. Да откажа ли? Да кажа не, не, това е работа на финансовия министър. На 14-и ще е срещата, където ще решават детайли, а утре (днес - б.р.) ще ги запозная аз.\" - коментира Борисов.", "date": "2018.06.29", "title": "Борисов представя в Брюксел кандидатурата на България за ERM-2"}
{"url": "https://news.bg/world/frenskiyat-tv-regulator-predupredi-ruskiya-kanal-rt-zaradi-podmyana-na-istinata.html", "text": "Висшият съвет по аудиовизуални средства на Франция (CSA) отправи предупреждение към руския телевизионен канал RT France заради тенденциозно представен от медията сюжет за Сирия.Стъпката е предприета заради \"нечестност, неточно представяне на информацията и отсъствие на различни гледни точки\" в материала на руската медия, се казва в официално съобщение на френския регулатор.Става дума за сюжет, наречен \"Имитация на атаки\", излъчен на 13 април 2018 г. Авторите му оспорват употребата на химическо оръжие в Източна Гута и внушават, че свидетелствата на пострадали от химическата атака имат \"постановъчен характер\".Проверката на CSA показва, че в материала на RT преводът на думите на сирийските очевидци се разминава с това, което те са казали в действителност. Посочва се също и липсата на обективност при анализа на ситуацията.В отговор от руския телевизионен канал оправдават поведението си с \"техническа грешка\" при монтирането на преводния текст към видеокадрите.Припомняме, британският медиен регулатор Ofcom води паралелно няколко разследвания срещу RT - също заради нечестно отразяване на събития.През последните няколко години избухнаха поредица от скандали с тиражирането на фалшиви репортажи от руски медии. В единия от случаите първоизточникът на лъжливите кадри се оказа руското министерство на отбраната, а в друг - лично руският президент Владимир Путин  показа на режисьора Оливър Стоун като илюстрация на бойните способности на руските военни видео, на което в действителност са заснети американски хеликоптери \"Апачи\".        ", "date": "2018.06.29", "title": "Френският ТВ регулатор предупреди руския канал RT заради подмяна на истината"}
{"url": "https://news.bg/politics/parlamentat-glasuva-vota-na-nedoverie-1.html", "text": "Днес депутатите ще гласуват вота на недоверие срещу правителството, внесен от БСП. Той е за политиката на кабинета в сектор \"Сигурност\".Това е вторият вот на недоверие срещу третото правителство на Бойко Борисов.Мотивите за него бяха депозирани в деловодството на парламента на 20 юни, с подписите на 80 народни представители от групата на БСП.Очаква се гласуването по вота да се състои в началото на пленарното заседание.Социалистите заявиха, че не са търсили подкрепа от други групи за гласуването в пленарната зала. Същевременно от ДПС изразиха готовност да се присъединят към тях като гласуват срещу политиката на кабинета.БСП и ДПС обаче разполагат общо със 105 гласа, докато за успех на вота са необходими 121 гласа.", "date": "2018.06.29", "title": "Парламентът гласува вота на недоверие"}
{"url": "https://news.bg/int-politics/stranite-ot-es-postignaha-saglasie-za-edinna-politika-po-migrantite.html", "text": "Лидерите на страните от ЕС се споразумяха за единна политика по бежанците, предаде Дойче веле.Новината беше отгласена тази сутрин от председателя на Европейския съвет Доналд Туск след близо 12-часови разговори, които продължиха през цялата нощ.Премиерът на Люксембург Ксавие Бетел определи съгласието между европейските лидери като \"пробив\".Според информация на агенция dpa, позована на източник от дипломатическите среди, лагери за прием бежанци, спасени след прекосяване на Средиземно море, ще се създават в страните от общността, които изразят съгласие за това. Впоследствие мигрантите ще бъдат разпределяни също в страни, които са готови да ги приемат по свое желание.Засега не е ясно кои от страните са готови да създадат лагери на своя територия.Същевременно ЕС предвижда да се изградят такива лагери и в една от африканските страни с цел да се намали потокът през Средиземно море.Лидерите на ЕС са се договорили също така за ограничаване на движението на мигранти в рамките на Общността. Испанският премиер Педро Санчес обяви, че ще бъдат отпуснати повече средства за справяне с миграцията.От своя страна премиерът на Италия Джузепе Конте подчерта, че Италия вече не била сама след тази среща на върха на ЕС по темата с мигрантите. Той допълни, че Италия ще реши по-късно дали да създаде центрове за прием на мигранти на територията си.ЕС е поел ангажимент за финансиране на фонд за помощ на страните от Африка. Това беше едно от исканията на Италия към ЕС. Конте съобщи също така, че лидерите на ЕС са се договорили да реформират Дъблинското споразумение за мигрантите.\"Установява се нов всеобхватен принцип за оказване на прием и спасяване на мигрантите. И се признава главния принцип - всеки пристигнал в Италия пристига в Европа\", уточни Конте. Припомняме, снощи Италия блокира приемането на общата декларация на срещата докато не бъде постигнато съгласие за обща политика по миграцията.Дипломатически кръгове от Брюксел разкриха също, че лидерите са взели решение за продължаване на санкциите срещу Русия заради липсата на напредък по конфликта в Украйна.Приетите по-рано мерки срещу Москва са със срок на действие до 31 юли.", "date": "2018.06.29", "title": "Страните от ЕС постигнаха съгласие за единна политика по мигрантите"}
{"url": "https://news.bg/entertainment/petrovden-e-3.html", "text": "На 29 юни и Православната и Римокатолическата църкви честват Петровден. На днешната дата се чества празника, посветен на христянските първовърховни апостоли Св. Петър и Св. Павел.В българската традиция празникът е един от най-обичаните през целия летен сезон.На 29 юни имен ден празнуват Петър, Петя, Петра, Павел, Павлина, Полина, Камен и производни. На днешния ден празнува и Община Павликени. ", "date": "2018.06.29", "title": "Петровден е"}
{"url": "https://news.bg/bulgaria/smolyan-se-vazstanovyava-ot-dazhdovete.html", "text": "Община Смолян се възстановява от обилните валежи. В ефира на БНТ кметът на общината Николай Мелемов заяви, че очаква бедственото положение да бъде отменено днес.Общо отработените сигнали от пожарна безопасност в Смолян са 32. Основно сигналите са за наводнени къщи, дворове, улици, обществени сгради, паднали дървета.Повечето сигнали са концентрирани около речното корито на река Черна, която поради обилния дъжд излезе извън коритото си. Изграждани са диги. Екипите на ПБЗН участваха и в изграждането на диги при квартал \"Устово\" - Промишлена зона и улиците \"Георги Раковски, \"Тракия\", \"Родопи\", \"Димитър Македонски\", \"Хан Аспарух\".Обстановката започва да се нормализира, обясни кметът Мелемов. Той увери, че по-големите щети са възстановени, а предстои днес да бъдат почистени шахти, улици и пътища.\"Вчера се включиха екипи на Гражданска защита, доброволци, фирми, които помогнаха да се справим бързо\", посочи кметът.Затворен е все още пътя Смилян - Рудозем. Движението към Мадан е пренасочено през връх Средногорец.В землището на Катуница река Чая преля. Там е обявено временно бедствено положение. Такова е положението и в землището на град Садово, което също е заплашено от наводнение.В Пловдив от екипите на пожарната са отработени 51 сигнала за наводнения и паднали дървета. Около 18:33 часа на 28 юни е получен сигнал за скъсана дига на две места по течението на река Чая, между село Ягодово, община Родопи и село Катуница, община Садово. Залети са земеделски площи, опасност за населените места няма. Създадена е била организация за евакуация на жителите на къщите които са в близост до реката.Много земеделски земи са пострадали. Наводнението бе предизвикано от скъсаните диги. Залят е и общинският път. Има засилено полицейско присъствие, органите на реда следят да не се минава в района. През нощта не е валяло, но призори валежите започнали отново.Атанас Парпаров, който е собственик на част от наводнените земи, заяви пред bTV, че от 1200 декара залети са 800. Той не очаква държавата да му помогне, а културите му не са застраховани.Парпаров обвинява Басейнова дирекция, че са се отнесли нехайно. Коритото на река Чия било пълно с храсти и дървета, тъй като не е почиствано.Причината за това обаче била, че коритото на реката попада в Натура 2000, защото в района гнездят защитени видове птици.Метеорологичната обстановка ще се подобри към края на седмицата, силни валежи не се очакват. В цялата страна пожарникарите са откликнали на общо 146 сигнала за периода от 00:000 часа на 28 юни до 06:00 часа тази сутрин.На територията на цялата страна са подавани сигнали за наводнени подлези, улици, домове, дворове, паднали дървета и други.Най-много сигнали са получени за територията на столицата, област Пловдив и Бургас.Най-сложна в била обстановката в областите Пловдив, Бургас и Смолян.", "date": "2018.06.29", "title": "Смолян се възстановява от дъждовете"}
{"url": "https://news.bg/bulgaria/uchilishte-v-blagoevgrad-otkazva-da-zapisva-romi.html", "text": "Училище в Благоевград отказва да приема роми, информира bTV. Публикация в социалната мрежа Фейсбук на официалната страница Девето основно училище гласи, че деца от ромски произход не могат да бъдат записани в първи клас в училището.Директорката на учебното заведение обясни, че е написала това лично, за да избегне вторична сегрегация.В първи клас до този момент записани са 6 деца. Две от тях са от ромски произход, другите 4 са от жилищния квартал \"Ален мак\", където се намира и сградата на училището.\"Това е мярка против дискриминация и мярка против вторична сегрегация\", категорична е директорката.В профила на училището е публикувана и снимка, чийто текст гласи, че ще се приемат деца само от квартала, в който се намра учебното заведение.Жителите на ромския квартал в Благоевград обаче се чувстват дискриминирани. \"Всяко дете трябва да учи\", споделя възрастна циганка.Майките на деца от ромски произход изпитвали сериозни трудности да ги запишат в училищата в града. ", "date": "2018.06.29", "title": "Училище в Благоевград отказва да записва роми"}
{"url": "https://news.bg/int-politics/makron-satrudnichestvoto-v-es-za-migrantite-naddelya-nad-natsionalnite-interesi.html", "text": "Президентът на Франция Еманюел Макрон обяви, че постигнатото след ожесточена битка споразумение от лидерите на страните членки на ЕС по проблема с мигрантите е показало, че \"европейското сътрудничество\" е надделяло над националните интереси, съобщава \"Ройтерс\".\"След девет часа разговори беше постигнато споразумение. Европейското сътрудничество спечели днес\", обяви Макрон при напускането на разговорите, които започнаха в четвъртък вечерта и продължиха до зазоряване тази сутрин.\"Европа ще трябва да живее с миграционния натиск дълго време. Ние трябва да успеем да се изправим пред това предизвикателство, като в същото време се съобразяваме с нашите ценности\", настоя държавният глава на Франция.", "date": "2018.06.29", "title": "Макрон: Сътрудничеството в ЕС за мигрантите надделя над националните интереси"}
{"url": "https://news.bg/crime/prodalzhava-da-se-izdirva-43-godishna-zhena-ot-omurtag-zhiveeshta-v-sofiya.html", "text": "От Столичната полиция съобщиха, че продължава да се издирва 43-годишната Цветелина Радославова Георгиева от Омуртаг, с последен адрес в софийския ж.к. \"Младост 1\".На 15 юни сутринта жената е напуснала дома си и оттогава е в неизвестност.Цветелина Георгиева е висока около 170 см, с дълга, руса коса и кафяви очи. Била е облечена в сини дънки, червена тениска, светлосиньо дънково яке и обута с еспадрили.Умоляват се всички, който имат информация за изчезналата жена, да се обадят на тел.112, 02/9828760, 02/9828731 или в най близкото районно управление на МВР.", "date": "2018.06.29", "title": "Продължава да се издирва 43-годишна жена от Омуртаг, живееща в София"}
{"url": "https://news.bg/politics/zaharieva-nezabavno-tryabva-da-sprem-nelegalnata-migratsiya.html", "text": "Няма как да постигнем напредък за бъдещето, няма как да се реформираме, за да бъдем по-бързи, ефективни и конкурентни, ако не затворим темата за миграцията и не намерим конкретни решения за този проблем.Това заяви вицепремиерът и министър на външните работи Екатерина Захариева в ефира на Нова.България, Кипър и Малта са държавите, които настояват за автоматична релокация. Захариева посочи, че има държави, които не искат да приемат подобен вариант.Външният министър призова, че незабавно трябва да спрем притока на незаконната миграция. Да опазим външните граници, иска тя. Захариева изрази съжаление, че ние вътрешно се ограждаме един с друг. До 2020 г. ФРОНТЕКС трябва да стане гранична полиция така, каквато е и нашата.\"До момента във ФРОНТЕКС са 1500 човека, има идея те да се увеличат двойно, но за да се осъществят намерения ни, са необходими и допълнителни средства за техника\", посочи Захариева.По думите й Италия е държавата, която настоява за повече пари и повече средства за Африка и Турция. Въпросните пари и проекти обаче трябва са свързани с проблема за бежанците и нелегалната миграция, отбеляза тя. Външният министър настоява за опазване на външните граници. Тя иска решение, с което по думите й \"не може да означава да влезеш, откъдето си поискаш и да отидеш в Швейцария\". Нелегалната миграция трябва да се спре, защото става въпрос за трафик на хора.\"Няма как Европа да отвори вратата си за всички мигранти\", акцентира тя.Според Захариева с държави като Либия, трябва да се сключат споразумения като това с Турция. Тези държави да поемат тежестта с пари, с които мигрантите да се държат там, докато не бъдат върнати в държавите, в които живеят.Вицепремиерът даде пример, че ако някой е бежанец, който бяга от война и се опитва да си спаси живота, не си избира къде да живее. Ако решим проблема с бежанците, ние ще решим проблема с незаконния трафик. По данни сме спасили 650 000 живота, а 140 000 са били загубени. Захарива оцени Българското председателство на съвета на ЕС като изключително успешно и изключително позитивно. За 6 месеца страната ни като представител на Европредседателството на съвета на ЕС успя да убеди всички държави, че темата за миграцията е много важна, констатира тя.Външният министър изрази възхищението си, че е надделял общият разум и отговорността, а егоизмът е останал на заден план, защото лидерите са успели да се разберат и да постигнат съгласие по темата за миграцията.Това, което се очаква да случи днес е, че ще се проведе среща с държавите, които са членове на ERM-2. Няма как да станем член на Еврозоната, ако не сме готови за нея. Изпълнили сме критериите за чакалнята на Еврозоната, уверри Захариева.", "date": "2018.06.29", "title": "Захариева: Незабавно трябва да спрем нелегалната миграция"}
{"url": "https://news.bg/politics/kabinetat-borisov-3-otselya.html", "text": "Третият кабинет на Бойко Борисов оцеля при втория вот на недоверие, внесен от БСП. За събарянето на властта бяха 104, 131 запазиха правителството. Вотът е неуспешен, обяви парламентарният шеф. Срещу управлението бяха БСП и ДПС.За да успее вотът на недоверие и да свали правителството са необходими 121 гласа.Социалистът Антон Кутев поиска в зала да дойде премиерът Бойко Борисов. Не е нормална тази работа, оплака се той, защото на мястото на част от министрите в зала дойдоха заместниците им. Председателят на НС Цвета Караянчева обеща да се свърже с министър-председателя.Популизмът е най-голямата заплаха за националната сигурност, заяви Цветан Цветанов на процедурата по отрицателен вот. Държавният департамент ни издигал в оценката си за сигурността. По мнението му смехотворно било червените да искат да събарят властта точно по темата сигурност. БСП не може да е алтернатива, отсече Цветанов.Вотът на недоверие беше по темата сигурност, като , през състоянието на системата МВР до техническото състояние на въоръжението в българската армия. Вотът беше внесен на 20 юни, след инцидента с хеликоптер, при който загинаха двама пилоти, а трети беше тежко ранен.БСП предварително обяви, че няма да търси подкрепа от други парламентарни групи. ДПС даде принципна подкрепа, а \"Воля\" заяви, че очакват да чуят мотивите и аргументите.Точно  - продължиха дебатите по  на извънредното заседание във вторник. Рекорд за най-кратък дебат постигнаха депутатите, след като нямаше желаещи да се изказват.По време на дебатите изказване направи лидерът на депутатите от ДПС Мустафа Карадайъ, а повечето от депутатите на \"Воля\" не присъстваха в зала, тъй като бяха заети със . Вчера лидерът на \"Воля\" Веселин Марешки определи мотивите на БСП като смешни.Дебатът беше пренесен след това в кулоарите на парламента, където и БСП, и ГЕРБ дадоха трибунки. Социалистите констатираха, че  и Бойко Борисов. , че престъпността в страната се овладява.Първият вот на недоверие беше  и беше мотивиран с провала на правителството с борбата с корупцията. Тогава ДПС, въпреки първоначалната заявка, не участваха отново във внасянето му.И тогава, както и при настоящия вот,  в пленарна зала както по време на дебатите, така и по време на гласуването.", "date": "2018.06.29", "title": "Кабинетът Борисов 3 оцеля"}
{"url": "https://news.bg/int-politics/polsha-pak-nastoya-germaniya-da-i-izplati-obezshtetenie-za-vtorata-svetovna-voyna.html", "text": "Лидерът на управляващата партия в Полша Ярослав Качински отново настоя Германия да плати на Полша обезщетение за Втората световна война, съобщава \"Ройтерс\".\"Това е полско-германски въпрос. Имам предвид, че Германия е тази, която нахлу в Полша, избивайки милиони хора, унищожавайки материални блага и ние трябва да бъдем компенсирани за това\", подчерта Качински в интервю за държавното радио, след като прекара в болница няколко седмици.Качински също така е посочил, че отношенията между Полша и САЩ са пострадали заради полското законодателство, което заплашваше със затвор хората, които хвърлят вина върху Полша за съучастие в нацистките престъпления срещу евреите.Законодателството беше смекчено по-рано тази седмица след месеци на преговори с Израел.", "date": "2018.06.29", "title": "Полша пак настоя Германия да ѝ изплати обезщетение за Втората световна война"}
{"url": "https://news.bg/bulgaria/svlachishte-blokira-patya-teteven-yablanitsa.html", "text": "Свлачище блокира пътя Тетевен - Ябланица. Движението е ограничено в района на село Гложене. Заради метеорологичните условия има свличане на земни маси и камъни.От Агенция \"Пътна инфраструктура\" призовават шофьорите да се движат с повишено внимание и съобразена скорост. Обходният маршрут е Тетевен, квартал \"Полатен\" - Голям Извор - Ябланица и обратно.Заради свличане на земни маси и наводняване на пътното платно е ограничено движението по път III-3009 Правец - Етрополе. Движението по пътя се извършва в едната лента.Временно движението е в една лента и по път II-16 Мездра - Своге в района на Лакатник поради опасно наклонено дърво над пътното платно.", "date": "2018.06.29", "title": "Свлачище блокира пътя Тетевен - Ябланица"}
{"url": "https://news.bg/int-politics/tramp-imal-golemi-nadezhdi-za-sreshtata-si-s-putin.html", "text": "Президентът на САЩ Доналд Тръмп имал големи надежди за предстоящата среща с руския си колега Владимир Путин, насрочена за 16 юли във финландската столица Хелзинки.Според говорителя на Държавния департамент американският държавен глава смята, че срещата между двамата може да помогне за подобряване на световния мир и сигурност, съобщава ТАСС.\"Президентът се надява, че срещата може да помогне за намаляване на напрежението и да доведе до конструктивна ангажираност, която подобрява мира и сигурността по света\", коментира говорителката.Тя също така подчертала, че Тръмп желае да намали напрежението в двустранните отношения между двете сили и иска да създаде конструктивен диалог и сътрудничество между Вашингтон и Москва.Представителят на Държавния департамент също така отбелязала, че Тръмп \"смята, че по-добри отношения с Русия ще бъдат полезни както за Америка, така и за Русия\", като подчерта, че \"приоритетът на президента е да защити американския народ и американските интереси, включително тези на нашите съюзници и партньори\".", "date": "2018.06.29", "title": "Тръмп имал големи надежди за срещата си с Путин"}
{"url": "https://news.bg/int-politics/italiya-blokira-obshtata-deklaratsiya-na-sreshtata-na-es.html", "text": "Участниците в срещата на ЕС на високо равнище не успяха да приемат обща декларация, предаде Дойче веле.Проектът за документ, в който се акцентираше на търговската и отбранителната политика, е бил блокиран от Италия заради различия в позициите по миграционната политика.Заради липсата на общо изявление планираната пресконференция на председателите на Европейския съвет и на Европейската комисия е отложена за утре.Същевременно Италия, Испания, Малта, Холандия и Франция съставиха чернова за обща позиция на участниците в срещата по миграционната политика.По-рано италианският премиер Джузепе Конте коментира, че страните от общността нееднократно са изразили солидарност с позицията на Италия по миграцията. По думите му, Рим очаква думите да бъдат последвани от действия.Лидерите на ЕС заседаваха през цялата нощ по темата за бежанците. ", "date": "2018.06.29", "title": "Италия блокира общата декларация на срещата на ЕС"}
{"url": "https://news.bg/weather/hladno-i-dazhdovno-6-oblasti-sa-s-oranzhev-kod-17-s-zhalt.html", "text": "Днес се очаква хладно време със значителна облачност над цялата страна, като в източните райони има вероятност слънцето временно да си пробива път през облаците. Валежите продължават, но се очаква да намаляват по количество.Обстановката в югоизточните райони постепенно ще се нормализира, но все още е в сила оранжев код за някои области западната част на страната.В Добруджа и в централните райони на Северна България в следобедните часове се очакват гръмотевични бури.Оранжев код за обилни валежи е в сила за областите Монтана, Враца, Ловеч, Пазарджик, София и София-град.Жълт код за валежи и гръмотевични бури е обявен за областите Габрово, Велико Търново, Русе, Търговище, Силистра, Разград, Шумен, Добрич и Варна. В още осем области има жълт код за валежи: Видин, Плевен, Пловдив, Кърджали, Смолян, Благоевград, Кюстендил, Перник.Вятърът ще бъде слаб до умерен, посоката му ще бъде от запад и северозапад.Максималните температури ще бъдат в интервала 20-25 градуса. Нощните температури са между 14 и 19 градуса.", "date": "2018.06.29", "title": "Хладно и дъждовно, 6 области са с оранжев код, 17 с жълт"}
{"url": "https://news.bg/politics/ninova-gleda-seira-na-vlastta.html", "text": "Хората с увреждания сме всички ние, нека не почиваме през август. Това заяви червеният Крум Зарков по време на дебатите за отмяна на лятната ваканция на законотворците. Левицата иска да няма почивка за НС, за да се приемат важните закони за майките на деца с увреждания. Според Антон Кутев парламентът много закъснял със законодателния процес за хората с увреждания. Смисъл да се работи през август има, защото за хората с увреждания е болка, посочи червеният депутат.След дълги дебати депутатите решиха да почиват. За работата през август бяха 70, 12 против и 101 въздържал се.По-рано социалистът Михаил Христов поиска дебат по темата. От ГЕРБ обясниха, че осъзнавали важността на проблема на хората с увреждания. Трябвало да се смени изцяло системата за социално подпомагане на хората с увреждания, защото тя не отговаряла на нуждите им. Управляващите искали да се постигне устойчив закон. Решавайте проблемите, призова Ирена Анастасова от БСП, която посочи, че проблемите на тези деца били тежки.Соцлидерът Корнелия Нинова също взе думата. Седя и ви гледам чудото и сеира, сподели тя. 279 натискания имали управляващите, за да лишат онкоболните от лекарства миналата година. След обаждане на премиера си променили вота. Затова и тя заключи, че те си гласуват, без да мислят.От чие име говорите, попита лидерът на червените. Тя прочете писмо на майките до левицата, в което те заявяват, че подкрепят идеята законодателят да не почива през август. Нинова посочи, че столетницата е готова да припознае и внесе закона на Мая Манолова. Поне веднъж бъдете откровени, призова тя.На една столетна партия не й отива да подскача, защото може да получи инфаркт. Това заяви Тома Биков от ГЕРБ. Според него левицата била дементно болна. Виждам ви като лобисти, включи се и Вежди Рашидов. Цял ден си правите ПиАр, ядоса се той. Проблемът се решава с властови ресурс и разумно.Как си позволявате с болките на хората да правите политика, не ви ли е срам, заяви герберът. Всяко кихване е повод да искате оставка, подчерта Рашидов. Не съм зъл, обясни и Александър Ненков от ГЕРБ. Темата е много чувствителна, посочи депутатът.", "date": "2018.06.29", "title": "Нинова гледа сеира на властта"}
{"url": "https://news.bg/int-politics/salvini-ochakva-konkretni-angazhimenti-ot-es-po-sdelkata-za-migrantite.html", "text": "Вътрешният министър на Италия Матео Салвини обяви, че иска да види конкретни ангажименти от Европейския съюз по въпросите на миграцията, след като лидерите на страните членки на ЕС обещаха в постигнатото споразумение след срещата в Брюксел да укрепят външните граници на Общността и да проучат възможностите за създаването на нови мигрантски центрове в рамките на ЕС, съобщава \"Ройтерс\".\"Нека видим конкретните ангажименти\", посочи в интервю за местно радио Салвини, който оглавява антиимиграционната партия \"Лига\", която е част от новата управляваща коалиция с Движение \"Пет звезди\", които са отявлени евроскептици.В сложно изявление, за да задоволят разнопосочните възгледи, лидерите на ЕС се съгласиха да създадат съвместни центрове за обработка на молби за убежище и да ограничат движението на мигранти в рамкита на Общността, но дадоха да се разбере, че практически всички техни обещания ще бъдат изпълнявани на \"доброволна основа\" от страните членки.", "date": "2018.06.29", "title": "Салвини очаква конкретни ангажименти от ЕС по сделката за мигрантите"}
{"url": "https://news.bg/health/zdravnite-emigranti-otnovo-sa-pred-mz.html", "text": "Белодробно болни, нуждаещи се от трансплантация, отново се събраха на протест пред Министерство на здравеопазването. Както преди месец и сега те носеха транспаранти с надпис \"здравен емигрант\".Припомняме преди месец пациентите, за които от повече от година няма трансплантации и имат отказ да бъдат приети в клиниката във Виена отново протестираха пред здравното министерство. Причината тогава бе липсата на договор с международната организация \"Евротрансплант\". Междувременно стана ясно, че изпълнителният директор на Агенцията по трансплантации д-р Мариана Симеонова е подала оставка. Пред news.bg Тодор Мангъров, председател на Асоциация по пулмонална хипертония коментира, че ако бъде приета оставката на д-р Мариана Сименова разговорите с други европейски клиники, освен тази във Виена, започват отначало.\"Всъщност ние се събираме един месец по-късно, за да разберем какво се промени. Според нас абсолютно субективно нищо не се е променило, но е възможно да има някакви преговори или резултат който ние не знаем\", заяви Мангъров. В деловодството на здравно министерство пациентската организация е входирала и въпрос към министъра - кой е човекът, който отговаря за сключването на договора с \"Евротрансплант\" и работи ли се по изключително тегавата тема за липсата на белодробни трансплантации.Кога реално български пациент ще бъде включен в европейска листа на чакащите трансплантация. \"Д-р Симеонова е лично ангажирана с каузата на пациентите, на които им е необходима трансплантация. Доказал се специалист\", посочи още Мангъров.По думите му именно благодарение на нейните усилия през последните няколко години сме имали осем успешни трансплантации на български пациенти в клиника във Виена. \"В момента липсата на тези трансплантации е довела до там, че д-р Симеонова провежда разговори с други клиники. Ако бъде приета оставката на д-р Симеонова тези разговори приключват. Процесът ще започне отначало. Това няма да е добре за пациенти\", каза още Мангъров.", "date": "2018.06.29", "title": "\"Здравните емигранти\" отново са пред МЗ"}
{"url": "https://news.bg/int-politics/yuzhna-koreya-dala-usd10-mlrd-za-nova-voenna-baza-na-sasht-kray-seul-pohvaliha-gi.html", "text": "Командващият армията на САЩ в Южна Корея, генерал Винсент Брукс похвали страната, че е поела почти всички разходи за изграждането на най-голямата американска военна база извън пределите на САЩ, в реч при официалното откриване на новото ѝ седалище в Пьонгтик, съобщава \"Ройтерс\".\"Това е проект, който струваше почти 10,8 милиарда долара и се изгражда над 10 години, а инвестициите на Република Корея бяха над 90% от средствата. За тези 90 процента, Съединените щати остават с вас 100 процента\", обясни Брукс в базата, която е на около 65 километра южно от Сеул.Доналд Тръмп многократно коментира, че Сеул трябва да поеме повечето от разходите, необходими за поддържането на около 28 500 американски военни в Южна Корея. След срещата със севернокорейския лидер Ким Чен-ун в Сингапур на 12 юни Тръмп изненадващо обяви, че САЩ ще спрат съвместните военни тренировки с Южна Корея, заявявайки, че те са \"много скъпи\" и се плащат най-вече от Вашингтон.Двете страни понастоящем обсъждат начините за споделяне на разходите за запазване на американските войски в Южна Корея от 2019 г. Съществуващото споразумение, подписано през 2014 г. и изтичащо в края на 2018 г., изисква от Сеул да плати около 856.6 милиона долара тази година.Предишното седалище на армията на САЩ в Южна Корея (USFK) е разположено в сърцето на Сеул още от войната през 1950-53 г., който приключи с прекратяване на огъня, но не и с мирен договор.Брукс допълва, че съвместното командване на САЩ и Южна Корея (CFC) ще остане в Сеул и ще се премести в министерство на отбраната на Южна Корея, Брукс е командващ както на USFK, така и на CFC. Старата база на USFK в Сеул ще бъде превърната в обществен парк.Базата в Пьонгтик \"Камп Хъмфрис\", е най-голямата международна американска база в света и е с площ 14,7 милиона квадратни метра. Тя е и най-голямата по отношение на персонала. Към 30 април в базата има 19,904 щатни служители на САЩ, според USFK, което се очаква те да достигнат 27 702 до края на 2021 г.Проектът за преместване, иницииран през 2004 г., първоначално има за цел да рационализира и включи около 40 американски бази в Южна Корея в Пьонгтик и южния град Даегу до 2008 г.Южнокорейският президент Мун Дже-ин също хвали новата база, коментирайки, че това са последните стъпки към премахване на ядреното оръжие на Корейския полуостров, което е възможно единствено поради възпиращото действие на съюза между САЩ и Южна Корея и усилията на съюзниците да ангажират Северна Корея дипломатически.", "date": "2018.06.29", "title": "Южна Корея дала $10 млрд. за нова военна база на САЩ край Сеул, похвалиха ги"}
{"url": "https://news.bg/society/opasnost-ot-srutishta-i-svlachishte-po-patishtata-v-planinite.html", "text": "Шофьорите, на които им предстои пътуване през дефилетата и републиканската пътна мрежа в планинските райони, да карат внимателно и с повишено внимание, съобщава АПИ.На много места заради преовлажняване на почвата от падналите дъждове има опасност от срутища и свличане на земна маса. Във всички областни пътни управления има дежурни аврийни екипи, които да възстановят проходимостта на пътищата в максимално кратък срок.В област Смолян пътната обстановка постепенно се нормализира. Предприемат се действия за укрепване на свличането по третокласния път при Смилян, където движението в момента е в една лента.Разчиства се и пътя при село Момчиловци. От вчера следобед поради възникнало свлачище е ограничено движението по път III-8631 Момчиловци - Лъки. Обходният маршрут е през Момчиловци - Соколовци - проход \"Рожен\" - Лъки и обратно.Поради срутване на скални маси в една лента е движението по път II-86 Бачково - Нареченски бани.Временно движението по третокласния път ІІІ-358 Тетевен - Ябланица, в района на Гложене, е ограничено поради свличане на земни маси и камъни. Обходният маршрут е през Тетевен, кв. \"Полатен\" - Голям Извор - Ябланица и обратно.Пътуването по път III-3009 Правец - Етрополе е в една лента поради свличане на земна маса и наводняване на пътното платно.Шофьорите трябва да карат с повишено внимание и по път II-82 София - Самоков заради свличане на земна маса и стесняване на една от лентите за движение.Всички граждани и транспортни фирми могат да получават информация за актуалната пътна обстановка на републиканската мрежа от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.29", "title": "Опасност от срутища и свлачище по пътищата в планините"}
{"url": "https://news.bg/regions/voda-zalya-hilyadi-dekari-v-obshtina-sadovo.html", "text": "Река Чая е скъсала дигите, излязла от коритото си и е заляла хиляди декари земеделска земя в община Садово. Нанесени са големи щетите на местните земеделски производители. \"Река Чая излезе от коритото и преля над дигите по данни на нашите специалисти, ще направим оглед с дрон, за да видим дали няма скъсани диги\", коментира пред БНТ Снежина Динева, изпълнителен директор на \"Напоителни системи\" АД.В общината е обявено частичното бедствено положение, паднали са 120 литра дъжд на квадратен метър на връх Рожен, което е вдигнало нивото на реката. Най-сериозно е положението в района между село Катуница и град Садово. Пътят там също е залят и затворен за движение, както и Катуница-Асеновград. \"Трети път ни давите за 20 години не ви или е срам, трети път фалит. Защо излезна над дигите, защото 200 метра по-надолу имате тапа над 30 дървета бряг-бряг\", коментира земеделският производител Васил Илиев.Според Снежина Динева, през април миналата година е правена корекция на дигата и към настоящия момент няма проблеми, удържа и е стабилна. \"Най-вероятно ако има разлив ще е на друго място\", добави тя.\"Щетите са огромни за нас, само преди 3 дни засях 9 дка моркови само за тях разходите са 3500 лв., там имам пипер, царевица, всичко плува под вода\", допълва пострадалият производител Георги Чолаков. \"Когато трябва да прибират готовата продукция, те са залети от несвършената работа на някои\" смята кметът на Садово Димитър Здравков.В северозападна България, приливната вълна е заляла квартал в град Роман. Пострадали няма, но са нанесени много щети, съобщава БТВ.Тази сутрин улици на града, къщи и мазета са наводнен, след като река Малки Искър е излязла от коритото си. Обявено е бедствено положение и хората са евакуирани от домовете. Жители се притесняват, че е изпуснат язовир.Причината е голямото количество дъжд, а не язовир, коментира главен комисар Николай Николов, който е в града.", "date": "2018.06.29", "title": "Вода заля хиляди декари в община Садово"}
{"url": "https://news.bg/politics/borisov-obyasnyaval-i-geografiyata-na-kolegite-v-bryuksel.html", "text": "Продължителни и тежки са били преговорите в Брюксел за решаване на проблема с мигрантите, сподели премиерът Бойко Борисов пред журналисти в европейската столица.До 6 сутринта българско време продължили обсъжданията, посочи Борисов. Разочарован съм от начин, по който се получават нещата - срещи на посланици, работни групи, МВР, ДАНС, изтъкна Борисов и обясни, че целта тогава е била специалистите с всички детайли, зачитайки и женевски конвенции и морско право и всички до сега приети от съвета конвенции, да се подготвят и внесат.Сега всичко започвало отначало от премиерите.\"Всичко, което е правено от всички тези органи легитимни, всичко това сега се затваря и започваме отначало от премиерите\", негодува Борисов и добави, че все пак всички премиери са с различна професия.\"И започваме от А до Я наново да пишем, да предлагаме неща\", ядоса се премиерът.Той обаче изтъкна, че е доволен, тъй като се предлагат неща, които България отдавна е предлагала.\"Не случайно в заключението е написано, че се отчитат успехите на България, отчита се огромната работа, която е свършена и на практика накрая приехме нещо, които ние сме го предложили много отдавана\", похвали се министър-председателят.В това отношение съм доволен, но не разбирам защо е необходимо при липсата на криза, с такъв огромен драматизъм, до 6 часа сутринта да се разисква, сподели Борисов.Всичките ни изводи били потвърдени, обясни Бойко Борисов. Първо повече пари и още повече засилваме работата по външните граници - това е решено на високо ниво.\"Подразни ме, че всички говорят вече само за Италия, Испания и Гърция, тъй като България си е свършила работата, вярно дават ни за пример, но няколко пъти обяснявах на колегите да учат география първо, да знаят, че и ние сме на море и имаме сухопътна граница с Турция\", отбеляза премиерът.За сметка на това и вторият транш за Турция се приел, защото споразумението с Турция работи, заяви Борисов.При вторичното разпределение между държавите членки - ключовата дума е доброволно, поясни Бойко Борисов.Може би сега Тръмп трябва да е в погледите на критиците, не аз, захапа Борисов. В САЩ, където без закон, без съд, който е нелегален на границата не може да остане. Премиерът обаче предположи, че на критиците не им стиска да се занимават с американския президент и затова са подхванали него.", "date": "2018.06.29", "title": "Борисов обяснявал и географията на колегите в Брюксел"}
{"url": "https://news.bg/politics/dragomir-stoynev-ochakva-razpad-v-sektor-sigurnost.html", "text": "Днешното гласуване за вота на недоверие показва, че за съжаление системата в сектор Сигурност ще продължи да се разпада. Това обяви пред медиите червеният депутат Драгомир Стойнев. Този модел на управление доведе до там, че отне най-ценното на българските граждани, именно сигурността, подчерта той.Системата за сигурност вече се търгува, притеснен е социалистът, след като  към правителството, който беше именно по темата сигурност.Управляващото мнозинство, вече с явната подкрепа на господин Марешки, бодро застават зад правителството и тази система на разпад в сигурността ще продължи, заяви Стойнев. Явно държавността се продава, по думите му.Левицата смята, че вътрешният министър е неадекватен. Иначе кабинетът давал много теми за вотове и въпрос на време било да се подготви трети опит за събаряне.Драгомир Стойнев е изумен от липсата на защита от страна на управляващите при дебатите и тълкува мълчанието на управляващите като срам от действията им в сектор.", "date": "2018.06.29", "title": "Драгомир Стойнев очаква разпад в сектор Сигурност"}
{"url": "https://news.bg/int-politics/irak-obesi-12-zatvornitsi-sled-kato-premierat-nastoya-da-se-barza-s-ekzekutsiite.html", "text": "От кабинета на премиера на Ирак Хайдер ал Абади обявиха, че властите са екзекутирали 12 затворници, осъдени по обвинения в тероризъм. Това става след препоръката на премиера за ускоряване на екзекуциите, съобщава \"Асошиейтед прес\".Кабинетът на Абади обяви днес, че осъдените са били обесени вчера, след като са изчерпали всички възможности да обжалват присъдите си. Министерството на правосъдието публикува снимка на екзекуцията.Абади е изправен пред въпроси, свързани със сигурността в страната, след като по-рано тази седмица бяха открити телата на осем полицаи и членове проправителствена шиитска милиция в канавката на магистрала северно от столицата Багдад. Осемте мъже се смята, че са били отвлечени от екстремисти от ДАЕШ (\"Ислямска държава\") по-рано този месец.Абади призова президента на Ирак Фуад Масум незабавно да подпише укази за умъртвяването на всички осъдени на смърт за тероризъм.", "date": "2018.06.29", "title": "Ирак обеси 12 затворници, след като премиерът настоя да се бърза с екзекуциите"}
{"url": "https://news.bg/world/bryuksel-okonchatelno-prie-reshenie-za-sastava-na-ep-sled-brekzit.html", "text": "Европейският съвет прие решение за състава на Европейския парламент. Решението определя броя на представителите на всяка държава, които ще бъдат избрани през следващата година на изборите за Европейски парламент за мандата 2019-2024 г.Решението предвижда намаляване и преразпределение на местата в Европейския парламент след решението на Великобритания да напусне ЕС. Новият състав на законодателния орган ще бъде намален от 751 на 705 депутати.73 места се освобождават заради Брекзит. 27 места ще бъдат преразпределени, за да се отрази методът на дегресивна пропорционалност.Те ще бъдат разпределени съответно: Франция (+5), Испания (+5), Италия (+3), Холандия (+3), Ирландия (+2), Швеция (+1), Австрия (+1), Дания (+1), Финландия (+1), Словакия (+1), Хърватия (+1), Естония (+1), Полша (+1) и Румъния (+1). Нито една страна членка няма да изгуби места.Според Договора на ЕС съставът на европарламента не може да надвишава 751 депутати, включително с председателя на законодателния орган. Минималният праг е 6 евродепутати на страна членка, а максималният - 96 места.", "date": "2018.06.29", "title": "Брюксел окончателно прие решение за състава на ЕП след Брекзит"}
{"url": "https://news.bg/crime/osadiha-zemedelets-otgledal-marihuana-za-blizo-300-hil-lv.html", "text": "Окръжна прокуратура - Велико Търново осъди на три години лишаване от свобода с три години изпитателен срок, мъж за държане на наркотици в особенно големи размери.На 9 ноември 2017 г., в с. Джулюница, общ. Лясковец, без разрешително по Закона за контрол на наркотичните вещества и прекурсорите, Б.К. държал 48604 грама коноп-марихуана на стойност 291 624 лв. с цел разпространение.Обвиняемият решил покрай селско-стопанска дейност да отглежда и марихуана. Конопените растения засажда в местности между няколко села, като ги поливал и торял, а впоследствие - прибирал и сушил. Готовата марихуана държал в дома си в с. Джулюница.В няколко случая през 2017 г. той давал на друго лице различни количества от нея за продажба, а после получавал парите от реализацията й. По получен оперативен сигнал на 9 ноември 2017г. е претърсено жилището на обвиняемия, при което е намерен наркотика.Споразумението има последици на влязла в сила присъда.", "date": "2018.06.29", "title": "Осъдиха земеделец, отгледал марихуана за близо 300 хил. лв."}
{"url": "https://news.bg/crime/ostavyat-v-aresta-turski-shofyor-opital-de-prekara-14-migranti-prez-granitsata.html", "text": "По искане на Районната прокуратура в Силистра съдът оставя в ареста турски шофьор, направил опит да преведе през границата 14 мигранти.На 24 юни на ГКПП - Силистра - Остров шосе, в ремарке на ТИР, управляван от турския шофьор Х.Й., са открити, иракчани и иранци, сред които и непълнолетно момиче. Срещу тях са образувани бързи производства и до началото на съдебното производство те ще останат в бежански лагер.Определението, с което Силистренският районен съд е наложил най-тежката мярка за процесуална принуда, а именно задържане под стража на турския шофьор, подлежи на обжалване пред Силистренския окръжен съд.", "date": "2018.06.29", "title": "Оставят в ареста турски шофьор, опитал де прекара 14 мигранти през границата"}
{"url": "https://news.bg/regions/obstanovkata-v-stranata-se-uspokoyava.html", "text": "Метеорологичните обстановка в страната сега е по-спокойна в сравнение със сутринта. Няма бедстващи хора или такива, които са с непосредствена опасност за живота. Това обяви главен комисар Николай Николов от ГД \"Пожарна безопасност и защита на населението\" по време на редовния месечен брифинг в МВР.Николов припомни, че ситуацията в последните дни в страната много се е усложнила, но готовността е на целия личен състав да реагира при нужда от оперативна дейност.Главен комисар Николов подчерта, че са нужни незабавни, превантивни и осигурителни мерки. Всички критични участъци се наблюдават, а техниката за извънредни ситуации е готова за действие.Към настоящия момент 243 са проведените операции. Извършени са отводнявания на мазета и подлези, охраняват се мостове, подлези и критични участъци, където има забраната за достъп до тях. На територията на няколко общини е обявено бедственото положение.В девет от случаите се е наложило служители да изведат предимно възрастни хора от домовете им, които вече са били залети. \"Пряка опасност за живота им не е имало, но не бихме могли да ги оставим в наводнените им домове, обясни той.Все още остава усложнената обстановката около река Малък Искър. Предупредени са областите Враца и Монтана за предприемане на необходимите превантивни мерки.Последният случай е от преди половин час в Роман, каза още главен комисар Николов. Ако сме могли досега да направим нещо по отношение на превенцията, то е само да организираме мониторинг, обясни той.", "date": "2018.06.29", "title": "Обстановката в страната се успокоява"}
{"url": "https://news.bg/world/britanska-kompaniya-sklyuchi-dogovor-s-avstraliya-za-devet-fregati-za-usd26-mlrd.html", "text": "Британската компания BAE Systems спечели поръчка за строителство на девет нови фрегати за ВМС на Австралия за 26 милиарда долара, обяви австралийското правителство, цитирано от АП.Клас 26 \"Глобален боен кораб\" на компанията ще замени осем фрегати клас \"Анзак\", които са на въоръжение от 1996 г.Новите кораби ще бъдат построени от австралийската държавна компания ASC Shipbuilding в южния град Аделаида и ще бъдат клас \"Хънтър\". ВМС ще започнат да получават от новите фрегати от края на следващото десетилетие.Премиерът Малкълм Търнбул обяви, че програмата ще помогне за откриването на 15 000 работни места.BAE участва в обществената поръчка за фрегата с италианската компания Fincantieri и испанската Navantia.", "date": "2018.06.29", "title": "Британска компания сключи договор с Австралия за девет фрегати за $26 млрд. "}
{"url": "https://news.bg/energy/ek-ne-pregovarya-predi-moskva-da-izpalni-iziskvaniyata.html", "text": "ЕК не е започнала разговори с Русия и няма да започне такива преговори преди да са изпълнили изискванията, които сме поставили. Това заяви еврокомисарят за климат и енергетика Мигел Ариас Канете по време на петата среща на групата на високо равнище за междусистемно свързване в Централна и Югоизточна Европа CESEC по повод исканията на германския канцлер Ангела Меркел доставките на руски газ през Украйна да не спират.\"Украйна не бива да премине байпас, не бива да бъде заобикаляна. България остава важна държава за пренос на газ през Украйна. През Северен поток не може да се премине без да се минава през Украйна, но в близките години ние трябва да сме сигурни, че няма да има проблеми с Украйна\", изтъкна комисар Канете. Той коментира и изграждането на газовия хъб Балкан, като изтъкна, че тази инициатива на България е напълно подкрепяна от ЕК. Канете каза още, че ще има работна среща още днес. \"Ние подкрепяме тази инициатива до момента, в който този хъб, стане средище за ликвидна търговия - да може природния газ да се търгува свободно в този регион и да се осигури платформа за активна търговия в региона\", заяви още Канете.По време на пресконференцията министър Теменужка Петкова отбеляза, че днешното събитие е знаково - последното ключово събитие от календара на българското председателство в сектор енергетика.\"Именно тук в тази зала преди няколко години се роди идеята за създаване на инициативата CESEC\", припомни Петкова и изтъкна разширяването й в областта на секторите електроенергетика, енергийна ефективност и възобновяеми енергийни източници. На въпрос предвид обжалванията дали е реалистичен срокът, който правителството си е поставил за пускането в търговска експлоатация на проекта до края на 2020 г. министър Петкова заяви:\"Днес всички станахме свидетели на ясната воля и на българското правителство и на гръцкото правителство, че този проект е в своята необратима фаза\". Тя благодари за конструктивния диалог както на гръцката страна, така и на представителите на ЕК. Министър Петкова заяви, че по време на българското председателство са приключени досиетата по отношение на директивата за възобновяеми енергийни източници, регламента за управление и директивата за енергийна ефективност.Комисар Канете изтъкна, че целта на ЕС да се укрепи съществуващата инфраструктура в региона на CESEC и да се осигури преход към нов вид енергия. Той отбеляза, че в момента сме на последната права и действаме много бързо. \"Аз като комисар подкрепяме изцяло тези проекти. Тези проекти отговарят изцяло на изискванията на европейското законодателство\", коментира еврокомисар Канете във връзка с изграждането на интерконекторите между Гърция и България.Министър Петкова отново подчерта, че проекта за интерконектора с Гърция е в необратима фаза. \"Няма как тези обжалвания да станат причина проектът да не бъде въведен\", коментира тяКомисар Канете коментира и изпълнението на газопровода TAP. По думите му той се движи изцяло в рамките на сроковете, които са предвидени. \"Няма никакви колебания по отношение на изпълнението\", увери още той.", "date": "2018.06.29", "title": "ЕК не преговаря преди Москва да изпълни изискванията"}
{"url": "https://news.bg/energy/prirodniyat-gaz-poskapva-s-10-81.html", "text": "Комисията за енергийно и водно регулиране утвърди цената на природния газ за третото тримесечие на 2018 г., съобщиха от КЕВР. Тя е с 10,81 % по-висока от досегашната цена за ІІ-то тримесечие на 2018 г. \"Булгаргаз\" ЕАД продава природен газ на крайните снабдители и на клиенти за 400,95 лв./1000 куб. м. или 37,79 лв./MWh (без акциз и ДДС).Решението е във връзка с подаденото от \"Булгаргаз\" ЕАД заявление за утвърждаване на цени за IІІ-то тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа.Цената е определена въз основа на представените данни и документи и след направени изчисления съгласно прилагания ценови модел.В съобщението пише, че от \"Булгаргаз\" са поискали увеличение от 18,05 %. Анализът в доклада на работната група въз основа на данните и отчетната информация за 2017 г. и 2018 г. показва, че е обосновано да бъде направена отрицателна корекция в размер на 13 млн. лв. надвзет приход от страна на \"Булгаргаз\" ЕАД през 2017 г. Коригиран е и заложения от газовото дружество параметър за калоричност на природния газ през ІІІ-то тримесечие, пишат от КЕВР.В утвърдената от КЕВР цена на природния газ от 400,95 лв./1000 куб. м. са включени компонента за услугата \"обществена доставка\". Тя е в размер на 7,11 лв./1000 куб.м. Включена е и компонентата \"задължение към обществото\" от 1,37 лв./1000куб.м.Тя покрива разходите на \"Булгаргаз\" ЕАД за съхранение на количества природен газ в газохранилището в Чирен в изпълнение на задължения по Плана за действие при извънредни ситуации съгласно Регламент на ЕС № 994/2010.В утвърдената цена не са включени цени за достъп и пренос през газопреносната мрежа. Те се заплащат от клиентите на крайните снабдители.От КЕВР се мотивират с условията на действащия договор между \"Булгаргаз\" ЕАД и \"Газпром\" и движението на цената на петрола и на алтернативните на природния газ горива на световните пазари през последните 9 месеца, прогнозните количества, както и промените в курса на щатския долар спрямо лева.Решението на КЕВР за утвърждаване на цената на природния газ за ІІІ-то тримесечие на 2018 г. ще бъде публикувано на интернет страницата на регулатора.Очаква се в неделя да бъде утвърдена цената на тока и на парното, които влизат в сила от 1 юли.", "date": "2018.06.29", "title": "Природният газ поскъпва с 10.81%"}
{"url": "https://news.bg/bulgaria/kzk-preporacha-registar-na-sobstvenitsite-na-medii.html", "text": "Комисията за защита на конкуренцията предлага да се създаде регистър, съдържащ информация относно крайните собственици на всички видове медии и разпространители на медийно съдържание. Това е и с оглед установената тенденция за осъществяване на дейност от медийните участници едновременно на няколко медийни пазари.Препоръката е отправена в секторен анализ на конкурентната среда на медийния пазар в Република България, който е направен и приет.КЗК е забелязала недобросъвестни практики при отчитането на абонатите на платформените оператори, които влошават пазарните условия и изкривяват конкуренцията на пазара на разпространение на телевизионни програми, както и на пазара на телевизионно съдържание. Следва да се търси изчистване на \"сивия сектор\", за да могат да настъпят пазарните ефекти.Като друг проблем в анализа се откроява насочването на основната част от рекламните бюджети към големите медийни групи, което поставя на изпитание оцеляването на по-малките участници. Заради това Комисията счита, че всички допълнителни финансирания (извън установения начин на финансиране и/или бизнес модел) на участници на съответните пазари с публични средства, в т.ч. целеви средства по програми, следва да се извършват при ясни правила, прозрачни, недискриминационни условия и осъществяване на ефективен контрол във връзка с горното.Относно посочения от част от пазарните участници проблем, касаещ липсата на надеждна информация за тиражите на печатните издания, КЗК препоръчва да се обсъдят от компетентните органи и съответните заинтересовани страни, направените в тази връзка предложения на браншовите организации и заинтересованите страни, с цел предприемане на политики за тяхното решаване.КЗК е изпратила анализа си на Народното събрание, Министерски съвет, министъра на икономиката, министъра на финансите и министъра на културата.", "date": "2018.06.29", "title": "КЗК препоръча регистър на собствениците на медии"}
{"url": "https://news.bg/crime/elektronniyat-portal-na-mvr-nyama-da-raboti-do-2-yuli-zaradi-profilkatika.html", "text": "Извършва се профилактика на Портала за електронни услуги на МВР. До понеделник няма да могат да се правят справки.За времето от 10:30 ч. на 29 юни до 08:30 ч. на 2 юли чрез Портала за електронни услуги на Министерството на вътрешните работи няма да може да се извършват справки за задължения по Закона за движението по пътищата и да се плащат глоби по закона.Министерството на вътрешните работи се извинява за причиненото неудобство.", "date": "2018.06.29", "title": "Електронният портал на МВР няма да работи до 2 юли заради профилкатика"}
{"url": "https://news.bg/world/yunker-otiva-vav-vashington-iska-po-malko-drama-v-targovskata-voyna-s-tramp.html", "text": "Председателят на Европейската комисия Жан-Клод Юнкер заяви, че през юли ще посети Вашингтон за търговски преговори със САЩ.Ще говоря от името на всички европейци, търговията е в компетенциите на ЕС, ние трябва да разговаряме, да дедраматизираме тази ситуация, съобщи Юнкер след двудневната среща на върха на ЕС в Брюксел. Търговските отношения между САЩ и ЕС се обтегнаха, след като Вашингтон наложи мита върху внос на стомана и алуминий от съюза, а Брюксел наложи ответни мерки върху американски продукти.\"\", обясни той.Междувременно германският канцлер Ангела Меркел обяви, че Юнкер е получил мандат от ЕС за преговори с Доналд Тръмп във Вашингтон.\"\", подчерта тя.Френският лидер Еманюел Макрок пък заяви, че \"Европа е показала единство пред неприемливата атака\" на САЩ.", "date": "2018.06.29", "title": "Юнкер отива във Вашингтон, иска по-малко драма в търговската война с Тръмп"}
