{"url": "https://news.bg/world/gratskata-politsiya-arestuva-shofyor-za-kanaldzhiystvo.html", "text": "Гръцката полиция арестува в събота 30-годишен шофьор за каналджийство, предаде АП. Мъжът не спрял за проверка и бил задържан след гонка с гранична полиция на турската граница. В камиона му били открити 50 мигранти - мъже, жени и деца. Основната група са сирийци, но има и афганистанци и иракчани.Хората платили по 1500 евро, за да бъдат вкарани нелегално в Гърция. На шофьора е повдигнато и обвинение за застрашаване живота на превозваните. Още един шофьор е бил задържан в събота при опит да превози 10 афганистанци. ", "date": "2017.11.05", "title": "Гръцката полиция арестува шофьор за каналджийство "}
{"url": "https://news.bg/int-politics/puchdemon-se-predade.html", "text": "Бившият лидер на Каталуния Карлес Пучдемон се предаде на белгийската полиция, съобщи ТАСС, позовавайки се на местната телевизия VRT, която цитира източник от федералната прокуратура.Тази сутрин петима души, търсени в Испания, бяха арестувани, заяви източникът от прокуратурата. Той поясни, че съдът ще реши по въпроса за постоянен арест на Пучдемон до 24 часа.Припомняме, на 3 ноември испанският съд издаде европейска заповед за арест на Пучдемон. Това стана, след като той не се яви, за да бъде разпитан по повдигнатите му обвинения за измяна, разхищение на държавни средства и преврат.В края на октомври испанският премиер Мариано Рахой наложи пряко управление върху Каталуния. Той разпусна регионалния парламент и свика предсрочни местни избори за 21 декември.Испанската прокуратура поиска от съдия от Върховния съд да вкара в затвора осмина от деветимата уволнени членове на каталунското правителство, които се явиха за разпит. Сред тях са вицепрезидентът, вътрешният министър, външният министър и правосъдният министър.Каталуния проведе на 1 октомври референдум за независимост, който протече при упражнено насилие от страна испанската полиция. От гласувалите 43% от имащите право на глас, повече от 90 на сто се обявиха за независимост от Испания. ", "date": "2017.11.05", "title": "Пучдемон се предаде"}
{"url": "https://news.bg/regions/lovets-se-prostrelya-v-blagoevgradsko.html", "text": "Ловец се простреля и издъхна на път към болницата. Инцидентът стана в неделя към 11.00 часа край благоевградското село Горно Лешко, съобщи Дарик. Пристигналата на място линейка, е транспортирала пострадалия към болницата в Благоевград, но мъжът е издъхнал още по пътя.По първоначална информация 67-годишният Иван Б. се прострелял в слабините. Той е родом от Горно Лешко, но живеел в съседното село Падеш. Бил е опитен ловец. Ловувал е с местната дружинка от 1981 г.Според авджии, Иван се опитвал да разтърве две ловджийски кучета. В това време пушката му гръмнала и го ранила. Причините за инцидента ще бъдат изяснени от полицията.", "date": "2017.11.05", "title": "Ловец се простреля в Благоевградско"}
{"url": "https://news.bg/regions/silno-zamarsen-vazduh-registriraha-v-gorna-oryahovitsa.html", "text": "След началото на отоплителния сезон се появиха и силно завишени норми на фини прахови частици във въздуха. През изминалата седмица най-високи показатели бяха отчетени в Горна Оряховица, съобщи Нова телевизия.В три столични квартала също са отчетени стойности над нормата на замърсяване. От началото на година до днес над 60 пъти въздухът в Горна Оряховица е бил с отклонение от нормата.Интензивният транспортен трафик и отоплението на твърдо гориво са основните причинители на замърсения въздух. Не на това мнение обаче са всички жители на града.Заради замърсения и запрашен въздух у нас, общините, като Горнооряховската, имат препоръки да намалят сериозно нивата на замърсяване.Фините прахови частици могат да причинят сериозни проблеми с дишането и горните дихателни пътища. Според специалистите, най-рисковата група е на хронично болни пациенти.А статистиката показва, че със 118 смъртни случая на 100 000 души, България се нарежда сред първенците в света по смъртност заради мръсния въздух. В световен мащаб жертвите на мръсния въздух са 7 милиона.", "date": "2017.11.05", "title": "Силно замърсен въздух регистрираха в Горна Оряховица"}
{"url": "https://news.bg/education/uvelichenieto-na-byudzheta-za-ban-e-minimalno-smyata-akad-revalski.html", "text": "Бюджет 2018 предвижда сериозно увеличение на парите в предучилищното и училищното образование, но за сектор \"Наука\" се чуват различни числа, заяви пред БНР председателят на БАН академик Юлиан Ревалски.В БАН сме радостни от увеличаването на парите за образование, защото от доброто образование на нашите деца и внуци зависи и бъдещето на БАН.Но за БАН са предвидени 4 800 000 лева. Реалното увеличение е свързано с увеличаването на минималната заплата. Ако този бюджет остане такъв, той все още ще бъде по-нисък от бюджета преди 10 години.Средната заплата на асистентите е 510 лева. Ще има увеличение, но възнаграждението остава сравнимо с минималното, каза акад. Ревалски. Системата може да започне да се разпада сама, като учените си намерят друга работа. Процентът на бюджетната субсидия към собствените приходи е 60/40. Нямаме противоречия, че трябва да участваме, заяви акад. Ревалски.Според него, програмното финансиране е добро, то поддържа краткосрочните приоритети. На в същото време трябва да има и устойчиво повишаване на институционалното финансиране. Така ще бъдем готови за периодите, когато има други приоритети.\"За БАН ние сме само една четвърт от учените. Информатиците могат да кандидатстват, математиците обаче - не. Същото се отнася и за много други специалности\", уточни акад. Ревалски.С науката са свързани всички важни сектори - образованието, здравеопазването, допълни акад. Ревалски. Той смята, че науката би могла да бъде една от сферите, по които политиците постигат консенсус.", "date": "2017.11.05", "title": "Увеличението на бюджета за БАН е минимално, смята акад. Ревалски"}
{"url": "https://news.bg/crime/mazh-i-zhena-sa-prostrelyani-v-petrichkoto-selo-kapatovo.html", "text": "Бивш военен простреля мъж и жена в петричкото село Капатово и се е самоуби,съобщи bTV, позовайки се на БГНЕС.По информация на Дарик стрелецът е бивш катаджия. Той и застреляният мъж са били съученици, живели са на една улица.По първоначални данни инцидентът е станал след съседска свада. Простреляният мъж умира на място. Жената е транспортирана до болница след две огнестрелни рани в крака.", "date": "2017.11.05", "title": "Мъж и жена са простреляни в петричкото село Капатово"}
{"url": "https://news.bg/economics/predvaritelniyat-dogovor-garantira-spravedlivost-na-klienti-i-na-proizvoditeli.html", "text": "Предварителният писмен договор гарантира справедлив изход от евентуално възникнал спор между страните. Това заяви председателят на Комисията за защита на потребителите (КЗП) Димитър Маргаритов, съобщиха от КЗП.Предварителното уточняване на условията на търговската сделка, сключването на писмен договор и наличието на платежни документи, особено когато става въпрос за услуги, дава по-голяма гаранция при евентуален спор, каза той.\"Когато в магазин или дори онлайн си купувате някаква стока, няма кой знае какви нюанси. Избирате по технически параметри, сравнявате по различни показатели, взимате информирано решение, плащате и получавате тази стока. При услугите това далеч не е така. Особено когато говорим за конкретен повод, за по-специфични изисквания, които потребителят може да има и очаква търговецът да удовлетвори\", коментира Маргаритов.Според него трябва да има предварителен разговор за уточняване на условията. Необходимо е страните да се разберат за начина на плащане, задълженията на изпълняващия услугата, хипотези при възникване на потребителски спор.Много важно е да се уточни какво се случва, ако нещо не бъде изпълнено както трябва - на какво обезщетение ще има право засегнатата страна.Подобно искане може да бъде представено и от двете страни, обясни председателят на КЗП.\"Принципът е, че потребителят е в по-привилегировано положение спрямо търговеца от гледна точка на закона. Той урежда нещата така, че търговецът, който по занятие се занимава с определена дейност, носи по-сериозна отговорност, когато не успява да изпълни своите задължения, и клиентът му съответно има право да изисква това от него. Неслучайно едно от основните потребителски права е правото на рекламация - когато сте купили дефектна стока или сте получили некачествена услуга\", каза той.Маргаритов призна, че има и случаи на превратно упражняване на правата от страна на потребители.Според закона при наличието на договор първоначално рекламацията се отправя към търговеца и той трябва да предприеме съответните действия.Възможностите са да приведе стоката или услугата в съответствие с първоначално уточненото, да се договорят отстъпки от платената цена или да се стигне до разваляне на договора и връщане на парите.\"Ако няма документи, няма да има никакви доказателства относно развитието на отношенията, какво се е случило и каква би могла да бъде реалната претенция, включително финансова. В такива случаи единственото, което може да помогне за развитието на казуса в нормална, цивилизована посока, е да се търси диалог\", посочи Маргаритов. Той припомни, че към КЗП функционират помирителни комисии на подобен принцип, които са безплатни.", "date": "2017.11.05", "title": "Предварителният договор гарантира справедливост на клиенти и на производители"}
{"url": "https://news.bg/world/bombena-zaplaha-evakuira-bolshoy-teatar.html", "text": "Сигнал за поставено взривно устройство е наложил евакуацията на Болшой театър, най-големият руски театър за опера и балет, предаде \"Ройтерс\" като цитира руски медии. Той е бил затворен преди представление. Отцепен е бил районът, включващ ГУМ, хотел \"Метропол\" и други известни сгради. Транспортът също е бил временно засегнат. Сигналът е бил подаден чрез анонимно телефонно обаждане. Не е била открита бомба. Не е известно да има задържани по случая. ", "date": "2017.11.05", "title": "Бомбена заплаха евакуира Болшой театър"}
{"url": "https://news.bg/world/es-se-provali-i-tova-oblagodetelstva-rusiya-i-kitay-smyata-george-ivanov.html", "text": "Това заяви македонският президент Георге Иванов в интервю за британския \"Телеграф\", цитирано от македонската агенция МИА. По думите му, Брюксел не държи на обещанията си към Западните Балкани да бъдат и те пълноправна част от Съюза. Това е като покана към други държави да дойдат и да запълнят неговото място. Според държавния глава, днес Съюзът не показва с нищо да е надживял 20-и век като мислене и стратегия. Той си е застинал в миналото и не може да се справи адекватно с днешните проблеми - сред които бежанския поток, Русия и кибер престъпленията. Опитите на Гърция да спре Македония по пътя към членството в НАТО заради името на страната му бе цитирано от Иванов като лош пример за неадекватност.  каза още той. ", "date": "2017.11.05", "title": "ЕС се провали и това облагодетелства  Русия и Китай, смята Георге Иванов "}
{"url": "https://news.bg/int-politics/v-moskva-zadarzhaha-263-dushi-pri-nerazreshena-aktsiya.html", "text": "Над 250 души са задържани от сътрудници на московската полиция заради участие в неразрешена акция в центъра на Москва, съобщи ТАСС, позовавайки се на пресслужбата на московската полиция.\"За нарушаване на обществените порядки в центъра на Москва са задържани 263 души\", съобщиха от ведомството малко по-късно.По-рано източник от правоохранителните органи съобщи на ТАСС, че сред задържаните са много поддръжници на националистически организации. При обиска у тях са открити оръжие, ножове, средства за индивидуална защита и забранени средства. \"Това говори, че хората са дошли не просто така, а са били готови да се съпротивляват на силите на реда\", смята източникът на агенцията.Източникът съобщи, че сред задържаните е и журналист от радиото\"Ехото на Москва\". При задържането на младия мъж той не се представил на сътрудниците на полицията и не е съобщил, че е журналист на радиостанцията. Когато полицаите са искали да проверят документите при вкарването му в полицейски автобус, е оказал съпротива.Периметъра на Манежния площад е бил покрит от полицейски части, които частично са ограничили входа и изхода на метростанциите \"Охотный ряд\" и \"Площадь революции\". Закрити са били два входа на Червения площад (заради репетиция на тържествения марш в чест на 76-та годишнина от парада на 1941 г.).По-рано лидерът на екстремисткото движение \"Артподготовка\" на Вячеслав Малцев призва своите поддръжници да излязат на 5 ноември на улицата в центъра на Москва, за да изкажат недоверие към властта. На 26 октомври Красноярския съд призна движението \"Артподготовка\" на екстремистка.Малко по-късно стана ясно, че журналистът от радиостанция \"Ехото на Москва\" Андрей Ежов, който бе задържан при неразрешена акция на Манежния прощад, е пуснат от полицията.", "date": "2017.11.05", "title": "В Москва задържаха 263 души при неразрешена акция"}
{"url": "https://news.bg/world/rusiya-tryabva-da-uchastva-v-reshavaneto-na-konflikta-s-kndr-spored-sasht.html", "text": "Русия трябва да участва в решаването на конфликта със Северна Корея. Това се казва в изявление на говорител на Белия дом, цитиран от ТАСС. По думите му, като съседка на КНДР, Русия има роля в намирането на изход от кризата, която засяга и региона. Също така, страната има задължението да изпълнява резолюциите на Съвета за сигурност на ООН, чрез които бяха наложени и санкции, се казва още в изявлението. Междувременно, КНДР и САЩ продължават да разменят остри реплики.Единственият начин да се гарантира, че президентът на САЩ Доналд Тръмп няма да извърши каквото и да е \"безразсъдно\" и \"прибързано\" действие на Корейския полуостров, е да \"бъде укротен с абсолютна физическа сила\". Това се изтъква в статия в официозния вестник на Работническата партия на Северна Корея, публикувана днес.Преди това Тръмп заяви по време на посещението си в Япония, че \"никой, никой диктатор, никой режим не трябва да подценява американската решимост\", коментирайки положението със сигурността в региона на Източна Аязия. Оснев това Пентагонът не изключва военна операция срещу Северна Корея.", "date": "2017.11.05", "title": "Русия трябва да участва в решаването на конфликта с КНДР, според САЩ"}
{"url": "https://news.bg/world/ima-dostatachno-dokazatelstva-sreshtu-maykal-flin-i-sina-mu.html", "text": "Има достатъчно доказателства за повдигане на обвинения срещу бившия съветник на Доналд Тръмп по националната сигурност Майкъл Флин и сина му. Това е съобщил NBC за последните действия на специалния прокурор Робърт Мълър, съобщи \"Гардиън\".Разследването е във връзка с руската намеса в американските избори. То обхвана редица настоящи и бивши приближени до американския президент Доналд Тръмп. Те бяха уличени във връзки с Кремъл. Последните сред тях бяха Пол Манафорт, бивш шеф на изборния щаб на Доналд Тръмп и деловият му партньор Ричард Гейтс. Те са под домашен арест с възможност да бъдат освободени под гаранция, като сумата за Манафорт е определена на 10 хиляди долара, а за Гейтс - 5 долара.Сред обвиненията са пране на пари и незаконно лобиране. Председателят на Камарата на представителите на САЩ Пол Райън настоя, че Мълър трябва да остане на поста си и да бъде оставен да си свърши работата. Както е известно, и републиканци, и демократи вярват в руската намеса в изборите в САЩ. Слухове също така \"вещаят\", че Тръмп няма да изкара мандата си, или неговите съпартийци няма да позволят той да бъде преизбран. ", "date": "2017.11.05", "title": "Има достатъчно доказателства срещу Майкъл Флин и сина му "}
{"url": "https://news.bg/economics/230-mln-lv-sa-postapleniyata-ot-vinetki-prez-tazi-godina.html", "text": "Близо 5 млн. винетки са купили автомобилистите у нас през тази година. От ресорната агенция отчитат, че са събрали 230 млн. лева за поддръжката на пътищата, предаде bTV.За шофьорите от следващата година се предвиждат новости.С въвеждането на годишна винетка от дата до дата се очаква шофьорите, които сега купуват стикери за по-кратки срокове, да се пренасочат към годишните.За първи път от догодина се въвежда и тримесечна винетка.Седмичната винетка е най-продаваната в момента. От АПИ отчитат, че до края на септември са продали 2,3 млн. седмични винетки за 34 млн. лв.1,9 млн. са годишните винетки, но от тях са постъпили почти 200 млн. като приходи.Статистиката на АПИ за пет години назад показва, че и при по-евтините винетки още от 2013 г. насам, продадените седмични стикери държат първото място.2017 г. ще се окаже и рекордна за годишните стикери. ", "date": "2017.11.05", "title": "230 млн. лв. са постъпленията от винетки през тази година "}
{"url": "https://news.bg/disasters/tayfunat-damrey-ubi-27-dushi-vav-vietnam.html", "text": "Тайфунът \"Дамрей\" е причинил смъртта на най-малко 27 души във Виетнам. Повече от 20 други се издирват.Армията е евакуирала повече от 30 000 души. Разрушени са 40 000 сгради, засегнати са магистрали. Новината е била потвърдена от властите. Това се случва дни преди срещата на страните от Азиатско-тихоокеанското сътрудничество (АТИС). Това е поредното тежко бедствие, сполетяло страната от началото на годината. ", "date": "2017.11.05", "title": "Тайфунът \"Дамрей\" уби 27 души във Виетнам "}
{"url": "https://news.bg/world/7000-rumantsi-na-protest-sreshtu-koruptsiyata.html", "text": "Повече от 7000 румънци се събраха на протести в столицата Букурещ и други градове, предаде АП.Те изразиха несъгласието си с ново законодателство, чрез което ще се затрудни борбата с корупцията. С лозунги, че демокрацията е под заплаха, демонстрантите се събраха около правителствените сгради.  Разгневени определиха управляващите социалдемократи като \"червената чума\".Според новия закон, правосъдният министър ще избира прокурорите - в момента правомощие на президента. Магистрати и чужди посланици критикуваха остро създадената възможност човек с влязла в сила присъда да може да бъде избран за президент. ", "date": "2017.11.05", "title": "7000 румънци на протест срещу корупцията"}
{"url": "https://news.bg/world/27-zaginali-i-30-raneni-pri-napadenie-v-teksas.html", "text": "Най-малко 27 души са загинали при нападение в американския щат Тексас, предадоха световните информационни агенции. Между жертвите има и деца. Други 30 души са били ранени. Неизвестен е открил огън в църква в Съдърланд спрингс. Около 50 души са присъствали на службата, когато стрелецът е нахлул и стрелял по хората. Очаква се броят на убитите да се увеличи. Нападателят е загинал, като за момента не е ясно убит ли е, или се е самоубил. По-късно стана ясно, че той е Девин Патрик Кели, бял, 26-годишен, бивш военен от съседния град Сан Антонио. Негови близки живеят в Съдърланд спрингс. Все още мотивите му са неясни. Имената на жертвите не се оповестяват. Американският президент Доналд Тръмп вече осъди \"този акт ная насилие\".В посолството ни във Вашингтон няма постъпила информация за загинали или пострадали български граждани. Това съобщиха от външно министерство. ", "date": "2017.11.05", "title": "27 загинали и 30 ранени при нападение в Тексас "}
{"url": "https://news.bg/politics/ot-aikb-signaliziraha-za-smushtavashta-popravka-gotvena-v-zakona-za-hranite.html", "text": "Минералната вода да се бутилира под търговска марка и да не се зачитат имената на българските извори. За този смущаващ призив от браншова организация за промени в Закона за храните, алармираха от Асоциацията на индустриалния капитал в България (АИКБ) в писмо до три парламентарни комисии.От работодателската организация се позовават на европейските норми и практика, където при етикетирането на минералните и изворните води определящото е географския произход и вида на водата, а не търговската марка.За сериозни противоречия между две браншови организации в сектор бутилирани води предупреждават от Асоциацията на индустриалния капитал в България в открито писмо до председателите на три комисии в парламента. Повод за писмото им до председателя на комисията по икономическа политика Петър Кънев, до председателя за здравната комисия Даниела Дариткова и до председателя на земеделската комисия Десислава Танева е Законопроектът за храните (№ 702-01-18), внесен от Министерския съвет на 26 септември 2017 г.За хранителната промишленост на България това е закон от основополагаща значимост и правилното транспониране на Европейските Директиви в него са гаранция за създаването на условия за устойчиво развитие на всички сектори в отрасъла, се казва в писмото.От Асоциацията на индустриалния капитал в България считат, че в Раздел \"Натурални минерални и изворни води\" коректно са отразени всички изисквания на Директива 2009/54/ЕО на Европейския парламент и на Съвета от 18 юни 2009 година. Те са за експлоатацията и предлагането на пазара на натурални минерални води, която касае бутилираните води.Не установяваме противоречия между така предложения раздел и Директивата, пише в писмото на работодателите. Това е причината те да подкрепят приемането на Раздел \"Натурални минерални и изворни\", във вида, в който е предложен, без изменения по предложените текстове.\"Според нас смущаващи са призивите на браншова организация да не се зачитат имената на българските извори, а водите да се бутилират само под търговски марки. Търговските марки имат безспорно своето място на етикетите и това е регламентирано ясно с Директивата в чл. 8. Интелектуалната собственост на фирмите производители не е застрашена с приемането на този раздел\", пишат от АИКБ.\"С предложения раздел в законопроекта се правят само няколко по-важни промени, които съвсем точно транспонират европейското законодателство. Това е въвеждането на правилния термин от Директивата \"търговско описание\", вместо \"търговско наименование (търговска марка)\", въвеждането на заповеди на министъра на здравеопазването за вписване в списъците на признатите натурални минерални води и създаването на консултативен междуведомствен орган към МЗ. Всички други досега действащи разпоредби на Наредбата за бутилираните води се запазват\", пише в становището на работодателската организация.Според тях, това на практика означава, че в бизнес климата на сектора е изключен хаос и налагане на нови инвестиции, каквито неоснователни опасения съществуват, се казва в писмото.Значителната част от стопанските оператори отдавна работят в синхрон с изискванията на Директивата и нищо не налага каквито и да е промени в дейността им.В заключение сме убедени, че приемането на Законопроекта за храните е добра възможност за развитие на инвестициите и повишаване на потреблението във всички сектори на хранително-вкусовата промишленост в страната, гласи позицията на АИКБ.", "date": "2017.11.05", "title": "От АИКБ сигнализираха за смущаваща поправка, готвена в Закона за храните"}
{"url": "https://news.bg/int-politics/v-rusiya-skastriha-tramp-za-hvalbata-mu-che-amerikantsite-bili-nay-dobrite-voini-v-sveta.html", "text": "Първият заместник-председател на Комисията по отбрана и сигурност към Съвета на федерацията (горната камара на парламента на Русия) Франц Клинцевич обяви, че човечеството ще се справи и без изясняването на въпроса за това, коя страна в света има най-добрите войници.Така руският сенатор коментира изявлението на американския президент Доналд Тръмп, че никой не трябва да подценява решимостта на американците, които били \"най-безстрашните воини в света\".\"Надявам се, че в бъдеще подобен материал няма да бъде добавен. Човечеството ще се справи и без изясняването на въпроса, воините на коя страна всъщност могат да бъдат смятани за най-добрите в света\", написа Клинцевич във \"Фейсбук\".Според сенатора историческият материал, който може да потвърди или отхвърли твърдението на Тръмп, не е достатъчен, защото \"американците практически никога не са воювали\".\"Не разглеждайте като истинска война, например, победата над Саддам Хюсеин през 2003 г.\", изтъкна той.Клинцевич добави, че подобни твърдения са отражение на теорията за американската изключителност.", "date": "2017.11.05", "title": "В Русия скастриха Тръмп за хвалбата му, че американците били най-добрите воини в света"}
{"url": "https://news.bg/politics/dbg-dade-na-strukturite-si-mandat-za-politicheski-konsultatsii-po-mesta.html", "text": "Мандат за политически консултации по места предоставиха от Националният съвет на \"Движение България на гражданите\" на своите местни структури, съобщиха от партията.Така структурите могат да създават широки обединения по региони за предстоящите местни избори.Обединенията ще се наричат Реформаторски общности за демокрация (РОД) за местните избори и в основата им ще бъдат партиите от реформаторската общност по места. Консултациите да се провеждат с местни коалиции, неправителствени организации, партии, активни на територията на дадената община, и активни в политическите дебати граждани.\"Общинските съветници и областните координатори на ДБГ бяха категорични, че разрушаването на монопола на ГЕРБ по места минава през широки обединения, надхвърлящи рамките на Реформаторския блок. Според тях трябва да се търси подкрепата на граждани, НПО и партии от дясно-център, но и с различен идеологически профил, доказали по места, че се противопоставят на корупционния модел, наложен на българските общини\", се казва в съобщението от партията.По време на заседанието членовете на Националния съвет, в който участват ръководствата на местните структури на ДБГ, създадоха и Съвет за местни политики. Той ще подготви стратегията за местните избори.Съветът беше оглавен от един от най-опитните общински съветници на партията адвокат Даниела Русева от Шумен.Пред медии Димитър Делчев коментира, че от обединенията Реформаторски общности за демокрация (РОД) автоматично се изключват ГЕРБ, БСП, ДПС и \"Атака\".Кои ще са политическите и граждански субекти в РОД по места, ще се реши след политическите консултации по общини, които Националният съвет даде мандат да започнат. Нашите структури настояват за широки обединения и са категорични, че не искат да подкрепят никакви сепаративни действия в дясното. Те са готови да изграждат широки фронтове по места, за да може да бъде разбит корупционния модел и феодализацията на общините.Предстои членовете на Националния съвет на ДБГ да решат дали ще подкрепят първия искан вот на недоверие към кабинета \"Борисов-3\" - за корупцията.Припомняме, от БСП, които са инициаторите на този вот, започнаха консултации с ДПС и с \"Воля\".", "date": "2017.11.05", "title": "ДБГ даде на структурите си мандат за политически консултации по места"}
{"url": "https://news.bg/int-politics/tramp-tryabva-da-bade-ukroten-s-fizicheska-sila-otseche-severna-koreya.html", "text": "Единственият начин да се гарантира, че президентът на САЩ Доналд Тръмп няма да извърши каквото и да е \"безразсъдно\" и \"прибързано\" действие на Корейския полуостров, е да \"бъде укротен с абсолютна физическа сила\". Това се изтъква в статия в официозния вестник на Работническата партия на Северна Корея, публикувана днес.Изявлението, което очевидно отразява настроенията на севернокорейския вожд Ким Чен-ун, предупреждава Тръмп да \"спре безразсъдното изнудване и да свали ръцете си от корейските дела\", като се добавя, че \"никой не може да предвиди кога Тръмп ще извърши безразсъдно действие. Единственият начин за отпор на негово прибързано действие е да бъде укротен с абсолютна физическа сила. Ако САЩ неправилно преценят най-твърдата воля на Северна Корея и посмеят да действат безразсъдно, тя ще бъде принудена да извърши решително и безмилостно наказание с мобилизирането на всички сили. САЩ нямат енергия да го предотвратят. А след това ще е твърде късно да съжаляват\".Преди това Тръмп заяви по време на посещението си в Япония, че \"никой, никой диктатор, никой режим не трябва да подценява американската решимост\", коментирайки положението със сигурността в региона на Източна Аязия. Оснев това Пентагонът не изключва военна операция срещу Северна Корея.", "date": "2017.11.05", "title": "Тръмп трябва да бъде укротен с физическа сила, отсече Северна Корея"}
{"url": "https://news.bg/world/izrael-otkri-telata-na-petima-boytsi-vav-vzriveniya-tunel-v-gaza.html", "text": "Израел съобщи, че са били открити телата на още петима бойци във взривения тунел в Газа, предаде \"Ройтерс\".Преди това бяха открити седмина други. Това се казва в съобщение на израелските власти, в което загиналите се определят като \"терористи\".Там се твърди, че телата са открити на израелска територия, а не в Газа. Все още не са ясни условията, при които загиналите ще бъдат върнати. Припомняме, че операцията бе извършена в края на октомври. Армията на Израел бомбардира тунел, прокопан от Ивицата Газа до израелската територия, близо до кибуца Кисуфим.Той е открит в район, където оградата е именно с цел да спира прокопаването на подобни тунели.", "date": "2017.11.05", "title": "Израел откри телата на петима бойци във взривения тунел в Газа"}
{"url": "https://news.bg/crime/51-godishen-mazh-e-ubit-v-doma-si-v-stolichniya-kvartal-pavlovo.html", "text": "51-годишен мъж е открит мъртъв в дома си в столичния кв.\"Павлово\". Полицаите са отишли на адреса в събота около 13.10 часа на 4 ноември, се казва в бюлетина на МВР.По тялото на мъжа е имало множество порезно-прободни рани. Установена е самоличността му - 51-годишен, собственик на жилището. Образувано е досъдебно производство. Криминалисти от Столичната дирекция на МВР и от Националната полиция изясняват случая.По информация на БНР, полицаите са отишли на адреса на 51-годишния мъж след като негов приятел е подал сигнал в СДВР, че го е чакал повече от три часа за уговорена среща.", "date": "2017.11.05", "title": "51-годишен мъж е убит в дома си в столичния квартал \"Павлово\""}
{"url": "https://news.bg/int-politics/tramp-pristigna-v-yaponiya-zapochva-12-dnevna-aziatska-obikolka.html", "text": "Американският президент Доналд Тръмп пристигна в Япония, откъдето започва 12-дневната му азиатска обиколка, предаде Би Би Си.Той ще посети също Южна Корея, Китай, Виетнам и Филипините.Това е най-дългата обиколка на американски президент в Азия за последните 25 години.При пристигането си Тръмп определи Япония като важен партньор и ключов съюзник на САЩ.Очаква се, на фона на напрежението около севернокорейската ядрена програма и ракетните изпитания на Пхенян, той да демонстрира единство с Япония и Южна Корея, и да призове Китай към повече твърдост по отношение на Северна Корея.Тръмп е заявил пред репортерите на борда на Air Force One, че окачва да се срещне с руския президент Владимир Путин по време на пътуването си в Азия.\"Искаме помощта на Путин за Северна Корея\", е пояснил президентът на САЩ.По-рано той обяви, че е възможно да се срещне с Путин във Виетнам. От Кремъл потвърдиха, че срещата е в процес на съгласуване.Самолетът на Тръмп кацна в неделната сутрин в американската база \"Йокота\", западно от Токио.Програмата му за деня предвижда среща с японския премиер Шиндзо Абе. Очаква се след това двамата лидери да играят голф.", "date": "2017.11.05", "title": "Тръмп пристигна в Япония, започва 12-дневна азиатска обиколка"}
{"url": "https://news.bg/world/100-zhertvi-sled-vzriv-v-bezhanski-lager-v-siriya.html", "text": "Взрив избухна в сирийски бежански лагер, има около 100 загинали и десетки ранени, предаде Би Би Си. Инцидентът е станал северно от град \"Деир ал Зор\"Съобщава се, че привърженик на ИДИЛ е взривил автомобил, зареден с експлозиви.Засега точният брой на убитите и пострадалите не е известен.", "date": "2017.11.05", "title": "100 жертви след взрив в бежански лагер в Сирия"}
{"url": "https://news.bg/bulgaria/slanchev-nedelen-den.html", "text": "Очаква се днес времето да бъде слънчево, но преди обяд на редица места ще има мъгли - предимно по низините и около водните басейни.Максималните температури ще бъдат приятни за сезона - между 12 и 17 градуса. Минималните са между 3 и 9 градуса.Очаква се слаб до умерен вятър от североизток.", "date": "2017.11.05", "title": "Слънчев неделен ден "}
{"url": "https://news.bg/world/senator-rand-pol-e-bil-napadnat-v-doma-si.html", "text": "Сенаторът републиканец Ранд Пол е бил нападнат в дома си в Боулинг Грийн, Кентъки, предаде Fox News.Нападението е извършено от разгневен съсед, докато сенаторът е косял моравата си в петък следобед.Съобщава се, че Ранд Пол не е пострадал сериозно, има леки наранявания.Щатската полиция на Кентъки е задържала нападателя - 59-годишния Рене Бучър.Съсед на двамата твърди, че между сенатора и нападателя е имало нарастваща враждебност.", "date": "2017.11.05", "title": "Сенатор Ранд Пол е бил нападнат в дома си"}
{"url": "https://news.bg/int-politics/manafort-predlozhi-usd12-mln-za-da-otmenyat-domashniya-mu-arest.html", "text": "Пол Манафорт, бившият шеф на изборния щаб на Доналд Тръмп, предложи на съда над 12 милиона долара, за да бъде отменен домашният му арест, като пътуванията му бъдат ограничени в рамките на щатите Ню Йорк, Вашингтон и Флорида, предаде агенция \"Ройтерс\".От гаранцията, която той е готов да предостави, близо 4.5 милиона са в застрахователи полици, а 8 милиона в недвижима собственост, включително имот на нюйоркското \"Пето авеню\". Според някои медийни публикации, става дума за апартамент в \"Тръмп тауър\".Припомняме, Манафорт беше поставен под домашен арест, след като по-рано през седмицата срещу него и деловия му партньор Ричард Гейтс бяха повдигнати обвинения по разследването за руската намеса в американските президентски избори.Обвинителният акт съдържа 12 точки, сред които заговор срещу Съединените щати и пране на пари.Манафорт и Гейтс пледираха, че са невинни по 12-те обвинения.Те са под домашен арест с възможност да бъдат освободени под гаранция, като сумата за Манафорт е определена на 10 хиляди долара, а за Гейтс - 5 долара.", "date": "2017.11.05", "title": "Манафорт предложи $12 млн., за да отменят домашния му арест"}
{"url": "https://news.bg/culture/za-prav-v-istoriyata-3-balgarski-filma-nominirani-za-evropeyskite-oskari.html", "text": "Европейската филмова академия и EFA Productions обявиха на фестивала в Севиля номинациите във всички категории за 30-те европейски филмови награди, които ще се връчат на официална церемония на 9 декември в Берлин.За пръв път в историята на наградите 3 български филма ще претендират за Европейска филмова награда.\"Безбог\" на Ралица Петрова е номиниран за европейско откритие на годината. Филмът стартира в Локарно, където спечели голямата награда, след което триумфира на редица световни и национални фестивали. Спечели \"Златна роза\" за най добър филм във Варна и Голямата награда на София Филм Фест 2017.\"Пощальонът\" на Томислав Христов, участвал с успех на фестивала IDFA в Амстердам, е номиниран за европейска филмова награда за документален филм. Българското документално кино отново се заяви на най-високата европейска сцена след номинациите на Адела Пеева за \"Чия е тази песен?\" и \"Развод по албански\".За първи път български филм е сред номинациите за най-добра европейска комедия. Копродукцията на Белгия, Холандия и България и почти изцяло снимана у нас, \"Белгийският крал\", ще се бори за комедийния приз, като има сериозни шансове за успех. Тандемът Петер Бросенс и Джесика Удуърт стартираха своето бляскаво световно кралско турне във Венеция и вече обмислят продължение, което да отрази динамичните процеси, случващи се на Стария континент и в света.Сред номинациите за най-добър европейски филм са \"Нелюбов\" на Андрей Звягинцев, \"120 удара в минута\" на Робен Кампийо, \"Другата страна на надеждата\", творбата на Аки Каурисмаки, която беше представена на българската публика в програмата на 21-вия София Филм Фест през март и която може да се види в арт кината на София и страната, \"On Body And Soul\" на унгарската режисьорка Илдико Еньеди, спечелил \"Златна мечка\" в Берлин, както и \"Квадратът\" на Рубен Остлунд, носител на \"Златната Палма\" от Кан 2017.", "date": "2017.11.05", "title": "За пръв в историята 3 български филма номинирани за европейските оскари"}
{"url": "https://news.bg/politics/bsp-i-gerb-s-vzaimni-obvineniya-na-tema-koruptsiya.html", "text": "Депутатите Тома Биков от ГЕРБ и Жельо Бойчев от БСП спориха по темата за вота на недоверие в ефира на Нова телевизия.Според Бойчев ГЕРБ се е провалила в борбата с корупцията. Корупцията ощетявала приходната част на бюджета, а ГЕРБ се провалили в събирането на приходите.Бойчев заяви, че от БСП искат правова държава, но докато ГЕРБ са на власт, нямало как да стане. Идеята на БСП не била ГЕРБ де го няма, а обществото да повярва, че може да има възмездие за хората.За кмета на Батак, червеният депутат поясни, че той е напуснал редиците на БСП през 2015 г. Искали да видят резултатите от разследването.По думите на Бойчев, колкото по-бързо отидем на избори, толкова по-добре. Очаквал Борисов скоро пак да си подаде оставката.Тома Биков отговори, че не може националната кауза, визирана на конгреса на БСП, е ГЕРБ да го няма.\"Има елементарно разбиране, че ако ГЕРБ го няма, страната ще цъфне\", добави той.По повод атаките на БСП на тема \"корупция\", Биков припомни, че представители на ГЕРБ са си отишли само заради подозрения. \"Ние сме самокритични и се надяваме и вие да проявявате критичност по отношение на вашите хора\", обърна се той към Бойчев.Герберът беше категоричен, че корупция има във всяка държава, но у нас ГЕРБ предлага решения на проблема.\"БСП преди шест месеца бяха против закон за корупцията, сега са \"за\". Това говори, че темата им за корупцията е пиарска тема\", добави още той.Биков се обърна към Бойчев и му припомни, че са очаквали единна позиция за европредседателството.\"Нашите приоритети ги обявиха за техни и ги нарекоха контраприоритети\", припомни Биков.Относно разговорите с останалите партии за вота на недоверие Бойчев заяви, че на разговорите освен ДПС и \"Воля\", е поканен и председателят на ПГ на \"Обединени патриоти\" Волен Сидеров.\"Говорим за смяна това правителство\", допълни Бойчев.По темата здравеопазване Бойчев изтъкна, че който и да е здравен министър, ще е поредното камикадзе. За Биков проблемът в здравеопазването е икономически, затова здравният министър принципно можело и да не бъде лекар, а мениджър. ", "date": "2017.11.05", "title": "БСП и ГЕРБ с взаимни обвинения на тема корупция "}
{"url": "https://news.bg/int-politics/hilyadi-baski-podkrepiha-ottsepvaneto-na-kataluniya.html", "text": "Няколко хиляди души се включиха в протестно шествие в най-големия град на Баската автономна област в Испания - Билбао, срещу въведеното от централното правителство в Мадрид пряко управление в Каталуния, съобщава АП.Протестиращите са подкрепили и каталунските сепаратисти, като според тях те имат право на самоопределение.Арнално Отеги, който е лидер на баската лява сепаратистка коалиция \"ЕХ Билду\", която е \"за\" отделянето на Каталуния, също подкрепи шествието.\"Каталуния започна нова ера, в която реалност са арестуваните политически лидери. Половината правителство е в затвора, а техният президент е с издадена европейска заповед за арест\", подчерта Отеги.Екстремистката баска групировка ЕТА, която причини смъртта на над 850 души по време на продължилата десетилетия борба за отцепването на Баската автономна област от Испания, по-рано тази година сложи оръжие и обяви, че прекратява активната си дейност. ", "date": "2017.11.05", "title": "Хиляди баски подкрепиха отцепването на Каталуния"}
{"url": "https://news.bg/politics/votat-na-nedoverie-na-bsp-se-osnovava-na-falshivi-novini-ubedena-menda-stoyanova.html", "text": "Исканията за повече пари не са само искания на учените и на пенсионерите. Исканията са много. В Бюджет 2018 даваме 120 млн. лв. повече за наука. Те се дават на принципа на проектното финансиране.Това заяви Менда Стоянова, председател на Комисията по бюджет и финанси и депутат от ГЕРБ, в предаването \"Неделя 150\" на БНР.Тя уточни, че е имала среща с председателя на БАН и знае, че искат 15 млн. лв. повече. \"Там ще се говори, за да се види къде са кризисните точки\", допълни тя.Стоянова препоръча да се обърне внимание и на хората, които не са шумни и не протестират - тези в сферата на културата, в сценичните изкуства, в социалната сфера. Тя твърди, че реформата в сценичните изкуства била дала резултат и сега нямало проблем.Всяка година държавата събирала повече пари, допълни Стоянова.Стоянова уточни, че няма да се събират по-високи данъци, защото това не е техният дебат, а на БСП.\"Като общество трябва да разберем искаме ли повече данъци, които държавата да преразпределя или ще останем на онези по-ниски нива на данъци, като се оставя на хората правото да си харчат парите\", коментира още представителят на ГЕРБ.Тя подчерта, че заплатите ще станат по-високи, когато постигнем по голям БВП и икономически растеж.Относно борбата с фалшивите новини, тя препоръча и СЕМ да каже какви стъпки ще предприеме в тази посока.\"Във вота на недоверие не виждам нищо извънредно и лошо. Лошо е, когато мотивировките за него се позовават на фалшиви новини.\" Така Стоянова коментира исканият от БСП вот на недоверие.Относно изказванията на ДПС за демонтиране на \"Обединени патриоти\" от властта, Стоянова поясни, че това е стара тяхна заявка.\"Нормално е да искат, още повече, че се получи остър тон от едната и от другата страна. Имаше грозни думи, които ескалират напрежението. За мен ДПС не може да измести патриотите, преди избори\", категорична беше депутатката от ГЕРБ.", "date": "2017.11.05", "title": "Вотът на недоверие на БСП се основава на фалшиви новини, убедена Менда Стоянова "}
{"url": "https://news.bg/society/priklyuchi-podgotovkata-na-polyarnitsite-ot-26-ata-balgarska-ekspeditsiya-v-antarktida.html", "text": "Днес е завършил тренировъчният лагер на българските полярници, първата група от които заминава само след седмица за о. Ливингстън в Антарктида, съобщи ръководителят на експедицията проф. Христо Пимпирев.Събитието се проведе в учебно-научната база на Софийския университет в местността Гюлечица в Рила и завърши с изкачването на връх Мальовица.На него първо са били представени предстоящите работи, които ще се вършат по логистичното обезпечаване на базата, ремонтните дейности и строежа на нова постройка-гараж за високопроходимата машина Маниту, която е на базата от миналата година. Предстои поставянето на слънчеви панели на покривите на всички къщи, което ще ограничи изключително много използването на дизелово гориво за функционирането на българското селище на Антарктида.Основно внимание е било обърнато на научната програма, която ще е най-съществената част от предстоящата експедиция. Ще бъде започнато изпълнението на петгодишната Национална програма за полярни изследвания, приета с постановление на правителството.Научните проекти, които ще се разработват тази година, ще включват геоложки, биоложки, сеизмологични и геофизични изследвания, както и дейности по измерване на морското ниво в българския залив, свързано с промените в климата и интензивното разтапяне на ледниците в района на Западна Антарктида. На полярната ни база заедно с българските си колеги ще работят 9 чуждестранни учени - шест португалци, двама турци и един монголски изследовател.На 8 ноември президентът Румен Радев ще връчи на официална церемония в Гербовата зала на Президентството националния трикольор на участниците в 26-тата българска експедиция.", "date": "2017.11.05", "title": "Приключи подготовката на полярниците от 26-ата българска експедиция в Антарктида "}
{"url": "https://news.bg/int-politics/tramp-obvini-iran-za-raketata-ot-jemen-prihvanata-ot-sauditska-arabiya.html", "text": "Президентът на САЩ Доналд Тръмп обяви, че Иран е отговорен за изстреляната от територията на Йемен ракета към саудитската столица Рияд, съобщава ТАСС, уточнявайки, че американският държавен глава е коментирал темата пред журналисти на борда на самолета си на път за Япония.\"Ние произвеждаме най-добрата военна техника в света. Според мен Иран току-що извърши нападение срещу Саудитска Арабия. Знаете за това, нали? Видяхте, че е била изстреляна ракета\", посочил Тръмп.\"А нашите системи свалиха тази ракета, докато е летяла. Колко сме добри. Никой не произвежда това, което ние произвеждаме, и сега го продаваме по целия свят\", горд е Тръмп.", "date": "2017.11.05", "title": "Тръмп обвини Иран за ракетата от Йемен, прихваната от Саудитска Арабия"}
{"url": "https://news.bg/politics/karakachanov-zove-dps-da-demontirat-cheshmi-v-proslava-na-turski-teroristi-vmesto-patriotite.html", "text": "ДПС подкрепиха ли правителството, че сега спират да го подкрепят? Разбирам техния гняв, защото за пръв път те не са трета политическа сила и не са балансьор. Бяха изместени от \"Обединени патриоти\", но те трудно приемат фактите и смятат че нещо априори им се полага. Ако смятат, че могат да демонтират нещо, да демонтират някой паметник, като например някоя чешма в прослава на турските терористи. Ако демонтират някои от тези паметници мисля, че стабилността и спокойствието ще са по-големи.Така вицепремиерът и министър на отбраната Красимир Каракачанов коментира в предаването \"Неделя 150\" по БНР заявката на ДПС за \"демонтаж\" на патриотите от властта.\"Аз призовавам прокуратурата да се самосезира за подобни изказвания и да подведе Местан под отговорност\", категоричен беше Каракачанов по повод искането от страна на лидера на ДОСТ Лютви Местан за признаване на турско малцинство у нас. Той определи това като поредна провокация, за която трябва да се вземат мерки.Според Каракачанов Местан би следвало да е прочел Конституцията, в която ясно пише, че не се признават колективни малцинства, а индивидуални човешки права.\"Като цяло бюджетът е това, което може да си позволи държавата\", коментира министърът на отбраната Бюджет 2018.По повод отделените средства за армията, той обясни, че няма как да се поддържа модерна армия, без да се отделят необходимите средства. Той припомни, че от 2018 г. ще бъдат увеличени заплатите на военнослужещите.\"Това, което ние сме поели като ангажимент, се опитваме да го изпълняваме\", коментира Каракачанов протестите на учените и пенсионерите през изминалата седмица.\"Нашата теза е ясна. Да се направи ревизия на фалшивите инвалидни пенсии и със спестените да се увеличат и останалите пенсии\", посочи той и допълни, че 700 000 души взимат неоснователно инвалидни пенсии.Каракачанов заяви, че България подкрепя Сърбия за членството ѝ в НАТО и ЕС, като въпросът за българското малцинство е поставен, полагат се усилия, но има още какво да се желае.По повод вота на недоверие, иницииран от БСП, Каракачанов заяви, че това е право на опозицията - да критикува.\"Г-жа Захарова е млада и симпатична дама. Вероятно е добре подготвена, но не е запозната с българската история\", коментира Каракачанов думите на Русия, че червената армия е спасила българските евреи.Според него Мария Захарова трябва да прочете по-задълбочено българската история.", "date": "2017.11.05", "title": "Каракачанов зове: ДПС да демонтират чешми в прослава на турски терористи вместо патриотите"}
{"url": "https://news.bg/regions/chetiri-ognishta-na-ptichi-grip-v-stranata.html", "text": "Общо четири огнища на птичи грип са констатирани към момента на територията на страната. Едното е на територията на Добричка област, второто е на територията на Хасковска област, третото - в Сливенска област, и едно e в Ямболска област, съобщават от Българската агенция по безопасност на храните (БАБХ).Последното огнище е констатирано в животновъден обект за отглеждане на патици, находящ се в село Зимница, община Стралджа, област Ямбол, където са умъртвени близо 8 хиляди патици.Като част от мерките за ликвидиране и недопускане на разпространението на болестта се умъртвяват и възприемчивите животни в животновъден обект, който е в непосредствена близост до огнището.Към момента на територията на област Ямбол заболяването е констатирано само в една ферма за патици в село Зимница, община Стралджа.В сливенското село Глушник, както и в хасковското село Узунджово, птичи грип е констатиран в домашно стопанство (обект тип \"заден двор\").Първото огнище, това в село Стефаново, община Добрич е констатирано в средата на октомври в промишлен животновъден обект за отглеждане на патици.Птиците в 3-километровата зона около констатираните огнища са умъртвени по хуманен начин. Извършват се постоянни клинични прегледи в 10-километровата зона около огнищата.Към момента е забранено населването на животновъдни обекти с новоизлюпени водоплаващи птици на територията на цялата страна.", "date": "2017.11.05", "title": "Четири огнища на птичи грип в страната "}
{"url": "https://news.bg/crime/narkoman-namushka-momiche-v-korema-s-opasnost-za-zhivota-e.html", "text": "22-годишен мъж от Дулово е опитал да убие 17-годишно момиче, съобщават от МВР в Разград.Младежът причакал жертвата си на ул. \"Тополница\" в Разград. След скандал между двамата, той намушкал момичето с нож в корема.Момичето, което е от Алфатар, е откарано по спешност в разградската болница от случаен гражданин, станал свидетел на разправията. Настанена е с опасност за живота.Извършителят е задържан, като според полицията той е наркозависим. Момичето е било негова приятелка, дошло в Разград, за да си търси работа. ", "date": "2017.11.05", "title": "Наркоман намушка момиче в корема, с опасност за живота е"}
{"url": "https://news.bg/regions/vtori-den-izdirvat-bolna-ot-altshaymer-zhena-v-stara-zagora.html", "text": "Вече втори ден Милка Андонова е издирвана от семейство, близки, приятели и доброволци.За последно жената е видяна в района на вилно селище \"Светлина\", което се намира преди гробищата в Стара Загора, съобщава БиТиВи.Била е облечена със синьо яке и черен анцуг. Тя е болна от Алцхаймер, не говори и не е агресивна.Обявена е и за общонационално издирване.Близките ѝ умоляват, ако бъде забелязана, да позвъните на телефон 112 или на дъщеря ѝ Станимира Бъчварова - 0896612022.", "date": "2017.11.05", "title": "Втори ден издирват болна от Алцхаймер жена в Стара Загора"}
{"url": "https://news.bg/politics/darzhavata-tsafti-i-varzhe-a-bsp-se-zanimava-s-gluposti-ubezhdava-tsvetanov.html", "text": "Вторият човек в ГЕРБ Цветан Цветанов обяви, че държавата била в изключително добро състояние, като ръстът на БВП бил 4%, а Бюджет 2018 щял да достигне 105 млрд. лв.\"Минималната работна заплата ще стане 510 лв., а минималната пенсия - 200 лв.\", изтъкна той на работна среща в Силистра с представители на ГЕРБ от областта.Той допълнил, че за отбрана ще бъдат отпуснати допълнителни 165 млн. лв. \"Ще бъдат отделени и 750 млн. лв. за увеличение на работните заплати на държавните служители\", доволен е зам.-председателят на ГЕРБ.\"Въпреки тези добри новини и предстоящото европредседателство, опозицията се опитва да измести центъра на вниманието. Те могат само да вадят компромати и да се занимават с глупости. Погледнете какво се случи на Конгреса на БСП - Корнелия Нинова го използва да изчисти опозицията, като използва лъжата, че тя иска да управлява с ГЕРБ\", посочи Цветанов.\"БСП могат само да рушат, като в същото време не предлагат нищо градивно. Търсят само казуси, които да хвърлят в публично пространство, като впоследствие да ги доокрасяват\", категоричен бил Цветанов.", "date": "2017.11.05", "title": "Държавата \"цъфти и върже\", а БСП се занимава с глупости, убеждава Цветанов   "}
{"url": "https://news.bg/bulgaria/pak-popravyat-remontiraniya-uchastak-ot-stolichniya-bul-dondukov.html", "text": "Два месеца след като беше отворен за движение, участъкът от столичния булевард \"Дондуков\" между улиците \"Бачо Киро\" и \"Будапеща\" отново се ремонтира, предаде bTV.Майстори пренареждат паветата, тъй като само за няколко седмици те отново са се разместили.Според Николай Патов, който работи по коригирането на неуспешно ремонтирания участък, това не е работа за всеки и изисква умения.Майсторът, който реди павета от 12 години, уточнява, че основата не е била добре подготвена, преди да се наредят паветата отгоре. Това е причината те да се разместят толкова скоро.", "date": "2017.11.05", "title": "Пак поправят ремонтирания участък от столичния бул. „Дондуков”"}
{"url": "https://news.bg/press/v-gerb-glasuvat-otkaz-ot-koalitsiya-s-bsp-borisov-e-izbral-nov-zdraven-ministar-varnaha-lava-pred-ndk.html", "text": "Новите пререкания между БСП и ГЕРБ и официализирането на отказа на ГЕРБ от евентуална коалиция със социалистите са сред водещите теми на неделните вестници.\"В ГЕРБ никога не са се водили разговори за коалиция с БСП, нито с ДПС. И за да спрат спекулациите на Конгреса на ГЕРБ на 26-ти ноември ще се вземе решение да не се прави такава коалиция, докато аз съм председател на партията. Това заяви министър-председателят и председател на ГЕРБ Бойко Борисов по време на регионалната политическа академия на МГЕРБ, която се провежда в хасковските Минерални бани. Той обясни, че БСП си разчистват сметките помежду си като се обвиняват, че една част от тях били за коалиция с ГЕРБ, съобщиха от пресцентъра на ПП ГЕРБ...\" - в. \"Труд\".\"Ние не искаме такъв съюз. Вътрешната опозиция в БСП да си намери друго обяснение с кого е\", заяви Борисов. Той подчерта, че е предложил на втората след ГЕРБ партия да оглави парламента заради стабилността на държавата и предстоящото председателство на Съвета на ЕС. Премиерът коментира, че след изборите е дал възможност на Деница Златева да запази поста си, за да бъде държавата стабилна, въпреки че Лиляна Павлова я превъзхожда в пъти като министър. \"Не сме искали никой да купуваме. Стана като приказката:\"Ти мен за каква ме мислиш и ако ме мислиш за такава колко даваш? \" Премиерът посочи, че вот на доверие се внася с цел да се свали действащото правителство и парламент и да се предизвикат нови избори. \"Как си представят \"национално отговорните политици\" от БСП, че ще изглежда България в очите на Европа със служебно правителство и в предизборна кампания по време на Председателството ни на Съвета на ЕС\", попита Бойко Борисов. Той бе категоричен, че това е безотговорно поведение от страна на опозицията и този вот няма да мине. Председателят на ГЕРБ коментира, че неслучайно има поговорка, че в ада само българския казан не го пазят дяволите, защото все някой има кой да дърпа другия надолу. Според Борисов трябва да покажем на Европа какви усилия полага България за Западните Балкани. \"Аз си затраях за договора с Македония - защо не са го подписали, ако са работили толкова по споразумението. Много правителства са работили, но стана сега, защото сме направили всичко необходимо с МВнР. Целият ЕС излезе с позиции още в първите минути след като подписахме - Федерика Могерини, Доналд Туск, външните министри на Германия, Франция, САЩ... Всички те са очаквали от нас да поставим темата за перспективата на Балканите. И ние доказахме, че има политици които могат и така да мислят\", коментира премиерът. Той изтъкна и важността на изграждането на инфраструктура между София, Скопие, Солун и Белград...\" - в. \"24 часа\".\"Моментът за вота на недоверие не е случаен Периодът на искане на вота на недоверие е подбран неслучайно, смята Борисов. \"Винаги съм казвал, че вотът на недоверие е право на всяка една опозиция. Единственото е, защо избират такъв момент. Ако сме национално отговорни, не би трябвало да го правят, защото вот на недоверие се прави, за да мине, а не само да правиш парадиране, че правиш вот на недоверие. Да допуснем, че целта им е да мине, това означава, че ще се озовем без парламент по време на Председателството. Затова казвам- периодът явно е подбран неслучайно\", каза Борисов. Той припомни поговорките \"Крадецът казва: Дръжте крадеца\" и че в ада, на българския казан не е нужно да се слагат пазачи. Ние можем спокойно да се дърпаме сами надолу в катрана 6 месеца докато сме във фокуса на Европа и да се изговорят всички глупости, които на някой му дойдат на акъла, каза Борисов...\" - в. \"Дневник\".\"Живеем в две различни държави. В тази на управляващите, в която по думите им има спокойствие. В истинската - всеки месец хората са на улицата и протестират\". Това е заявила на среща с граждани в Разград председателят на БСП Корнелия Нинова, цитирана от партийния пресцентър. \"Според ГЕРБ те дават път на младите и можещите. Но в деня на будителите младите учени излязоха на протест за унизителните условия, в които работят. В паралелната държава на Борисов има сигурност, в истинската всеки месец полицаи, пожарникари са на протест, а пилоти отказват да летят\", каза Нинова. Тя добави, че в държавата на правителството пенсиите растат, а в истинската пенсионерите излязоха по площадите с мъката, че няма как да живеят с двеста лева...\" - в. \"Дневник\".Всекидневниците съобщават също, че вече е определена кандидатурата за нов здравен министър.\"Премиерът Бойко Борисов вече е решил, кой ще е здравен министър, но ще го съобщи след гласуването на бюджета тази седмица в парламента. Борисов съобщи това докато инспектира строителството на четирилентовото трасе Бургас-Слънчев бряг, обхода на Ахелой и проекта за укрепването на брега край кв. \"Сарафово\" в Бургас...\" - в. \"Дневник\".\"Управляващите вече имат кандидат за здравен министър на мястото на подалия оставка проф. Николай Петров. Това стана ясно от думите на премиера Бойко Борисов, предаде бТВ. Той ще изчака да бъде гласуван бюджетът на първо четене, преди да огласи името на новия член на кабинета...\" - в. \"Сега\".Скандалът с позицията на руското външно министерство, че съветската армия е спасила българските евреи продължава да е във фокуса на медийното внимание.\"Като опит да се пренапише историята и явна провокация към България - така определи в сутрешния блок на ТВ Европа бившият служебен министър-председател Огнян Герджиков изявлението на говорителя на руското външно министерство. Мария Захарoва обяви, че съветската армия била спасила българските евреи по време на Втората световна война. \"Това е толкова очебийно несъстоятелно. Тя или няма представа от нещата или просто ни провокира. Не мога да си представя да има трета версия. Един сериозен човек, а тя би трябвало да е такъв, не може да си позволява така да говори абсолютни неистини, след като историята няма съмнение по това кой всъщност е спасил българските евреи. Най-малко това е съветската армия, най-малко\", каза Герджиков. Реакцията на българското външно министерство беше навременна и точна, смята Герджиков...\" - в. \"24 часа\".\"Несериозно е да се правят спекулации със спасяването на българските евреи. Това каза министърът на отбраната Красимир Каракачанов пред журналисти след военния ритуал в памет на загиналите герои от Първи и Шести софийски пехотен полк на Първа Софийска държавна дивизия, който се състоя пред реставрираната скулптурна фигура на лъва от Мемориала в градината пред Националния дворец на културата, предаде \"Фокус\". \"Ако кажа, че ВМРО имат по-големи заслуги от Съветската армия за спасяването на българските евреи, ще бъда прав, защото това е историята. От инициативния комитет в Кюстендил през 1943 г. петимата видни граждани, които отиват при своя депутат Димитър Пешев и го ангажират с освобождаването на евреите, трима са членове на ВМРО. Истината е, че спасяването на българските евреи е дело на българския народ, защото българите имат вродена толерантност. Така че българският народ може да се гордее както със своите герои, загинали за родината, така и с този хуманен акт, с който нищо общо няма която и да е друга държава. Говорителката на руското външно министерство е много симпатична, но е пропуснала да прочете българската история по-задълбочено\", каза министърът.\" - в. \"Стандарт\".\"Твърдението, че Червената армия е спасила българките евреи, е дълбоко непознаване на историята или опит за провокация. Не мога да гадая, но мисля, че България имаше адекватна реакция, каза днес президентът Румен Радев, цитиран от агенция \"Фокус\". Коментарът му беше по повод твърдението на говорителя на руското външно министерство Мария Захарова от вчера, че Червената армия е спасила българските евреи...\" - в. \"Сега\".Връщането на легендарния лъв от войнишкия мемориал на историческото му място пред НДК също е сред актуалните теми.\"Военен ритуал в памет на загиналите герои от Първи и Шести софийски пехотен полк на Първа Софийска дивизия се състоя пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата. В церемонията взеха участие министърът на отбраната Красимир Каракачанов, кметът на София Йорданка Фандъкова, заместник-кметът на София Тодор Чобанов и о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство. Панихида в памет на загиналите воини отслужи Тивериополският епископ Тихон. В знак на признателност пред паметника бяха положени цветя и венци от министъра на отбраната, началника на отбраната, Комисията по отброана, Националният военноисторически музей, кметът на София, Българския червен кръст, Организацията на евреите в България и др. Пред мемориала бе положена урна с пръст от Тутракан, донесена от кмета на общината Димитър Стефанов.\" - в. \"Стандарт\".\"Връщането на Военния мемориал на Първи и Шести софийски пехотен полк символизира възможността да обединим нацията си, заяви кметът на София Йорданка Фандъкова в интервю за \"Фокус\". \"В историята на София Войнишкият мемориал е бил място за почит към загиналите български войници и офицери. Вярвам, че това място отново ще бъде място на паметта и към нашето преклонение към геройството на българските войници. Само за няколко дни от четвъртък, когато лъвът беше върнат, стотици хора отиват и поднасят цветя пред него\", коментира кметът на София. \"Бронзовият лъв от войнишкия мемориал се е намирал пред трите стени, разположени във формата на буквата \"П\". На тях са били изписани имената на над 3 000 загинали войници от Първи пехотен софийски полк и Шести пехотен търновски полк. Паметникът на Желязната дивизия е открит от цар Борис III на 28 октомври 1934 година, а от 1977 година лъвът се съхраняваше във Военноисторическия музей. Изключително съм благодарна на министъра на отбраната господин Каракачанов и на директора на Военноисторическия музей, които съдействаха за връщането на лъва на мястото му\", каза още Йорданка Фандъкова. Тя добави, че статуята на лъва, който държи картата на България, е дело на скулптура Михаил Михайлов, като лъвът символизира държавността и припомня за героизма на отделни офицери и войници, сражавали се за България...\" - в. \"Стандарт\".", "date": "2017.11.05", "title": "В ГЕРБ гласуват отказ от коалиция с БСП, Борисов е избрал нов здравен министър,  върнаха Лъва пред НДК... "}
{"url": "https://news.bg/int-politics/11-printsove-sa-zadarzhani-v-sauditska-arabiya-po-podozreniya-v-koruptsiya.html", "text": "Комитетът за борба с корупцията в Саудитска Арабия, който започна работа преди броени часов, задържа 11 принцове, четирима действащи министри и десетки бивши, предаде Би Би Си с позоваване на местни медии.Имената на задържаните не се съобщават. Не е известно и какви са конкретните подозрения срещу тях.Междувременно, телевизионният канал \"Ал Арабия\" съобщи, че комитетът е обявил възобновяване на разследванията за наводнението в Джида през 2009 г. и епидемията от коронавируса Mers през 2012 г.Новото антикорупционно ведомство се оглавява от престолонаследника принц Мохамед бин Салман.Държавната информационна агенция на Саудитска Арабия съобщи, че комитетът има право да издава заповеди за арест и да налага забрани за напускане на страната.", "date": "2017.11.05", "title": "11 принцове са задържани в Саудитска Арабия по подозрения в корупция"}
{"url": "https://news.bg/health/prevozvaneto-na-bolnite-na-hemodializa-s-taksita-sazdava-risk-ot-zarazi.html", "text": "Транспортирането на болните на хемодиализа с таксита, вместо с линейки, създава риск от разпространение на зарази, съобщи bTV, позовавайки се на зрителски сигнал.Пациентите в столичните болници не се транспортират с линейки, уточнява авторът на сигнала.Шофьорите не знаят как да реагират в случай на криза на клиента. Част от пациентите на хемодиализа имат и заразни заболявания.Такситата, които се превръщат в линейки, не са безопасен транспорт, казва мъж, пожелал анонимност.\"Когато ние след диализа си тръгнем към вкъщи, излизаме с едни канули на ръцете. И някой път има кръв, други течности. Това цялото нещо често остава по седалките. И просто - хората, които се возят след това в таксито, спокойно могат да се заразят\", обясни зрителят.Самият той определя практиката като недопустима.", "date": "2017.11.05", "title": "Превозването на болните на хемодиализа с таксита създава риск от зарази"}
{"url": "https://news.bg/economics/kitay-zabrani-vnosa-na-balgarski-hrani-sas-sadarzhanie-na-roza.html", "text": "Малки и средни предприятия се оплакват, че Китай не допуска внос на български хранителни продукти със съдържание на роза Дамасцена, съобщават от Изпълнителната агенция за насърчаване на малките и средните предприятия (ИАНМСП).Това става ясно от последното участие на фирми на международния панаир за малки и средни предприятия CISMEF в китайския град Гуанджоу, където страната ни се е представила с национален щанд.Проблемът с роза Дамасцена е поставен от Костадин Джатев, ръководител на СТИВ Шанхай, пред министъра на индустрията и информационните технологии на Китай Миао Уей по време на панаира. Става въпрос за продукти като вода, сладка, конфитюри, бонбони, локум и др.Съответните държавни институции на Китай са приели и публикували допълнителен списък с разрешените съставки за хранителни продукти в страната. Документът представлява т. нар. положителен списък на традиционно нехранителни субстанции, които могат да бъдат влагани в хранителни продукти.Това означава, че всичко, което не фигурира в него, не може да бъде добавяно в храни и разпространявано на китайския пазар.В този списък единствения вид роза, който е изрично упоменат, е вида Рогоза. Това автоматично означава, че българските хранителни продукти със съдържание на роза Дамасцена нямат право да бъдат продавани в Китай. Проблемът не засяга козметичната и парфюмерийна индустрия, уточняват от ИАНМСП.", "date": "2017.11.05", "title": "Китай забрани вноса на български храни със съдържание на роза"}
{"url": "https://news.bg/economics/tsenite-na-osnovni-hrani-tragnaha-nagore.html", "text": "Поскъпване на основни хранителни стоки отчита Държавната комисия по стоковите борси и тържища през тази седмица.Най-сериозен е повишението в цената на гроздето - с 30 на сто.Яйцата са поскъпнали средно с 12 процента.Зеленият пипер е почти 10 на сто по-скъп през изминалата седмица спрямо предходната.При картофите се отчита поевтиняване от 17 процента. С почти 6 на сто поевтинява и захарта.", "date": "2017.11.05", "title": "Цените на основни храни тръгнаха нагоре "}
{"url": "https://news.bg/politics/iskat-kmetovete-na-malkite-sela-da-badat-izbirani-pryako.html", "text": "Кметовете на малките села да се избират с пряк избор, а не да се назначават.За това настояват от Националното движение на кметове на малки кметства.Според тях така ще се изпълнява реално волята на хората.Сега кметове на кметства се избират в населени места с население над 350 души, а в тези с по-малък брой жители се назначава кметски наместник от съответната голяма община, от която селото е част.", "date": "2017.11.05", "title": "Искат кметовете на малките села да бъдат избирани пряко "}
