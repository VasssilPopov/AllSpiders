{"url": "https://news.bg/regions/drogiran-shofyor-s-16-akta-pomete-7-koli-v-sofiya.html", "text": "Дрогиран шофьор по чудо не взе жертви след зрелищна каскада след тунела за квартал \"Люлин\" в София, съобщава \"Нова телевизия\".32-годишният мъж има 40 наказателни постановления и 16 акта от пътна полиция - за шофиране без книжка, за шофиране без колан, за липса на Гражданска отговорност и за преотстъпване на автомобила.Инцидентът е станал към 22 часа в събота вечерта.Мъжът се удря в бетонна конструкция, полита във въздуха и помита по таван 7 автомобила. Няма ранени.Тестът за наркотици на водача е положителен. По първоначална информация той е употребил амфетамини.", "date": "2018.10.20", "title": "Дрогиран шофьор с 16 акта помете 7 коли в София"}
{"url": "https://news.bg/politics/radev-iska-zasilvane-na-investitsiite-mezhdu-balgariya-i-kitay.html", "text": "Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране, е общата позиция на президента Румен Радев и на заместник-председателя на Постоянния комитет на общокитайското събрание на народните представители Цао Дзиенмин.Държавният глава подчерта също така, че страната ни може да предложи най-добрите условия за инвеститорите в Югоизточна Европа и призова за увеличаване на инвестициите от Китай в страната ни в областта на науката и образованието, информационните технологии и селското стопанство.\"Гражданите очакват конкретни резултати от нашето сътрудничество\", заяви държавният глава и отново открои значението, което ще има откриването на пряка въздушна линия между България и Китай за увеличаване на контактите между бизнеса и стимулиране на туризма.\"Вие насочвате сериозни усилия към развитието на двустранните отношения с Китай и нашата страна високо го оценява. В областите на търговията, инвестициите и селското стопанство са постигнати много конкретни резултати, а през миналата година стокообменът ни има ръст от 30%\", коментира Цао Дзиенмин.Създаването на Глобален център за сътрудничество в София, който да проучва европейското законодателство и да оценява риска при осъществяването на инвестиционни проекти от Китай в ЕС, в сътрудничество със страните от Инициативата \"16+1\", също е обсъдено на срещата.Идеята на българския президент за създаването на този център, изразена на срещата с министър-председателя Ли Къцян у нас през юли, се оценява високо от китайското държавно ръководство и ще продължат консултациите за неговото осъществяване, увери Цао Дзиенмин.Радев добави, че със създаването на центъра ще бъдат насърчени и сътрудничеството в сферата на науката и образованието между България и Китай.За България Китай е важен партньор и ние високо ценим историята, културата и традициите на вашия народ. Именно те са най-важната основа, на която се развиват нашите отношения и отличният политически диалог на всички нива, подчерта държавният глава. Президентът изрази и принципната и последователна позиция на страната ни в подкрепа на политиката за \"единен Китай\".", "date": "2018.10.20", "title": "Радев иска засилване на инвестициите между България и Китай"}
{"url": "https://news.bg/crime/razkriha-dve-narkooranzherii-kray-varna.html", "text": "Криминалисти разкриха две високотехнологични наркооранжерии край Варна. Двата случая се наблюдават от районните прокуратури във Варна и Девня.В имот, собственост на 45-годишен мъж в с. Езерово, община Белослав,  е установена наркооранжерия. На място са открити 78 растения от типа на конопа в различен етап на развитие. При полевия наркотест са реагирали на канабис, с високо съдържание на тетрахидроканабинол. Оранжерията е снабдена със скъпи торове, климатична инсталация и система за капково напояване.На друг адрес, в с. Падина, община Девня е установено, че 41-годишен мъж отглежда наркотични растения. В дома му е открита наркооранжерия и 131 растения в различен етап на развитие. И двамата мъже са задържани.", "date": "2018.10.20", "title": "Разкриха две наркооранжерии край Варна"}
{"url": "https://news.bg/int-politics/stotitsi-hilyadi-v-london-nastoyavat-za-vtori-referendum-za-brekzit.html", "text": "Протестиращи, които са против Брекзит и които призовават за провеждането на референдум за окончателното споразумение за Брекзит, се събраха в центъра на Лондон, като според организаторите това е \"най-голямата, най-шумната и най-важната\" демонстрация по рода си, съобщават британските медии.Протестното шествие започна на обяд преди провеждането на митинг на площада пред британския парламент, като проявите са организирани от кампанията \"Гласът на народа\". Около 150 автобуса са докарали хиляди протестиращи от цялата страна в британската столица.Млади британски избиратели водят шествието, на което според организаторите присъстват около 500 хил. души.Кметът на Лондон Садик Хан присъства на демонстрацията. Британският премиер Тереза .Депутати от всички основни политически партии подкрепят демонстрацията.Междувременно бившият лидер на Британската партия за независимост Найджъл Фарадж води демонстрация в подкрепа на Брекзит в Северна Англия, последното от поредицата събития, организирани от групата \"Излизане означава излизане\". на референдума през 2016 г. с 51,89 на сто \"за\" и 48,11 на сто \"против\".Великобритания трябва да излезе от Общността на 29 март 2019 г. съгласно условията на двугодишния процес по чл. 50 от основополагащия за ЕС Лисабонски договор.Настоящият план е за преходен период от 21 месеца, за да протече плавно процесът по Брекзит. Но тъй като двете страни засега не успяват да постигнат споразумение, тази седмица стана ясно, че преходният период може да бъде удължен.", "date": "2018.10.20", "title": "Стотици хиляди в Лондон настояват за втори референдум за Брекзит"}
{"url": "https://news.bg/society/natsionalna-mrezha-za-detsata-nastoyava-za-nezabavna-ostavka-na-someonov.html", "text": "С отворено писмо до премиера Бйко Борисов и вицепремиера Валери Симеонов Национална мрежа за децата - НМД, обединяваща 149 организации, работещи с над 73 600 деца годишно в цялата страна, настояват за незабавната оставка на Симеонов като вицепремиер по икономическата и демографската политика, \"във връзка с абсолютно недопустимите му коментари и отношение към родителите на деца с увреждания\".\"Този път вашият заместник Валери Симеонов прекрачи всяка граница на неразбиране на ангажиментите си, нормалността и просто човешките отношения. Той е този, който отговаря за демографската политика, за това децата и семействата на България да имат достоен живот\", обясняват НМД.\"От тази си позиция, в която негов ангажимент е изготвянето и провеждането на политики, които да гарантират тяхното благосъстояние, той нарече група майки \"кресливи жени... с уж болни деца\", \"без грам майчинско чувство и грижа за тях\". Скандалното му изявление е не само крайно неадекватно в ситуация, в която месеци наред се търси решение за едни от децата и родителите с най-труден живот у нас, то е недопустимо за държавник, който трябва да служи на народа си и именно затова считаме, че единственият вариант е незабавното напускане на този пост и управлението на държавата\", пишат те до Борисов.\"Вие едва ли ще се съобразите с нашето искане, но бихме искали да заявим, че ние като Национална мрежа за децата спираме нашата подкрепа за това правителство, докато г-н Симеонов е на този пост. Като Мрежа ние активно участваме и подпомагаме работата на над 8 големи ведомства и министерства, като работим в над 18 работни групи и институции. Винаги сме се стремили да работим с всяко едно правителство и политическа партия в името на намирането на най-добрите решения за децата и семействата. Не можем обаче да подкрепяме държавните институции, които се управляват от правителство, чиито лидери имат двоен стандарт за морал, ценности и политики\", допълват те.\"Вие се извинихте от името на правителството, но това не само че е недостатъчно, но искаме конкретни действия от Ваша страна за ролята на Симеонов във Вашия кабинет, който за пореден път уронва престижа не само на правителството, но и усилията на държавните институции, работещи за децата и семействата на България. Считаме, че оставането му на този пост е равносилно на съгласие и легитимиране на неговите думи и отношение към едни от най-уязвимите групи в нашата страна\", коментират в своето отворено писмо до премиера Борисов от Национална мрежа за децата.НМД се обръща и към вицепремиера Симеонов:", "date": "2018.10.20", "title": "Национална мрежа за децата настоява за незабавна оставка на Сомеонов"}
{"url": "https://news.bg/int-politics/hilyadi-demonstranti-v-tayvan-kazvat-ne-na-kitay.html", "text": "Хиляди демонстранти, настояващи за независимост, се събраха в тайванската столица Тайпе, за да изразят неодобрението си от позицията на Китай към техния остров, съобщава \"Асошиейтед прес\".Китай прекъсна контактите с правителството на тайванския президент Цай Ингвен скоро след встъпването ѝ в длъжност през 2016 г. и засили дипломатическия, икономическия и военния натиск върху Тайван в опит да го принуди да се съгласи с настояването на Пекин, че автономният остров е част от Китай.\"Искам да кажа на висок глас не на Китай\", настоя 43-годишният протестиращ Пин Чен-вен, който е самонает, допълвайки: \"Просто не съм съгласен с реториката на Китай. Имаме наш собствен суверенитет и Тайван е отделна страна.\"Друг протестиращ на демонстрацията в Тайпе, Куо Юнг-мин, 85-годишен презвитериански църковен пастор и професор по еврейски език в Тайландския богословски институт и семинария, заяви, че защитниците на обединението трябва да се преместят в Китай, ако смятат, че това е по-добро място за живот.\"Трябва да сме истински тайванци, а не фалшиви китайци\", настоя Куо, добавяйки: \"Няма никаква полза да си китаец. Онези, които се застъпват за обединението, все още живеят в Тайван. Ако в Китай е толкова хубаво, защо просто не се преместят в Китай?\"По време на обръщение на 10 октомври, когато е националният празник на Тайван, Цай Ингвен призова Китай да не бъде \"източник на конфликт\" и обеща да подсили отбраната на Тайван срещу военните заплахи на Пекин. Цай каза, че най-добрият начин Тайван да се защити бил \"да го направи належащо и незаменимо за света\", като същевременно не влиза в открит конфликт в отношението си към Китай.Китай и Тайван са разделени след гражданската война през 1949 г., като Китай разглежда острова като част от територията си, като ако е необходимо, може да си го върне със сила.", "date": "2018.10.20", "title": "Хиляди демонстранти в Тайван казват \"не\" на Китай"}
{"url": "https://news.bg/int-politics/rusiya-likvidirala-blizo-88-000-buntovnitsi-v-siriya.html", "text": "Военният министър на Русия Сергей Шойгу обяви, че близо 88 000 бунтовници са били убити в Сирия през трите години след началото на намесата на Москва в подкрепа на сирийските правителствени сили, съобщава \"Франс прес\".\"В хода на операцията бяха ликвидирани общо повече от 87 500 бунтовници, 1 411 населени места бяха освободени и над 95 процента от територията на Сирия\", изтъкнал Шойгу по време на форум в Сингапур.\"Повечето от бунтовниците бяха ликвидирани\", уточнил руският военен министър.Сирийският център за наблюдение на човешките права, чието седалище е във Великобритания, твърди, че близо 365 000 души са били убити по време на конфликта, който продължава вече повече от 7 години.Русия започна въздушни удари в подкрепа на режима на президента Башар Асад през септември 2015 г. Руските военновъздушни сили са извършили повече от 40 000 бомбардировки, удряйки около 120 000 цели от \"терористична\" инфраструктура, допълва Шойгу.Руският военен министър посочил още, че \"сирийските въоръжени сили понастоящем контролират територия, където живее повече от 90 процента от населението\".", "date": "2018.10.20", "title": "Русия ликвидирала близо 88 000 бунтовници в Сирия"}
{"url": "https://news.bg/politics/rumen-radev-vidya-sblizhavane-s-makedoniya-sled-istoricheskoto-reshenie-na-skopie.html", "text": "Резултатът от проведеното снощи гласуване в парламента на Македония е важна стъпка за югозападната ни съседка по един дълъг исторически път. Това се изтъква в позиция на президента Румен Радев във връзка с историческото гласуване на парламента в Скопие снощи. По думите на Радев, това трябва да доведе до още по-голяма близост между България и Македония на принципите на приятелството, добросъседството и сътрудничеството.\"Перспективите за развитие на двустранните ни отношения и изчистването им от идеологическите наслоения от близкото минало са от изключително значение за затвърждаване на подкрепата на Република България за интеграцията на Република Македония в Европейския съюз и НАТО\", подчертава държавният глава.Радев приветства всички прояви на политическа смелост, лидерство и държавническа отговорност, които водят към сближаването между България и Македония.Припомняме, снощи парламентът в Скопие одобри споразумението с Гърция от Преспа, съгласно което официалното име на югозападната ни съседка става Северна Македония. Македонският премиер Зоран Заев нарече решението \"историческо\". Сега предстоят редица гласувания за промяна на конституцията на Македония, за да бъде окончателно завършена процедурата. Предстои и ратификация на споразумението от страна на Гърция. ", "date": "2018.10.20", "title": "Румен Радев видя сближаване с Македония след историческото решение на Скопие"}
{"url": "https://news.bg/politics/za-rumen-petkov-es-ne-e-privlekatelen-s-nay-skapoplateniya-piyanitsa-nachelo.html", "text": "Ние, европейците, не бива и не заслужаваме да имаме най-скъпоплатения пияница за ръководител на Европейската комисия (Жан-Клод Юнкер) и в същото време някой да ни убеждава, че Европейският съюз в този си вид е привлекателен.Това е коментирал председателят на АБВ Румен Петков пред делегатите на Конгреса на Отечествения съюз. \"Виждаме, че референдумът в Македония се провали, но въпреки това външният натиск върху тази държава, нейните институции и граждани продължава, а това води до заключението, че в случая не говорим за демократичен или самостоятелен избор на една държава и един народ. Фактори, които неизменно повишават и без това високият евроскептицизъм\", подчертал Петков. Той разкритикувал външната политика, която България води. \"Ние сме страна почтен и коректен партньор на ЕС и НАТО, но патриотизмът ни не минава през защита на националните ни интереси като гарантиране на енергийната ни сигурност или способността на страната ни за защита\", коментирал лидерът на АБВ.\"На този фон трябва много ясно да си дадем сметка и за това как виждаме бъдещото разширяване на ЕС и НАТО, особено в условия, в които сме свидетели как Албания и Косово просто решават и обявяват, че ще свалят границите помежду си. И питаме, дали това е пътят? Дали този подход няма да задълбочи регионалните конфликти? Дали силната идея за развитието и приобщаването на Западните Балкани не е поставена под въпрос\", изтъкнал той. По думите му, през последните години страната ни търпи и поредица от провали и по отношение на двустранните си връзки с редица държави.Иначе лидерът на АБВ посочил пред делегатите на конгреса, че Отечественият съюз вече 76 години защитавал интересите на България и бил символ на дългогодишен патриотизъм.", "date": "2018.10.20", "title": "За Румен Петков ЕС не е привлекателен с най-скъпоплатения пияница начело"}
{"url": "https://news.bg/politics/chetirima-evrodeputati-tselta-na-koalitsiyata-barekov-siderov.html", "text": "Евродепутатът Николай Бареков, който е председател на \"Презареди България\", е презентирал \"Атака\" и председателя ѝ Волен Сидеров пред европейските консерватори.Официалното представяне на новата коалиция се състояло в молдовската столица Кишинев по време на среща на високо равнище на Алианса на консерваторите и реформистите в Европа (АКРЕ).Уточнява се, че \"Атака\" официално е подала писмо за намерение за членство в АКРЕ.Пред ръководството и членовете на АКРЕ Николай Бареков анонсирал коалицията за предстоящите избори за Европейски парламент и обявил, че е поканил \"Атака\" в качеството ѝ на \"автентична консервативна сила с история и силни позиции в България\".Пред европейските консерватори евродепутатът обяснил целите пред бъдещото обединение. \"Стремим се към спечелването на четири мандата\", категоричен бил Бареков и допълнил: \"Очаквам ВМРО и много други формации да се присъединят към разговорите за голямото патриотично обединение.\"Бареков обяснил, че в разговорите с бъдещите партньори щели да бъдат поставени три условия, едното от които е борба с расизма, ксенофобията и всички прояви на антисемизъм.Президентът на АКРЕ Ян Захрадил заявил, че бил уверен в успеха на бъдещия съюз, особено след като лично се бил уверил в потенциала за успех на Бареков и Сидеров в София миналата седмица. Тогава консерваторът се срещна с премиера Бойко Борисов, където беше обсъдена евентуалното общо управление между ЕКР и ЕНП в следващия Европейски парламент.\"В името на традиционните ценности, в името на повече суверенитет за държавите в Европа, в името на бъдещата Европа на отечествата и един реформиран Европейски съюз!\" - с тези думи Сидеров връчил заявлението си за членство в АКРЕ.От пресцентъра на Бареков отбелязват, че изказванията на двамата предизвикали бурни овации в залата. ", "date": "2018.10.20", "title": "Четирима евродепутати - целта на коалицията Бареков-Сидеров"}
{"url": "https://news.bg/politics/horata-v-s-trud-prodalzhavat-bunta-sreshtu-tsentralata-za-tok-ot-biomasa.html", "text": "Жители на с. Труд блокираха за половин час пътя между Пловдив и Карлово, за пореден път протестирайки срещу работата на централата, която произвежда електричество от биомаса, съобщава БНР.Към тях са се присъединили хора от още 7 населени места в страната с подобни проблеми. Със скандирания за чист въздух, протестиращите отново поискаха институциите да се ангажират сериозно с проблемите им.Протестиращите настояха за оставките на министрите на околната среда и водите и на земеделието Нено Димов и Румен Порожанов, както и на директора на пловдивската екоинспекция Стефан Шилев. \"Специално РИОСВ-Пловдив, а и в другите населени места реакциите са същите. Изкарват се едни лабораторни изследвания, които изобщо не мерят параметрите, от които ние се оплакваме, и едва ли не ни поставят в ситуация, в която ние лъжем, а пък институцията е права, а тя в същото време защитава интереса на един замърсител, който трови нашия живот. Настояваме да се направи пълна оценка за въздействие върху околната среда на този инвеститор. В екооценките им са взети предвид всички животински видове освен човека\", подчерта Галина Тошева от сдружението \"Бъдеще за село Труд\".След протестното шествие, представителите на различните неправителствени организации и инициативни комитети обявиха, че започват съвместни действия за създаването на национално обединение, което да представлява пред интстиуциите всички населени места със сходни проблеми.", "date": "2018.10.20", "title": "Хората в с. Труд продължават бунта срещу централата за ток от биомаса"}
{"url": "https://news.bg/tech/nay-golemiyat-v-sveta-samolet-amfibiya-s-parvo-izlitane-ot-voda.html", "text": "Разработеният от Китай най-голям в света самолет-амфибия \"Цзилун\" (AG600) тази сутрин е преминал успешно изпитания по излитане от повърхността на вода и кацане във вода, съобщават от Китайската корпорация за авиационна индустрия (AVIC).От 27 август самолетът се намира в хидролетището \"Чжанхе\" в провиция Хубей, където е преминал редица важни тестове, включително плъзгане на вода при ниски, средни и високи скорости.Специалистите почти два месеца са проверявали способността за управление по права линия, маневреността на амфибията, устойчивостта на водната повърхност, както и водоустойчивостта при движение на различни скорости.По-рано AVIC обявиха плановете си да започнат търговски доставки на самолета-амфибия AG600 до 2022 г.Това е най-големият прототип на подобна техника не само в Китай, но и в света. Машината е предназначена за гасене на пожари и провеждане на спасителни операции на вода. Освен това AG600 може да бъде снабден с допълнително оборудване за мониторинг на морската среда, пътническия и товарния трафик, а също така проучване за местоположението на полезни изкопаеми.Самолетът е оборудван с четири турбовитлови двигателя, способен е да събира на борда 12 тона вода за 20 секунди. Максималното тегло при излитане на AG600 e 53,5 тона, дължината на корпуса е 39,3 метра, размахът на крилата е 38,8 метра, а максималната дължина на полета е 4 500 км. Самолетът може да превозва до 50 души.", "date": "2018.10.20", "title": "Най-големият в света самолет-амфибия с първо излитане от вода"}
{"url": "https://news.bg/int-politics/v-harvatiya-protestirat-sreshtu-povishavaneto-na-vazrastta-za-pensionirane.html", "text": "Няколко хиляди души са протестирали в столицата на Хърватия заради плановете на правителството да повиши възрастта за пенсиониране на 67 години и да ореже пенсиите за онези, които се пенсионират рано, съобщава \"Ройтерс\".Тази седмица правителството поиска от парламента да приеме законодателство, с което да вдигне пенсионната възраст, която в момента е 65 години, от 2033 г. нататък, защитавайки реформата като стъпка в опитите да направи пенсионната система устойчива.Законопроектът също така включва и предложение за орязване на пенсиите на хората, които спрат да работят преди достигане на пенсионна възраст с около четири процента годишно.\"У нас се е натрупала много мъка и горчивина. Не е ли такова предложение за пенсиониране безотговорно към нашите работници пенсионери?\", изтъкна Кресимир Север, един от лидерите на синдикатите, организирали протеста, пред тълпата в центъра на Загреб.Някои от демонстрантите са скандирали \"крадци\", а много са държали плакати, обвиняващи правителството, че прави бедни пенсионерите и работниците. \"От училище към безработица, от работа към гробищата\", пишеше на един от плакатите.Работници, представляващи заетите в металургията, медицински сестри и други професии са били сред участниците в протеста, изтъквайки, че не могат да работят до 67-годишна възраст.\"Работя при дъжд и при изгарящо слънце. Краката и гърбът ми трябва да носят стотици претоварени контейнери за отпадъци. Вече имах операция на едното коляно, другото скоро ще трябва да бъде оперирано\", работник от компания за събиране и изхвърляне на отпадъци казал пред тълпата.Синдикалните лидери твърдят, че новият закон ще навреди особено на по-възрастните работници, които често са подложени на натиск да се пенсионират по-рано заради здравословни причини или защото работодателите искат да се отърват от по-възрастните работници. Те също така са посочили, че хърватите имат по-кратка продължителност на живота от хората в много други страни от Европейския съюз.", "date": "2018.10.20", "title": "В Хърватия протестират срещу повишаването на възрастта за пенсиониране"}
{"url": "https://news.bg/int-politics/nato-es-i-sasht-privetstvat-makedoniya-s-klyuchovata-krachka-po-patya-kam-zapada.html", "text": "НАТО, Европейският съюз и САЩ приветстваха снощното гласуване на парламента на Македония като нова крачка към прекратяването на продължаващия от десетилетия спор за името с Гърция, която приближава малката ни югозападна съседка по-близо до присъединяването към престижните западни клубове, съобщава \"Франс прес\".Генералният секретар на НАТО Йенс Столтенберг и ръководителят на европейската дипломация Федерика Могерини приветстваха гласуването в парламента в Скопие за започване на процеса по преименуване на страната на Северна Македония, което беше приветствано също така и от Гърция.\"Правителството и политическите лидери трябва да доведат до край националните процедури по споразумението за името и да се възползват от тази историческа възможност да вкарат страната в НАТО\", написа Столтенберг в \"Туитър\".\"Сега очакваме националните процедури за прилагане на споразумението да продължат без никакви забавяния, за да се приемат промените в Конституцията\", се изтъква в съвместно изявление на Могерини и еврокомисарят по разширяването Йоханес Хан.Във Вашингтон, говорителката на Държавния департамент Хедър Науърт също приветства решението на парламента на Македония \"да инициира необходимите промени в конституцията\", необходими за изпълнение на споразумението с Гърция, което беше постигнато през лятото в Преспа.Тя нарече това \"историческа възможност за постигане на стабилност, сигурност и просперитет в целия регион\".Сега в Скопие предстои внасяне на промени в конституцията на Македония, за да бъде включено новото име Северна Македония в основния закон, след което ще бъде необходимо още едно гласуване от парламента, за да бъдат узаконени промените.Съгласно споразумението, което македонският премиер Зоран Заев сключи с гръцкия си колега Алексис Ципрас през юни, югозападната си съседка ще се преименува на Северна Македония. В замяна Атина обеща да спре да блокира влизането ѝ в НАТО и ЕС.Могерини и Хан заявиха, че гласуването на парламента подчертава решимостта и смелостта на двете страни да решат дългогодишния си спор.\"Това е наистина уникална възможност за решително придвижване на страната напред по пътя към Европейския съюз, както и за помирение на региона\", коментират Могерини и Хан.", "date": "2018.10.20", "title": "НАТО, ЕС и САЩ приветстват Македония с ключовата крачка по пътя към Запада "}
{"url": "https://news.bg/int-politics/germaniya-srafa-sauditska-arabiya-za-smartta-na-kashogi.html", "text": "Канцлерът на Германия Ангела Меркел осъди убийството на саудитския журналист дисидент Джамал Кашоги в консулството на Саудитска Арабия в Истанбул и подчерта, че обясненията, дадени досега за обстоятелствата около неговата смърт, са незадоволителни и неадекватни, съобщава \"Ройтерс\".\"Ние осъждаме този акт по най-категоричен начин\", изтъкват в съвместно изявление Меркел и германският външен министър Хайко Маас.\"Очакваме прозрачност от Саудитска Арабия относно обстоятелствата около смъртта му... Наличната информация за събитията в консулството в Истанбул е недостатъчна, незадоволителна и неадекватна\", подчертават канцлерът и първият дипломат на Германия.Изразявайки дълбоко съчувствие към приятелите и близките на Кашоги, те изтъкват, че отговорните за смъртта му трябва да понесат отговорността си.Припомняме, че снощи властите в Саудитска Арабия обявиха по държавната телевизия, че Кашоги е починал в саудитското консулство в Истанбул след \"юмручен бой\" с няколко саудитци, като властите били арестували 18 души в тази връзка. Това обаче ярко контрастира с версията, която от петролното кралство поддържаха досега, а именно, че Кашоги е излязъл от консулството и е изчезнал, като саудитските власти нямали никаква представа какво се е случило с него.  Изглежда единственият, който прие новата версия на Саудитския Арабия по случая с Джамал Кашоги, който пишеше за американския в. \"Вашингтон пост\" и имаше и американско гражданство, беше американският президент Доналд Тръмп, който обяви, че обяснението на саудитците било \"надеждно\" и че била \"добра първа стъпка\" арестуването на 18-те саудитци.", "date": "2018.10.20", "title": "Германия \"сръфа\" Саудитска Арабия за смъртта на Кашоги"}
{"url": "https://news.bg/regions/avtobus-i-kola-se-blasnaha-v-sofiya.html", "text": "Трима души са ранени при катастрофа между автобус на градския транспорт и лек автомобил в София, съобщава \"Нова телевизия\".Инцидентът е станал на ул. \"Бистришко шосе\" 138 в 17:10 часа. В автобуса не са се возили пътници. Ранени са шофьорът на колата, както и двама пасажери в нея.Водачът на автомобила е на 23 години и е с травма на крака. Другите двама ранени са на 26 и 72 години и са с наранявания в областта на гръдния кош и главата. Няма опасност за живота им.Трима мъже (на 23, 24 и 44 г.) са приети в Спешното отделение на УМБАЛ \"Св. Анна\" - София АД. 44 - годишният мъж е с рана на главата, но е без пряка опасност за живота. Той е отказал хоспитализация, съобщават от болницата.23-годишният младеж е със счупена подбедрица, хоспитализиран е, но без пряка опасност за живота в Клиниката по ортопедия и травматология на УМБАЛ \"Св. Анна\"-София АД. При третият пострадал, на възраст 24 г. все още тече диагностиката.", "date": "2018.10.20", "title": "Автобус и кола се блъснаха в София"}
{"url": "https://news.bg/disasters/voenen-blek-houk-se-razbi-v-kolumbiya.html", "text": "Военен хеликоптер \"Блек Хоук\" се разби в Колумбия. Това става ясно от съобщение на военното министерство на латиноамериканската страна.Хеликоптерът е участвал в акция срещу нелегалния трафик на наркотици.При разбиването на \"Блек Хоук\" са загинали четирима офицери.Властите разследват инцидента.Колумбия е основен производител и износител на хероин.През последните години засадените с кока площи в страната са се удвоили заради високите пазарни цени на листата кока.Отглеждането на растението кока се е увеличило с близо 30 на сто между 2013 и 2015 г.. В резултат се увеличава употребата на кокаин на два огромни пазара - Северна Америка и Европа.", "date": "2018.10.20", "title": "Военен \"Блек Хоук\" се разби в Колумбия"}
{"url": "https://news.bg/int-politics/pochina-znakov-premier-na-holandiya.html", "text": "Почина знаков премиер на Холандия, съобщи \"Ройтерс\". Вим Кок е издъхнал на 80 години.Според Партията на труда политикът е умрял от сърдечна недостатъчност.Вим Кок управлява от 1994 до 2002 г. По време на неговото управление Холандия се радваше на силен икономически растеж.Вим Кок умело създаваше и управляваше чрез центристки коалиции. Той е смятан за архитект на холандския \"полдер\" или консенсусен модел на управление. При него работниците, работодателите и правителството се договарят за ключови реформи.Премиерът Марк Руте похвали Кок като човек, който \"първо като финансов министър, а след това и като министър-председател стоеше над политическите партии\".В началото на кариерата си Кок бе заемал ключови постове в профсъюзите на страната.Като министър-председател той намали данъците, въведе реформи за стимулиране на заетостта, а не за богатите, и намали разходите. Неговото време на власт съвпадна с това на президента на САЩ Бил Клинтън и британеца Тони Блеър. По тази причина той беше смятан за политик от \"трети път\".В международен план той играе ключова роля в преговорите, довели до въвеждането на единната европейска валута - еврото.Политическата кариера на Кок приключи драматично с масовата оставка на кабинета му заради ролята на холандските военни като миротворци в Босна.Проучване на Института за война, холокоста и геноцида показва, че правителството на Вим Кок е отговорно за изпращането на леко въоръжени холандски войски за охрана на босненския мюсюлмански анклав Сребреница, който беше обявен от ООН за безопасна зона в Босна.Това доведе до най-масовото избиване на цивилни след Втората световна война. Виновник беше сръбският генерал Ратко Младич.", "date": "2018.10.20", "title": "Почина знаков премиер на Холандия"}
{"url": "https://news.bg/regions/alpinisti-postaviha-pametna-plocha-na-boyan-petrov-v-rila.html", "text": "Алпинисти ветерани поставиха паметна плоча на Боян Петров на фасадата на хижа Мальовица в Рила.Боян Петров остана завинаги на върха, някъде в подножието на осемхилядника Шиша Пангма.Издирването му обедини цяла България, а Китай и Непал - две враждуващи държави, си подадоха ръка, припомня бТВ.Близки, колеги и последователи , където той се чувства най-добре - в планината.Идеята е на алпинистите ветерани и е подкрепена от Българския туристически съюз.Районът около хижа Мальовица се посещава от хиляди туристи всяка година и се приема за люлка на българския алпинизъм.Това е водещата причина, която определя мястото на паметната плоча.", "date": "2018.10.20", "title": "Алпинисти поставиха паметна плоча на Боян Петров в Рила"}
{"url": "https://news.bg/disasters/tramp-s-usd30-mlrd-mozhel-da-spre-nelegalnata-migratsiya.html", "text": "Бъдещият президент на Мексико , който ще поеме поста на президент на 1 декември, покани американския президент Доналд Тръмп да инвестира в страните от Централна Америка и Мексико $30 млрд. Целта на инвестицията е намаляване на миграцията към САЩ. Това става ясно от в. \"Екселсиор\".\"Инвестиционният план предвижда инвестиция от около 30 млрд. долара за развитието на Централна Америка и нашата страна\", каза Андрес Обрадор в реч в град Монтерей в Северно Мексико. \"Изисква се инвестиционно споразумение, което включва САЩ, Канада и Мексико и няма да пренебрегва страните от Централна Америка, така че икономиката им да се развива (...) и хората няма да се нуждаят от емиграция. \" Андрес Обрадор отбеляза, че тези ресурси могат да бъдат използвани за създаване на нови работни места и подобен подход би бил подобен на мерките, насърчавани от президента на САЩ Франклин Рузвелт в разгара на Голямата депресия.По-рано в петък шестима мексикански полицаи бяха ранени, докато се опитваха да задържат колона от каравани с мигранти от Хондурас на границата на Гватемала и Мексико. Около 50 души успяха да пробият през портите на граничния мост между страните, преди полицията да започне да използва сълзотворен газ, а останалите бяха принудени да отстъпят. По-късно бе получена информация за още девет души, ранени по време на сблъсъци на границата на Гватемала с Хондурас.Във вторник американският президент Доналд Тръмп информира властите на Хондурас, Гватемала и Салвадор, че ще спре да предоставя финансова помощ на тези страни, ако не бъдат предприети мерки за ограничаване на незаконната миграция към САЩ през територията на тези държави.", "date": "2018.10.20", "title": "Тръмп с $30 млрд. можел да спре нелегалната миграция"}
{"url": "https://news.bg/int-politics/premierat-boyko-borisov-pristigna-v-oae.html", "text": "Министър-председателят Бойко Борисов пристигна на официално посещение в Обединените арабски емирства (ОАЕ).Това съобщават от правителствената пресслужба.В рамките на визитата си премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум.По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.Настоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София.", "date": "2018.10.20", "title": "Премиерът Бойко Борисов пристигна в ОАЕ"}
{"url": "https://news.bg/int-politics/rusiya-se-nahvarli-na-sasht-za-obvinenieto-sreshtu-rusnatsi-za-namesa-v-izborite.html", "text": "Русия порица САЩ за повдигането на обвинения срещу рускиня и ръководен от нея екип руснаци за намеса в американските частични избори за Конгреса в началото на ноември, изтъквайки, че обвиненията били измислени, за да бъдат наложени още санкции на Русия, съобщава \"Франс прес\".\"Разбираме, че Вашингтон измисля предлог, за да наложи отново известните си санкции срещу страната ни\", се изтъква в изявление на заместник-министъра на външните работи на Русия Сергей Рябков.Той се оплака, че след предишни обвинения, свързани с американските президентски избори през 2016 г., спечелени от Доналд Тръмп, \"във Вашингтон сега се опитват да играят същата карта преди наближаващите избори\" за Конгреса на САЩ.На 6 ноември американците ще гласуват в междинните избори.Главният счетоводител на водещата руска ферма за тролове (Агенцията за интернет изследвания в Санкт Петербург на приближения до Путин Евгений Пригожин) Елена Хусяйнова беше обвинена от главната прокуратура на САЩ вчера, превръщайки се в първия човек, на когото са повдигнати обвинения за намеса в изборите през следващия месец.Рябков обвини \"някои американски политици\" в провеждането на \"позорна клеветническа кампания\", за да получат политическо предимство и \"в същото време оказват натиск върху Русия\".Москва предупреди Вашингтон, че \"демонстрирайки враждебност\", той \"просто ще получи още по-мощен ответен удар\".", "date": "2018.10.20", "title": "Русия се нахвърли на САЩ за обвинението срещу руснаци за намеса в изборите"}
{"url": "https://news.bg/press/100-000-ptitsi-shte-badat-ubiti-v-haskovsko-zaradi-ptichi-grip-sadat-ostavi-v-aresta-severin-krasimirov.html", "text": "Птичи грип. \"Сега\":100 000 птици ще бъдат убити в Хасковско заради птичи грипБългарската агенция по безопасност на храните (БАБХ) откри две огнища на птичи грип в Хасковско. Засегнати са големи ферми в района. Около 100 000 птици ще бъдат умъртвени заради заразата. Издадена е заповед, която включва предприемане на спешни мерки за ликвидирането на огнището. Ще бъдат извършени клинични прегледи и, при съмнение, ще бъдат взети проби. Забранен е пазарът на птици и движението на продуктите от заразените животни. \"След умъртвяването ще се извършват няколко дизенфекции на помещенията\", заяви директорът на Регионалната дирекция по безопасност на храните Георги Илиев в ефира на Нова тв.Забраните ще бъдат вдигнати, ако в рамките на месец няма нови прияви на болестта.\"Специално този щам не е опасен за потребителите на птиче месо. В редки случаи може да се наблюдават леки грипоподобни признаци. Това може да се случи само при пряк контакт със заразените птици\", каза още Илиев. Той призова общинските власти, стопаните и ловците да бъдат внимателни и, ако забележат трупове на диви животни, веднага да съобщят, тъй като движението на прелетните птици не може да бъде ограничено. Скандал. \"24 часа\":Депутат от \"Атака\": Симеонов да си дава бързо оставката, нищо, че аз излизам от НС!\"Валери Симеонов незабавно да си подава оставката! Аз лично се срамувам, че този човек е вицепремиер от квотата на \"Обединени патриоти\"!\"Това заяви пред \"24 часа\" депутатът от \"Атака\" Миглена Александрова, потресена вдън душа от думите на Симеонов \"група кресливи жени с уж болни деца\" по адрес на майките на деца с увреждания. Вот. \"24 Часа\":Всички \"за\" нов здравен модел, но БСП сама в мотивите за вота Сегашният модел в здравеопазването не работи добре - около това се обединиха и управляващи, и опозиция в дебатите по искания от БСП вот на недоверие. Социалистите обаче останаха сами в мотивите си, след като ДПС заяви, че подкрепя вота заради проблемите в системата, но не и аргументите им. Гласуването ще е в сряда.Знаково 3-часовите дебати се проведоха в Деня на българския лекар. Премиерът Бойко Борисов, който е в Брюксел, написа поздравление до медиците. Той е духом с нас, обясни шефката на парламента Цвета Караянчева, която говорила с него по телефона. Случаят \"Виктория Маринова\".\"Сега\":Съдът остави в ареста Северин Красимиров Северин Красимиров, обвинен за изнасилване и убийство с особена жестокост на 30-годишната тв водеща Виктория Маринова, остава за постоянно в ареста. Това определи Окръжният съд в Русе, след като прокуратурата поиска най-тежката мярка за неотклонение, съобщи \"Дарик\". Определението на съда може да се обжалва в тридневен срок пред Великотърновския апелативен съд.Престъплението бе извършено на 6 октомври т.т. Тялото на Виктория Маринова бе открито в ранния следобед край брега на Дунав. Четири дни по-късно в Германия за убийството бе задържан 21-годишният Северин Красимиров от Русе. Той бе екстрадиран в България на 17 октомври вечерта, а вчера бе конвоиран до следствения арест в крайдунавския град.В началото на заседанието служебният адвокат на Северин Иван Дойнов поиска делото да се гледа при закрити врата, но съдът реши, че искането е неоснователно. Красимиров е на 20 години и има начално образование, тъй като няма завършен 8 клас, стана ясно по време на заседанието.Окръжният прокурор на Русе Георги Георгиев и прокурор Кремена Колицова заявиха, че са налице всички предпоставки за взимане на най-тежката мярка за неотклонение на обвиняемия. Мярка. \"24 часа\":Четиримата роми, нападнали полицаи в Сливен, ще прекарат уикенда в ареста  Районната прокуратура в Сливен задържа за 72 часа Йонко Д., Симеон Б., Ангел Д. и Антон И., обвинени в непристойни действия, грубо нарушаващи обществения ред и изразяващи грубо неуважение към обществото, като и за пречене на орган на власт, съобщиха днес от Апелативната прокуратура в Бургас. От обвинението уточниха, че мъжете са обвинени заради поведението им по време на инцидента в четвъртък вечер в квартал \"Надежда\" на града. Непристойните им действия били съпроводени със съпротива срещу полицаите, дошли по сигнал за силна музика и изпълняващи задължение по опазване на обществения ред. ", "date": "2018.10.20", "title": "100 000 птици ще бъдат убити в Хасковско заради птичи грип; Съдът остави в ареста Северин Красимиров"}
{"url": "https://news.bg/world/sauditska-arabiya-prizna-che-kashogi-e-martav-i-arestuva-18-dushi.html", "text": "Саудитска Арабия арестува 18 души по случая с изчезването и предполагаемото убийство на журналиста Джамал Кашоги. Всички те са саудитски граждани. Рияд потвърди също така, че той е мъртъв. Това е първото официално признание за смъртта му. от разузнаването на Кралството. Турция отрече да е  над саудитския журналист. Това заяви външният министър на страната Мевлют Чавушоглу по време на визитата си в Албания. \"\", каза той. Американският държавен секретар Майк Помпео също отрече появилите се съобщения, че в Истанбул му е бил представен този запис. \", каза той. Припомняме, че по-рано се появи аудио запис, който доказвал, че изчезналият в консулството на Рияд в Турция мъж наистина е бил жестоко убит, а покушението срещу него - потулено от саудитски агенти. Записът бе разпространен от турски медии, които публикуваха съдържанието му. , а в смъртта му е замесен принцът престолонаследник Мохамед бин Салман ал Сауд., когато е влязъл в консулството, но няма данни да е излизал. Той е отишъл в дипломатическото представителство, за да получи документа си за развод и да може да сключи нов брак.Президентът на САЩ Доналд Тръмп заяви, че саудитският журналист Джамал Кашоги \"изглежда наистина е убит\". Тръмп коментира, че ще изчака официалните резултати от разследването, но ако се потвърди вината на саудитските власти, последиците за Рияд ще бъдат много сурови.Случаят разгневи международната общност. Бизнес лидери от западни страни , организирана в Саудитска Арабия. .", "date": "2018.10.20", "title": "Саудитска Арабия призна, че Кашоги е мъртъв и арестува 18 души "}
{"url": "https://news.bg/world/afganistan-provezhda-izbori-na-fona-na-nasilie.html", "text": "Афганистан провежда парламентарни избори на фона на насилие. През октомври талибаните организираха серия от нападения, които застрашават сигурността на вота, предаде BBC. Убийството на генерал породи спекулации за отлагане на вота. Около 9 млн. души имат право на глас. Повече от 2500 кандидати се борят за 250 места. 54 000 полицаи ще се грижат за реда и сигурността.От 7 400 избирателни секции, близо 3000 са в зони, контролирани от талибаните. Те няма да бъдат отворени. ", "date": "2018.10.20", "title": "Афганистан провежда избори на фона на насилие "}
{"url": "https://news.bg/weather/oblachna-i-dazhdovna-sabota-2.html", "text": "Предимно облачно ще бъде времето днес. Това съобщават от НИМХ. На много места в следобедните часове се очаква да превали. Ще духа до умерен северозападен вятър. Максималните температури ще са между 17 и 22 градуса. Атмосферното налягане ще бъде по-високо от средното за месеца и ще се повишава. През следващите дни се очаква захлаждане. ", "date": "2018.10.20", "title": "Облачна и дъждовна събота "}
{"url": "https://news.bg/world/60-zhertvi-na-zhp-katastrofata-v-indiya.html", "text": "Най-малко 60 са жертвите на вчерашната жп катастрофа в Индия.  Повече от 200 души са били ранени.Припомняме, че влак помете тълпа от хора близо до Амритсар в северния индийски щат Пенджаб.Мястото се намира на около 460 км северно от Ню Делхи. Властите обявиха, че се очаква броят на жертвите да се увеличи. Жертвите са стоели на железопътните релси, наблюдавайки тържествата за хинду фестивал, уточняват очевидци.Те не са чули приближаването на влака, докато са наблюдавали пълната с фишеци статуя на демонския цар Равана да гори.", "date": "2018.10.20", "title": "60 жертви на жп катастрофата в Индия "}
{"url": "https://news.bg/world/bolsonaru-vse-oshte-vodi-sedmitsa-predi-balotazha-v-braziliya.html", "text": "Крайнодесният кандидат за президент на Бразилия Жаир Болсонару все още води в допитванията седмица преди балотажа. Той спечели и първия тур, но сега преднината му пред конкурента му се стопява до 6 процента. Болсонару получава 53% от гласовете срещу 47% за Фернандо Хадад. За победа на първи тур бяха необходими 50% от гласовете.Балотажът ще се проведе на 28 октомври.Болсонару, бивш парашутист-десантчик, се позиционира като антисистемен кандидат.Той използва расистка и хомофобска реторика, обявява се за връщане на смъртното наказание, възхвалява военната диктатура.Някои от избирателите го определят като \"бразилския Тръмп\".Преди месец  по време на своя предизборна проява и бе ранен с нож.Привърженици на левите партии организираха протести срещу него, като изразиха притеснение от крайните му възгледи. Много други обаче се обявиха за повече ред в страната, разкъсвана от престъпност.Фернандо Хадад сравни конкурента си с Хитлер. Той бе , след като  да участва в изборите.Някои от избирателите го определят като \"бразилския Тръмп\". ", "date": "2018.10.20", "title": "Болсонару все още води седмица преди балотажа в Бразилия "}
{"url": "https://news.bg/world/choveshka-greshka-dovela-do-avariynoto-katsane-na-soyuz.html", "text": "Човешка грешка довела до  на космодрума Байконур, предаде РИА \"Новости\".Това стана ясно след проведеното разследване на аварията. Причината е лош монтаж. Екипажът не е свързал добре двата блока и така е предизвикал проблема и наложителното кацане. Това бе една от възможните причини, съобщена веднага след неуспешното изстрелване. Изключена бе възможността да е саботаж. На борда на космическия кораб е екипаж МКС-57/58 с руския космонавт Алексей Овчинин и американския астронавт Ник Хейг.Те не пострадаха при инцидента. Очаква се да летят отново през пролетта. Екипажът на Международната космическа станция има достатъчно запаси и отменената мисия няма да засегне операциите. Екипажът на станцията може да остане там до началото на януари.", "date": "2018.10.20", "title": "Човешка грешка довела до аварийното кацане на \"Союз\""}
{"url": "https://news.bg/politics/daritkova-otchita-seriozno-razvitie-v-zdraveopazvaneto.html", "text": "Проблемите в сектор здравеопазване трябва да се оправят със съгласие, защото проблемите са много лесни за политическа употреба. Това заяви председателят на Комисията по здравеопазване в Народното събрание Даниела Дариткова в ефира на Нова тв.Тя изрази надежда, по случай празника на , да има повече благодарност към българските лекари. Средствата, заделяни в здравеопазването са много повече отпреди и системата е много развита в последните години, обясни тя.Показателите на здравето на гражданите не зависят само от здравеопазването, а и от демографската картина, изтъкна Дариткова и добави, че някой от данните били некоректно интерпретирани.Детската смъртност намалява прогресивно и през настоящата година, тя ще бъде 6.4 промила, което е един добър показател, похвали се тя.Дариткова отчете, че в сектор здравеопазване управляващите имат най-големите затруднения, но не би могла да каже, че той е очернен и нищо не е направен в него. Близо 180 милиона лева са инвестирани в нова техника и подобряване достъпа до онкологично лечение.Тя обеща, че ще се вземат мерки, с които средствата за здравеопазването ще бъдат много повече.Шефката на Комисията по здравеопазване даде да се разбере, че правителството винаги е носило отговорност и това било показателно в управлението на ГЕРБ. Тя поиска диалогът между управляващите и опозицията да бъде конструктивен.Социалистът Георги Михайлов коментира, че политическият инструмент във  в сектор здравеопазване е нормален инструмент политически инструмент, в който опозицията поставя въпроси от социалния и икономическия живот на страната, които стоят нерешени от безотговорно дълго време.Той припомни, че от самото начало на 44-то НС червената партия получила признание от Министерство на здравеопазването, че системата е болна, но девет месеца по-късно били представени модели само на здравноосигурителен модел, а не на управление на здравеопазването, което нямало да реши по някакъв начин проблемите в здравеопазването.След няколко дни ще започне да обсъждаме новата бюджетна година в парламента, закани се социалистът, а тези предложения са за относителни предложения за далечната 2020 г.\"Вървим в повторение на едни и същи полуистини на полуразговор, но българското здравеопазване няма нужда от дълъг разговор, а от оптимални и бързи решения\", смята Михайлов.Важното е да се разбере, че повече време за отлагане на проблемите няма, призова социалистът.\"Когато човек се опитва да реши проблемите в собственото си семейство или държавата, няма как обществото да го оправдае, когато той дойде да се покае и каже, че \"да има много проблеми, но всички сме виновни\", изтъкна Михайлов.\"Покаянието е неприемливо за БСП\", захапа Дариткова.Това което плаши българските граждани било, че проблемите са блъснали, срутили са вратата и са фалирали много общински болници, подчерта Михайлов. Той добави, че алтернативите пред БСП са, че трябват да се премахнат търговските дружества и трябва да се промени детайлната оценка на здравеопазването преди да се премине към каквато и да било оценка.", "date": "2018.10.20", "title": "Дариткова отчита сериозно развитие в здравеопазването"}
{"url": "https://news.bg/politics/nfsb-opredelya-za-pozor-izpolzvaneto-na-detsa-s-uvrezhdaniya-za-politicheski-tseli.html", "text": "Националният фронт за освобождение на България - НФСБ остро осъжда манипулацията на думи на вицепремиера Валери Симеонов и използването на децата с увреждания за политически цели, а именно дестабилизация на правителството, пишат те в своя позиция до медиите.Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България, смятат те.НФСБ не поставя под въпрос болката на всички майки на деца със специални потребности или съдбата на всички хора с увреждания в България.Симеонов също не е поставял под съмнение здравния статус на безспорно болните деца, но с израза \"уж\" се е възмутил от недопустимия стремеж на някои майки-лидери на протеста и председатели на опозиционни партии да използват нещастието на тези деца за комерсиални и политически цели, допълват от НФСБ.Злоупотребата с нещастието на децата с увреждания е недопустимо и НФСБ настоява тези най-уязвими членове на нашето общество да не бъдат използвани за политически цели под никаква форма.", "date": "2018.10.20", "title": "НФСБ определя за позор използването на деца с увреждания за политически цели"}
{"url": "https://news.bg/politics/za-borisov-sanktsiite-na-sasht-sreshtu-kitay-sa-prat-v-kolelata-na-biznesa.html", "text": "Премиерът Бойко Борисов се срещна със зам.-председателя на Постоянния комитет на общокитайското събрание на народните представители Цао Дзиенмин в рамките на Четвъртата среща на местните лидери на страните от Инициативата \"16+1\". Двамата обсъдиха дневния ред на форума, който се провежда под мотото \"Глобално мислене, действия на местно ниво\".Борисов добави, че днешният форум е в момент, когато в Брюксел е приключила срещата на Европейския съюз с Азия. В Брюксел са очертани големите възможности на нашия пазар във всяко едно отношение. ЕС, Азия и Китай правят 60% от населението и 70% от БВП в света, но имаме ситуация с наложени санкции от САЩ за Китай, Русия, както и с участието на ЕС. Ако свободният пазар и конкурентността са движещи сили, санкциите са прът в колелата, който спира конкурентността на бизнеса, коментира Борисов.Борисов е уверен, че срещата на местните лидери ще допринесе за задълбочаването на двустранните отношения между България и Китай. Tой посочи общото желание на всички участници, сътрудничеството във формата \"16+1\" да се развива в съответствие с нормите и регулациите на ЕС, като един от най-значимите резултати на форума в София.\"Във форума ще участват представители на всички български области, както и голям брой общини. Надявам се те да установят контакти и да реализират сътрудничество по конкретни проекти\", обясни премиерът.Той акцентира върху желанието на България за разширяване на всестранното приятелско партньорство с Китай, чрез задълбочаване на политическите и икономически контакти и подчерта, че през 2019 г. България и Китай ще отбележат 70-ата годишнина от установяването на дипломатически отношения.\"България подкрепя Инициативата за сътрудничество между Китай и страните от ЦИЕ \"16+1\" и участва в различните й формати. Оценяваме като успешна проведената в София Седма среща на върха \"16+1\" на 7 юли\", допълни Борисов.\"Важен инструмент за това ще бъде Глобалния център за партньорство на държавите от Централна и Източна Европа и Китай (Global Partnership Centre of CEECs and China), за чието създаване се взе решение при провеждането на Инициативата през юли\", коментира Премиерът Борисов.Цао Дзиенмин коментира, че отношенията между двете страни биха се подобрили значително, ако се осъществят облекчения за туризма и културния обмен - улеснена процедура за издаване на визи, митнически облекчения, активен обмен по линията на образованието и младежта, разработване на инициативи в областта на спорта и по-добро бъдеще за децата.Китай подкрепя европейската интеграция, един проспериращ ЕС е важен компонент за нашето сътрудничество, смята той.Дзиенмин посочи, че сътрудничеството във формата представлява \"златен мост\" за нови резултати и постигане на очакваното увеличение на търговията и инвестициите, сътрудничеството в инфраструктурата, селското стопанство, туристите, културния обмен на пазарни механизми и проекти. \"Отдаваме голямо значение на разширяването на свързаността с Китай, като считаме, че тя трябва да бъде развита не само по отношение на транспорт и инфраструктура, а и в редица други сфери като индустрия, селско стопанство, енергетика, образование и култура, туризъм, информационни технологии\", коментира Лиляна Павлова.Предимствата на София и фактите, че е в топ 10 на световните градове в развитие на новосъздадените компании, регион с богата култура и история, благоприятен за публично инвестиране и развитие, обясни столичният кметът Йорданка Фандъкова.Кметът посочи, че градовете у нас имат установени партньорства с 22 китайски градове-партньори и че ръстът на китайските туристи значително се е увеличил през последните години, като те вече заемат 13-о място в класацията на столицата.Инвестициите на Китай в Централна и Източна Европа растат от 3 на 10 млрд. долара, а европейските държави са инвестирали 1,4 млрд. долара в Китай. Китайските туристи са на 13-о място по посещаемост у нас, \"Безспорна е ключовата роля на усилията и отдадеността на местните лидери и представителите на местните власти за това нашите градове и села да бъдат модерни центрове, чиято визия, решения, възможности и инфраструктура променят ежедневно живота на нашите граждани и създават условия за успешен бизнес и по-добър стандарт на живот\", обясни Павлова.Тя посочи темите на днешните срещи между бизнеспартньорите и местната власт в София: селското стопанство, туризма, малките и средните предприятия, индустриалните зони и демонстрационните паркове.Данни на китайската Асоциацията на областните управители сочат, че взаимоотношения на добро сътрудничество са установени между повече от 50 български региони на различно ниво.Според данните на българското Национално сдружение на общините ценни партньорства са установени от в областта на мобилните услуги, доставката на модерни транспортни средства, производството на фуражни изделия от няколко български региона в регионите на София, Бургас, Добрич, Хасково и Ямбол, както и чрез създаването на съвместния център в тази област в Пловдив - Икономическа зона Тракия.Ползотворни сътрудничества са установени в популяризирането на традиционни продукти като българско кисело мляко с община Смолян, в износа на козметични продукти с Карлово и Казанлък, в износа на вино - с районите на Асеновград, Благоевград, Пазарджик и др.300 представители на китайския и българския бизнес и делегации от страните от Централна и Източна Европа участват в провеждащата се среща на местните лидери.Сред заявилите участие китайски и български фирми се отличават големи компании, които оперират в различни сфери на дейност - едни от най-големите фирми на енергийния пазар, в търговия със селскостопански стоки, в изграждането на туристическа инфраструктура и инвестиции, в сферата на културно творчество и организация на световни изложби и изложения, търговски представители на местни и задгранични продукти и партньори на чужди компании на китайския пазар.", "date": "2018.10.20", "title": "За Борисов санкциите на САЩ срещу Китай са прът в колелата на бизнеса"}
{"url": "https://news.bg/world/tsipras-ne-vizhda-risk-za-kabineta-sled-ostavkata-na-kotsias.html", "text": "Гръцкият премиер Алексис Ципрас не вижда риск за кабинета след оставката на на Никос Коциас като външен министър. Той изключи предсрочните избори като вариант. Също така писмото, с което Коциас подава оставката си, няма да бъде публикувано. Това е решение на премиера. Ципрас направи изявлението в Брюксел, след срещата на ЕС. Коциас подаде оставката си ден след напрегната среща на кабинета, по време на която се сблъска с министъра на отбраната Панос Каменос по споразумението от Преспа, Каменос се противопостави на сделката.Източници коментират пред \"Катимерини\", че Коциас е недоволен от факта, че Ципрас не успя да го подкрепи срещу атаките на Каменос.Съгласно същите източници, по време на срещата на кабинета вчера, Каменос обвинява Коциас, че е злоупотребил с тайни средства на външно министерство и е човек на американския милиардер, финансист Джордж Сорос.Очаква се Ципрас и Коциас да се срещнат в Атина в събота, за да приеме премиерът на церемония и поста външен министър. Междувременно, македонският парламент гласува конституционните промени, които ще позволят смяната на името на страната, съгласно постигнатото споразумение с Гърция. Ципрас отново апелира преди вота то да бъде одобрено, тъй като Атина няма да допусне до ЕС и НАТО страна-членка с име Република Македония. ", "date": "2018.10.20", "title": "Ципрас не вижда риск за кабинета след оставката на Коциас "}
{"url": "https://news.bg/politics/jotova-otchita-golyam-interes-kam-uchiteli-po-balgarski-ezik-v-ungariya.html", "text": "Унгария проявява голям интерес към изучаването на български език и иска учители от България. \"Трябва да възстановим българското училище \"Христо Ботев\". Това е наша мисия заради децата ни и паметта на онези, които го запазиха цели 100 години\", коментира вицепрезидентът Илияна Йотова в Будапеща по случай 19 октомври - Деня на българо-унгарското приятелство.\"Българската държава е готова да съхрани това наследство - с конкретни проекти, с обучени специалисти, готови веднага да поемат своята работа. Остава малка крачка - да се съчетаят двете образователни програми, за да дадем този шанс на децата\", обясни вицепрезидентът. Създадено през 1918 г., \"Христо Ботев\" е най-старото българско училище в чужбина. Закрито е през 2011 г. Днес функционира основаното през 2004 г. от Българското републиканско самоуправление Българско училище за роден език.Вицепрезидентът отбелязва активната политика на унгарската държава за запазването на езика, националната идентичност и историческата памет на българската общност. \"Това е правилният отговор на глобализиращия се свят - общите перспективи и бъдещето не означават отказ от идентичност и суверенитет. Умните политици са тези, които знаят цената на различните култури и потенциала на различните народи и общности и могат да ги обединяват в обща енергия за просперитет\", добави Йотова.В Унгария проявяват голям интерес към изучаването на български език, стана ясно на срещите на Илияна Йотова. Българският език е включен в учебната програма на училище в град Залавар, Югозападна Унгария. Залавар е свързан с Великоморавската мисия на Св. Св. Кирил и Методий и там е издигнат паметник в чест на славянските първоучители. Въпреки че в града не живеят семейства от български произход, постоянно се увеличава броят на желаещите децата им да изучават български език. Поради тази причина унгарската държава обмисля да поиска учители от България.", "date": "2018.10.20", "title": "Йотова отчита голям интерес към учители по български език в Унгария"}
{"url": "https://news.bg/int-politics/desetki-zhertvi-i-mnogobroyni-eksplozii-v-izbiratelni-sektsii-v-kabul.html", "text": "Многобройни експлозии разтърсиха избирателните секции в Кабул, причинявайки десетки жертви и нарастващ гняв сред избиратели, чакащи с часове да гласуват, съобщава АФП.Най-малко 30 души са отведени в болница с травми, няколко часа след като талибаните предупредиха гласоподавателите да бойкотират гласуването \"за да защитят живота си\".Афганистански медии съобщават за 15 загинали и 110 ранени към този момент. Кореспондентът на АФП съобщава за бягащи избиратели избягали от секция в северната част на афганистанската столица, след взрив, за който твърди, че има известен брой жертви.Последните бомбени атентати вероятно ще изплашат гласоподавателите и ще повлияят на изборите.Липсващи списъци с регистрация на гласоподаватели и биометрични устройства за проверка, които се използват за първи път, вече са причинили сериозни закъснения в избирателните секции в цялата страна.\"Дойдох тук рано ... чакаме час и все още не са започнали. Опашката става все по-дълга. Трябва да регистрират гласовете ни бързо - страхуваме се, че атентатор или взрив може да ни убие\", коментира 42-годишният Мустафа пред джамия в Кабул.Много избирателни центрове в шиитските квартали на Кабул остават затворени, коментира високопоставен държавен служител.\"Чаках два часа и половина, а служителите твърдят, че все още не са получили списъка за гласуване\", коментира Мохамад Мохакик, заместник на ръководителя на Афганистан Абдула Абдула.", "date": "2018.10.20", "title": "Десетки жертви и многобройни експлозии в избирателни секции в Кабул"}
{"url": "https://news.bg/politics/35-282-zhalbi-sa-postapili-pri-manolova-za-poslednite-3-godini.html", "text": "Постъпилите жалби в институцията на омбудсмана за последните 3 години са 35 282. Данните представи омбудсманът Мая Манолова, която отчете три години от встъпването си на поста с така наречената Бяла книга на неразрешените проблеми на гражданите. Тя включва какво е свършено от омбудсмана за последните 3 години, както и какви ще бъдат предстоящите приоритети пред националния защитник.Припомняме, че Мая Манолова официално встъпи в длъжност омбудсман на Република България на 20 октомври 2015 г., като за тригодишния период близо 100 000 души са потърсили съдействие от институцията.\"Нерешените проблеми са много, има много работа, която трябва да свършим\", обясни Манолова, добавяйки, че чрез образа на институцията са убедили хората в три направления.На първо място институцията на омбудсмана е убедила всички, че тя е надпартийна, която не дели гражданите на леви и десни, тя е видима и работеща институция и омбудсманът най-вече е ефективна институция, която се грижи и ще продължи да се грижи за правата на гражданите.Омбудсманът изнесе данни за жалбите и темите, по които е работила институцията в периода 20 октомври 2015 г. - 20 октомври 2018 г. Манолова представи и функционален анализ на инициираните от нея законодателни промени и приоритетите в дейността й занапред.Постъпилите жалби в институцията на омбудсмана за последните 3 години са 35 282. За периода от 20.10.2015 до 20.10.2016 те са били 10 501, от 20.10.2016 до 20.10.2017 г. постъпилите жалби са били 12 106 и 12 675 са постъпилите жалби за периода 20.10.2017 до 20.10.2018 г.Приключените жалби за 3 години са 32 893. 8 784 за периода 2015-2016 и 11 964 за периода 2016-2017 г.12 145 са приключените жалби за периода 2017-2018 г.Най-много жалби са постъпили срещу нарушени права на потребителите - 11 780 броя, на второ място са нарушените социални права - 6 077 броя и на трето място са нарушения в изпълнителното производство - 5 511 броя.За три години са отправени 3 922 препоръки към държавни и общински органи, отчете националният защитник.Основните приоритети, които стоят на дневен пред омбудсмана са продължаващата работа за цялостна реформа в социалната система с изработването на трите закона за хората с увреждания - Закон за хората с увреждания, Закон за личната помощ и Закон за социалните услуги.Сред другите приоритети пред националния защитник са изготвяне на законопроект за защита на гражданите при свръхзадълженост и несъстоятелност като физически лица, предприемане на законодателни инициативи за ограничаване на свръхправомощията на банките, защита правата на гражданите от колекторски фирми и ограничаване възможностите за злоупотреби от фирми за бързи кредити.Манолова се похвали, че големите кампании в страната, инициирани от нея, са свързани с ограничаване правомощията на арбитражните съдилища, намаляване на юрисконсулските възнаграждения и кампания .Сред другите проведени кампании от омбудсмана са , кампания срещу наглите работодатели, ранното пенсиониране на съкратените миньори, измамата със земеделските земи и осигуряване на постоянна персонална помощ за деца-сираци. Другата важна кампания е европейската кампания срещу двойния стандарт при храните в ЕС.", "date": "2018.10.20", "title": "35 282 жалби са постъпили при Манолова за последните 3 години"}
{"url": "https://news.bg/politics/manolova-opredelya-kato-sramno-i-zhestoko-izkazvaneto-na-simeonov-za-maykite.html", "text": "Омбудсманът Мая Манолова осъди изказването на вицепремиера и лидер на НФСБ Валери Симеонов по адрес на майките на деца с увреждания, като \"изключително срамно, жестоко и безчовечно изказване и отношение, което е недопустимо и неприемливо\". Коментарът си тя направи, след като  като национален и общественик защитник.Припомняме,  бе: ,,Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца без грам майчинско чувство и грижа за тях. Просто ги използваха по най-безсъвестен начин като инструмент за постигане на техните чисто материални цели.\"Самият Валери Симеонов не за първи път се изказва по-остро спрямо исканията на протестиращите родители на деца с увреждания.\"Не са моя работа кадровите решения, а отговорността е на премиера Бойко Борисов\", обясни Манолова в отговор на въпрос дали и тя ще поиска оставката на вицепремиера Валери Симеонов.Оставям тези, които се занимават с политика и управление да намеря решение по въпроса, добави тя и отказа да коментира оставки или предстоящи назначения, защото не е нейна работа.Манолова изрази надежда, че през  и Законът за личната помощ ще бъде разгледан в социална комисия. Тя изрази увереност, че двата закона ще бъдат приети още на първо четене.Mанолова изрази оптимизъм, че първата стъпка в реформата ще бъде направена. Има ясни ангажименти поети от властта, които до този момент се спазват стриктно, отчете тя.Омбудсманът отчете, че реформата няма да се случи от 1 януари, но се закани, че няма да направи компромис с нито една от точките, оставени в законите.Ще има промени в подкрепата за трудова заетост, в осигуряване на личната мобилност, предоставяне на лична помощ, медицински услуги и други, увери омбудсманът Манолова.", "date": "2018.10.20", "title": "Манолова определя като срамно и жестоко изказването на Симеонов за майките"}
{"url": "https://news.bg/int-politics/sasht-prashta-voenni-korabi-kam-tayvanskiya-protok.html", "text": "САЩ подготвят нова операция за изпращане на военни кораби през Тайванския проток, американските представители съобщават пред \"Ройтерс\", че мисия има за цел да гарантира свободното преминаване през стратегическия воден път, но рискува да увеличи напрежението с Китай.Китай тревожи Тайван, като увеличава военните си учения през тази година, включително с прелитащи бомбардировачи и други самолети около острова и изпрати своя самолетоносач през тесния Тайвански проток, който отделя Китай от Тайван.Американският военноморски флот извърши подобна мисия в международните води на пролива през юли и подобно действие ще се разглежда от Тайван като пряк израз на подкрепата на правителството на президента Тръмп.Американските военни отказват коментар и но техни представители съобщават информацията пред \"Ройтерс\" при условие, че се запази тяхната анонимност.Китай гледа на Тайван като на своя провинция и засилва натиска да утвърди суверенитета си над острова. Това повдигна въпроси за политиката на САЩ спрямо Тайван в преговорите тази седмица с министъра на отбраната на САЩ Джим Матис в Сингапур.Дори когато Вашингтон праща кораби през пролива, се опитва да обясни на Пекин, че политиката спрямо Тайван е непроменена. Матис предаде това послание на китайския министър на отбраната лично в четвъртък, в кулоарите на азиатски форум за сигурност.Китайският министър повдигна въпроса за Тайван и притесненията за нашата политика, но ние уверяваме, че не сме променили нашата политика спрямо Тайван и нашата политика спрямо Китай, коментира Рандал Шривър, американски помощник-секретар по отбраната, който помага за политиката на Пентагона в Азия.Вашингтон няма официални връзки с Тайван, но е обвързан от закон да им помогне да се защитят, а и САЩ е основният източник на оръжия за острова. Пентагонът коментира, че Вашингтон е продал на Тайван оръжия за повече от 15 милиарда долара от 2010 г.Тайван е само една от точките в отношенията между САЩ и Китай, които включват и търговска война, санкции на САЩ и все по-силната военна позиция на Китай в Южнокитайско море.Матис коментира пред китайският военен министър, че двете най-големи икономики в света трябва да задълбочат военните контакти на високо равнище, за да се насочат към намаляване на напрежението и да задържат риска от непреднамерен конфликт.Някои настоящи и бивши представители на САЩ твърдят, че американските военни мисии в Тайванския проток все още са твърде редки и отбелязват, че американският самолетоносач не е прекосявал Тайванския проток от 2007 г. насам от управлението на Джордж У. Буш.Когато два американски военни кораба, и два разрушителя, преминаха през Тайванския пролив през юли, това бе първата такава операция за около година.Пекин, който никога не се е отказал от употребата на сила, за да постави Тайван под свой контрол, отговори на преминаването през юли с предупреждение към САЩ да избягват провокациите спрямо \"мира и стабилността\" в стратегическия воден път.Военните експерти твърдят, че балансът на властта между Тайван и Китай се е променил решително в полза на Китай през последните години. Китай би могъл лесно да завладее острова, освен ако американските сили не дойдат бързо в помощ на Тайван.Тайванският президент Цай Инг-уен коментира миналата седмица, че островът ще увеличава бюджета си за отбрана всяка година, за да гарантира, че може да защити суверенитета си, включително възобновяване на собствени програми за развитие на авиация и подводници.\"Заплахата и дипломатическият натиск на Китай не само разваля отношенията между двете страни, но сериозно заплашва мира и стабилност в Тайванския пролив\", обясни Цай Инг-уен.", "date": "2018.10.20", "title": "САЩ праща военни кораби към Тайванския проток"}
