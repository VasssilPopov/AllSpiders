{"url": "https://news.bg/world/humanitarnata-pomosht-se-ochakva-v-chetvartak-v-mianmar.html", "text": "Хуманитарната помощ се очаква да пристигне в четвъртък в Мианмар. Тя е предназначена за размирния район Ракхайн, където живее малцинството рохинги, изповядващо исляма.Това са съобщили от ООН, цитирани от АФП.На представителите на Агенцията ще бъде предоставен достъп до Ракхайн за първи път от началото на последната вълна сблъсъци. Припомняме, че за месец около 440 000 души избягаха от страната. Повечето от тях потърсиха спасение в Бангладеш. Според ООН, това .Рохингите твърдят, че традиционно са подлагани на репресии от властите в страната. Мианмар бе подложен на международен натиск заради последните събития.", "date": "2017.09.27", "title": "Хуманитарната помощ се очаква в четвъртък в Мианмар "}
{"url": "https://news.bg/int-politics/92-73-protsenta-ot-glasuvalite-kazali-da-na-nezavisim-irakski-kyurdistan.html", "text": "Избирателната комисия в Иракски Кюрдистан обяви, че референдумът за независимост от Багдад е бил одобрен от повече от 90 процента от гласоподавателите, съобщава \"Асошиейтед прес\".Правно необвързващото допитване е малко вероятно да доведе до официална независимост на Иракски Кюрдистан, като то ескалира отдавнашното напрежение с централната власт в Багдад. Ирак и неговите съседи, заедно с на практика цялата международна общност (без Израел), се противопоставят твърдо на всякакво преначертаване на картата.Хендрин Мохамед, ръководител на комисията, обяви официалните резултати на пресконференция, посочвайки, че референдумът е преминал с 92,73 процента подкрепа и избирателна активност от повече от 72 процента от имащите право на глас.Гласуването се проведе в трите провинции на автономния кюрдсдки регион, както и в някои спорни територии, контролирани от кюрдските сили за сигурност, но към които претенции имат и властите в Багдад.", "date": "2017.09.27", "title": "92,73 процента от гласувалите казали \"да\" на независим Иракски Кюрдистан "}
{"url": "https://news.bg/world/yadreno-iztichane-v-shvedska-aets-povishi-nivoto-na-zaplaha.html", "text": "Шведската служба за ядрена безопасност повиши нивото на опасност след инцидент в ядрена централа в страната, предаде The New York Times.Инцидентът е станал на 21 септември. По това време не е имало хора на мястото. Новото е повишено на втора по общо 7-степенна скала. Това означава \"инцидент\".Припомня се, че авариите в \"Чернобил\" от 1986 и \"Фукушима\" от 2011 година са от 7 степен по скалата. Собственик на съоръжението е Studsvik Nuclear. От там уверяват, че нивата на радиация в района остават ниски. Взети са били мерки за ограничаване на замърсяването. Повече детайли по случая за момента не се разкриват. ", "date": "2017.09.27", "title": "Ядрено изтичане в шведска АЕЦ повиши нивото на заплаха "}
{"url": "https://news.bg/world/makron-s-danachni-otstapki-za-bogatite-v-parviya-si-byudzhet.html", "text": "Правителството на френския лидер Еманюел Макрон представи първия си бюджет за 2018 г., информира АФП.Министрите твърдят, че бюджетът за следващата година е в полза не само на богатите, но и на бедните.Проектобюджетът е критикуван, тъй като са включени данъчни облекчения за най-богатите. Леви опозиционери смятат, че се премахва данък върху финансови инвестиции, който е допринесъл за събирането на 3,5 милиарда евро през миналата година.Левият вестник \"Либерасион\" излезе на главната си страница със заглавието \"Героят на богатите\" и снимка с Макрон - бивш банкер, който спечели изборите през май с обещание да облекчи бизнеса във Франция.\"\", каза икономическият министър Бруно льо Мер на пресконференция.Той защити бюджета като такъв, който ще \"облагодетелства без изключение всички френски граждани\". По думите му не само богатите ще спечелят от финансовата рамка, но и ще бъдат намалени данъците за домакинствата ( за 80% от семействата до 2020 г.), което пък ще засили покупателната способност.Общо Франция планира данъчните облекчения да са в размер на 7 милиарда евро, което е по-малко от първоначално заплануваните 10 милиарда евро.В бюджета са заложени 16 милиарда евро намаление на разходите, като само за социално осигуряване са 5,5 милиарда евро.Замразяват се големи инфраструктурни проекти, докато близо 1 600 чиновници ще бъдат съкратени.Според промените печалбите при финансови инвестиции ще бъдат облагани с 30-процентов плосък данък, а не прогресивно.Корпоративният данък ще бъде намален до 25 на сто до 2022 г. от настоящите 33%.Икономиката на Франция отчита ръст от около 1,7 на сто, но остава една от държавите с по-висок дефицит от заложения от ЕС 3% от БВП.Тази година се очаква да падне до 2,9 на сто - за първи път ще бъде постигната целта за десетилетие, но Макрон иска бюджетния дефицит да бъде намален до 2,6 на сто през 2018 г.Икономическият еврокомисар Пиер Московиси приветства затягането на коланите от правителството.\"Средният дефицит в еврозоната не е 3,0%, а 1,4 на сто\", каза той пред телевизия Франс 2.\"\", добави Московиси.Въпреки че правителството планира да намали разходите, няколко министерства ще получат повече пари, особено военното ведомство, което през последните години се радва на по-голямо финансиране.", "date": "2017.09.27", "title": "Макрон с данъчни отстъпки за богатите в първия си бюджет"}
{"url": "https://news.bg/bulgaria/razbitata-banda-na-kvits-deystvala-kato-moderna-firma.html", "text": "Специализираната прокуратура ще внесе искане в съда за постоянна мярка \"задържане по стража\" за организираната престъпна група, която е действала в Козлодуй и съседните села, съобщава .Бандата, която ГДБОП разби в Козлодуй и района е управлявана от Цветомир Ценов-Квиц. Групата е била разследвана от 2015 г. досега, става ясно от думите на говорителя на главния прокурор Румяна Арнаудова на пресконференция в районната прокуратура в Оряхово. Ръководителят на специализираната прокуратура Иван Гешев и шефа на ГДБОП Ивайло Спиридонов изнесоха и подробности за акцията.\"Положихме много усилия за документиране на престъпната дейност на тази група и тази дейност завърши в края на май\", обясни Гешев и добави, че са срещтали много трудности, защото много от местните свидетели, пострадали от действията на бандата, не били готови да дадат показания. По думите на шефа на баретите, бандата на Квиц била много добре организирана. В групировката задълженията били разпределени като в съвременна фирма и всеки имал определен ресор, по който работел - доставка и разпространение на дрога, лихварство, рекет и т.н. Всеки отговарял само пред тартора на групата - Квиц, обяснява Гешев.Почти всички от бандата, действала на територията на цялата Врачанска област, вече са зад решетките за 72 часа. Задържаните са 7 души, още двама се издирват. Предстои спецсъда да репи дали ще останат за постоянно в ареста до приключване на разследването.\"Бандата е действала изключително брутално и е по-лесно да се каже с кои от изброените в НК престъпления не е свързана\", изтъква Спиридонов.Най-често бандата се занимавала с лихварство, изнудване, отвличане, наркоразпространение, увреждане на имущество, палежи и сексуални гаври над длъжници и неудобни за групата. Извършени били над 30 обиска в домовете на участниците в престъпната група и в колите им, обяснява още Спиридонов и уточнява, че с а открити големи количества наркотици, оръжие, много пари в левове и евро, както и уреди за мъчения.От пресконференцията на Прокуратурата става ясно още, че бандата на Квиц, запълнила престъпната ниша, след ареста на Ангел Попов-Главестия и голяма част от неговата банда преди години. Оказва се, че много от излезлите на свобода и останали извън решетките негови хора се влели в престъпната група на Квиц.Да се прекрати действието на такива банди в България - това е приоритетът на ГДБОП и спецпрокуратурата. \"С нашите действия искаме да прекратим съществуването на мутренските банди, с които по различни причини местната власт не е успяла да се справи. Да ни очакват и на други места в страната\", закани се Гешев.", "date": "2017.09.27", "title": "Разбитата банда на Квиц действала като модерна фирма"}
{"url": "https://news.bg/int-politics/vatikanat-prizova-polititsite-da-zashtitavat-migrantite-da-ne-gi-stereotipizirat.html", "text": "Папа Франциск започна глобална кампания на римокатолическата църква за подобряване съдбата на имигрантите, а един от неговите най-високопоставени кардинали призова политиците да \"докосната ръката на мигрант\", преди да се опитват да ги стереотипизират, съобщава \"Ройтерс\".Двугодишната кампания \"Сподели пътуването\" идва в момент на нарастване на негативните настроения срещу имигрантите в САЩ и много европейски страни, където крайнодесни партии печелят популярност.В неделя крайнодясната и антиимигрантска партия \"Алтернатива за Германия\" се изкачи на трето място на парламентарните избори, като се възползва от обществената тревога заради пристигането на повече от 1 млн. мигранти в Германия през последните 2 години.Папата, който превърна защитата на мигрантите в основна част от своя понтификат, даде старт на кампанията пред десетки хиляди хора на пл. \"Свети Петър\" във Ватикана по време на редовното си седмично обръщение, призовавайки католиците по света да бъдат \"отворени, приобщаващи и радушно приветстващи\" към мигрантите.Антиимигрантската италианска партия \"Северна лига\" се зарече да предприеме крути мерки срещу миграцията от развиващите се страни, ако вземе властта в коалиционно правителство след изборите през следващата година.На пресконференция във Ватикана кардинал Луис Антония Тале от Манила призова за \"култура на лична среща\", при която приятелството измества страха.\"Бих поканил лидерите да се срещнат с мигрант, да докоснат ръката на мигрант, да помиришат мигрант, да чуят техните истории и ще видите, че те са като вас и мен\", заяви той.\"Те всъщност не са истински \"други\". Те биха могли да бъдат мен. Те биха могли да бъдат моя брат, моята сестра, моите родители\", изтъкна Тале, чийто дядо е напуснал Китай и е отишъл във Филипините като бедно момче.", "date": "2017.09.27", "title": "Ватиканът призова политиците да защитават мигрантите, да не ги стереотипизират"}
{"url": "https://news.bg/weather/predimno-oblachen-chetvartak-valezhite-spirat.html", "text": "Очаква ни предимно облачен четвъртък. Само на отделни места ще превали. Това съобщават от НИМХ на БАН. В Дунавската равнина, Източна България и Източните Родопи ще духа умерен до силен вятър от изток-североизток. Жълт код е обявен по морето. Очаква се вълнение от 3-4 бала. Максималните температури ще бъдат между 13 и 18 градуса. Атмосферното налягане ще бъде по-високо от средното за месеца и ще се задържи без промяна през деня. ", "date": "2017.09.27", "title": "Предимно облачен четвъртък,  валежите спират"}
{"url": "https://news.bg/politics/borisov-zalaga-na-nov-most-ruse-gyurgevo.html", "text": "Премиерът Бойко Борисов очаква, че нов мост над река Дунав би поел удвоен трафик в Северна България. Това стана ясно от стенограмата на днешното правителствено заседание, публикувана от Министерския съвет.Очакването на министър-председателя е големият трафик да бъде генериран от строящата се пътна инфраструктура в Северна България. Това заяви той при обсъждането на проекта на междуправителствен меморандум за извършване на проучвания за изграждане на ново мостово съоръжение на река Дунав.\"Всички сме свидетели: мине не мине седмица - километрични опашки на Русе. С изграждането, защото предполагам, че вече никой не се съмнява, че като кажем нещо то става... след няколко години Северна България ще изглежда като Южна България\", каза премиерът. Той даде пример с проектирането на автомагистрала \"Хемус\", на скоростния път Русе - Велико Търново, тунела по Шипка, пътя Ботевград - Мездра.\"Това означава много повече инвестиции и това не са празни думи, защото виждате: завод след завод се строи там\", коментира Борисов.Новият мост ще позволи свързване на Букурещ със София, Солун и Белград. Той ще поеме трафика от Азия за Европа не само по хоризонтална, но и по вертикална линия, подчерта премиерът, като допълни: \"От всички други мостове не сме се отказали, но засега те са само на ниво добри пожелания\".", "date": "2017.09.27", "title": "Борисов залага на нов мост Русе-Гюргево"}
{"url": "https://news.bg/world/20-000-yuzhnokoreytsi-zagivat-na-den-pri-konflikt-sasht-kndr.html", "text": "До 20 000 души ще загиват всеки ден в Южна Корея при евентуална война между САЩ и КНДР.Това съобщи пенсионираният бригаден генерал от ВВС на САЩ Роб Гивънс пред \"Лос Анджелис таймс\".Много американци смятат, че война с КНДР ще бъде като инвазията в Ирак или Афганистан, или като военни операции в Либия и Сирия, каза той и поясни, че няма да има нищо подобно при конфликт с Пхенян.По думите му изчисления на Пентагона показват, че 20 000 души ще загиват на ден в Южна Корея при конфликт.С артилерията си КНДР може да нанесе сериозни поражения на столицата Сеул.Гивънс добави, че войната може да започне, ако севернокорейският лидер Ким Чен-ун изстреля ракета и тя падне в близост до американската територия Гуам. След това американски самолетоносачи ще отговорят с въздушни удари по обекти на севернокорейското крайбрежие.Северна Корея вероятно ще отговори с използването на 11 000 артилерийски звена срещу разположените в Южна Корея 35 000 американски войници.Военното министерство на САЩ е провело симулации, за да намери \"четири или пет начина за разрешаване\" на конфликт с КНДР, според съветника на Белия дом по националната сигурност Хърбърт Макмастър.Той поясни на събитие на Института за изследване на войната във Вашингтон, че прецизните удари няма да разрешат проблема, както и военната блокада.", "date": "2017.09.27", "title": "20 000 южнокорейци загиват на ден при конфликт САЩ-КНДР"}
{"url": "https://news.bg/euronews/do-2025-g-turistite-v-evropa-mozhe-da-dostignat-1-miliard.html", "text": "До 2025 г. броят на туристите, които идват в Европа, може да се удвои до 1 милиард и това да създаде над пет милиона нови работни места. Това заяви председателят на Европейския парламент Антонио Таяни. Припомняме, че днес отбелязваме международния ден на туризма. ЕП бе домакин на конференция на високо равнище в Брюксел на тема \"Европейска стратегия за повишаване конкурентоспособността на туристическата индустрия\".Това съобщиха от пресцентъра на европарламента. \"\", припомни Таяни.Трябва да съсредоточим усилията си в редица области, според него. Те са привличане на повече инвестиции чрез изготвянето на стратегически план, който ще ни позволи да използваме по-широко и по-ефективно финансирането от ЕС; подобряване на бизнес средата; насърчаване на обучението, съобразено с потребностите на отрасъла; управление на цифровата революция; използване на синергиите с цел да популяризираме Европа като дестинация на международните пазари\"., подчерта председателят.Следващият бюджет на ЕС, според него, трябва да бъде по-скоро политически и да отразява загрижеността на обикновените хора като например необходимостта от борба с безработицата. В резолюцията на ЕП, приета въз основа на доклада Де Монте, Европейският парламент призовава в следващия бюджет да се включи специален фонд за туризма\"Днешното събитие бе част от поредица от инициативи за повишаване на популярността на \"Парламента на гражданите\", насърчавани от Таяни.", "date": "2017.09.27", "title": " До 2025 г. туристите в Европа може да достигнат 1 милиард"}
{"url": "https://news.bg/crime/katastrofa-kray-sofiya-prati-dvama-dushi-v-bolnitsa.html", "text": "Двама души са били ранени при катастрофа на пътя между \"Бистрица\" и \"Железница\" до София, предаде \"Нова\".Джип се е блъснал в автобус на градския транспорт.Пострадали са и двамата шофьори. Откарани са в болница, като състоянието им не е тежко.По непотвърдена информация колата се е движела с несъобразена скорост. Движението в района се осъществява в едната лента.От полицията предупреждават, че пътищата в цялата страна са мокри и водачите трябва да се съобразяват с атмосферните условия.", "date": "2017.09.27", "title": "Катастрофа край София прати двама души в болница"}
{"url": "https://news.bg/society/po-blagosklonno-gledame-na-osinovyavaneto-tvardyat-roditeli.html", "text": "Има положителна промяна в обществото, когато се говори за осиновяване. Това разказват родители пред БНР по повод информационна кампания на Българската асоциация \"Осиновени и осиновители\" (БАОО).До 09 октомври 2017 г се провежда четвъртата информационна кампания за правата и задълженията на осиновителите. Поканата е за разговор с хора, които желаят да осиновят деца, но е насочена и към тези, които вече са осиновили.Кампанията е фокусирана върху родителството, като основополагащ фактор за развитието на всяко дете. Мотото е: \"Не си сам! Осиновителите сме навсякъде\".В чисто житейски план кандидат-осиновителите и родителите, осиновили деца, често се чувстват нечути и неразбрани от околните и имат нужда от подкрепата на хора, които вървят по същия път.В обществен план и осиновени, и осиновители имат права и задължения, чието спазване и отстояване \"по единично\" е до голяма степен загубена кауза - само обединени и подкрепени от съмишленици бихме могли да постигнем реален позитивен отзвук в обществото ни, информират от сдружението.Екипът на БАОО ще бъде в градовете София, Пловдив, Стара Загора, Кърджали, Бургас, Разград и Шумен.Петя Велкова от Асоциацията изтъкна, че на осиновителите в София отчасти е по-лесно да изградят социални контакти с други такива, отколкото на тези в малките населени места.Изглежда под формата на групи за взаимопомощ е много по-лесно човек да сподели с хора, които са минали по неговия път, разказва Велкова.\"В момент, в който се чувствах изключително уязвима, минавайки по този път, обмисляйки заедно със съпруга ми такова фундаментално решение, аз намерих истинска продкрепа в други осиновители - и когато осиновихме, и в момента, в който взимахме решението. Това е изключително важно и ми се иска да го мултиплицираме. Никакви брошурки, нито официални разговори могат да заменят споделения опит, емоцията и възможността да разбереш, че всъщност всички имаме ужасно много предразсъдъци и страхове и осиновяването е чудесен повод те да избухнат едновременно в теб\", заяви Велкова.Мариета Иванова, чиято осиновена дъщеря е на 2.5 години допълни, че обществото свиква с осиновяването. Всички родители в яслата на дъщеря ѝ я подкрепят за решението. Тя е категорична, че няма разлика и в начина, по който персоналът се грижи за детето ѝ и за останалите.", "date": "2017.09.27", "title": "По-благосклонно гледаме на осиновяването, твърдят родители"}
{"url": "https://news.bg/society/rusentsi-otnovo-na-protest-za-chist-vazduh.html", "text": "Русенци отново излязоха на протести с искания за чист въздух. С две шествия по улиците на града те отбелязаха тази вечер 30 години от първата подобна демонстрация, поставила началото на гражданското общество в България.Това съобщи БГНЕС. Участниците, които се обединиха под мотото \"Русе иска да диша\", заявиха категоричното си желание децата им да растат здрави, а институциите да си свършат работата.", "date": "2017.09.27", "title": "Русенци отново на протест за чист въздух"}
{"url": "https://news.bg/politics/bsp-otnovo-iska-da-zakriva-komisiyata-po-dosietata.html", "text": "От БСП отново предлагат отмяна на сегашния Закон за досиетата и закриване на Комисията, разсекретяваща документите на бившите служби, съобщи БНТ.Припомняме, предишното искане за закриване на тази комисия беше на 28 януари 2016 година.Проектът на Левицата за нов Закон за досиетата е внесен в сряда в парламентарното деловодство. С него от БСП предлагат създаването на Институт за национална памет. В този нов Институт ще бъдат прибрани архивите. Предвидено е да не се оповестяват проверки, които биха увредили интересите на България в международните отношения, гласи проектът за закриване на Комисията за досиета.Проектът е внесен в момент, когато стана ясно, че депутатът от ГЕРБ Антон Тодоров ще бъде номиниран от парламентарната група на партията си за председател на Комисията по досиетата.", "date": "2017.09.27", "title": "БСП отново иска да закрива Комисията по досиетата"}
{"url": "https://news.bg/world/kitay-se-prevrashta-v-nay-golyamata-opasnost-za-sasht-do-2025-godina.html", "text": "Китай се превръща в най-голямата опасност за САЩ до 2025 година. Бюджетът й за отбрана нараства с 8,5% на година. Това заяви председателят на Съвета на началник-щабовете на въоръжените сили на САЩ генерал Джоузеф Дънфорд, цитиран от CNN. Той направи това изявление пред Комисията по въоръжени сили на Сената. Изслушването бе по повод на неговото преназначаване на поста. При предишното си явяване през 2015 година, Дънфорд определи най-големите военни заплахи пред страната така - Русия, следвана от Китай и Северна Корея. Този въпрос му бе повдигнат днес от сенатори. ", "date": "2017.09.27", "title": "Китай се превръща в най-голямата опасност за САЩ до 2025 година "}
{"url": "https://news.bg/world/zaginal-i-raneni-pri-atakata-na-letishteto-v-kabul.html", "text": "Най-малко един човек загина, а други четирима бяха ранени при днешната ракетна атака срещу летището в столицата на Афганистан Кабул, предаде The New Arab. Жертвата е жена. Съобщава се, че те са от едно семейство. Новината е потвърдена от вътрешното министерство. Припомняме, че ракетна атака бе извършена на международното летище в Кабул, скоро след като военният министър на САЩ Джеймс Матис пристигна в афганистанската столица, съобщават местните власти.Според властите летището в центъра на Кабул е било евакуирано и всички полети са били отменени. Местните медии съобщават, че са били изстреляни към 20 ракети в района.Талибаните и ДАЕШ поеха отговорност за нападението. ", "date": "2017.09.27", "title": "Загинал и ранени при атаката на летището в Кабул "}
{"url": "https://news.bg/disasters/goreshti-valni-kato-lutsifer-shte-sa-normalni-v-yuzhna-evropa-kam-2050-g.html", "text": "Изгарящите над 40-градусови горещи вълни \"Луцифер\" ще станат нормални до 50-те години на XXI век в Южна Европа. Това предупредиха учени, като призоваха за подготвеност за спасяване на човешки животи.Горещи вълни като \"Луцифер\", които разпалиха горски пожари и увредиха земеделската реколта в Европа през август, сега са най-малко четири пъти по-разпространени в сравнение с преди 100 години, предупреждава коалиция от международни учени.\"В началото на XX век, лято като това, което току-що преживяхме, би било изключителна рядкост\", изтъква Геерт Ян ван Олденборг, старши изследовател в Кралския метеорологичен институт на Холандия, като допълва: \"В цяла Южна Европа сега е налице едно на десет шанс да има толкова гореща вълна, колкото видяхме през това лято, през всеки летен сезон оттук нататък.\"Такова време ще стане типично в Южна Европа до средата на века, ако парниковите газове продължават да се увеличават в атмосферата, според симулациите на климатичните модели на учените, които оценяват влиянието на изменението на климата върху екстремните метеорологични условия.Световните температури стигнаха рекордно равнище за трета поредна година през 2016 г., обявиха учените през януари.Интензивността на горещите вълни в Европа също така се е увеличила с 1 до 2 градуса по Целзий от 1950 г. насам.Повече от 35 хил. души загинаха по време на европейската гореща вълна през 2003 г., а десетки хиляди си отидоха в Русия по време на екстремните горещини през 2010 г.Заплахата е особено тежка във вече изнемогващи от горещините места, от Южна Азия до Персийския залив.По време на горещата вълна \"Луцифер\", спешните случаи, приети в болници в Италия, са се увеличили с 15 процента.Смъртността в Европа, причинена от бедствия, свързани с времето, включително горещи вълни, горски пожари и засушаване, може да нарасне 50 пъти до края на столетието.Правителствата се споразумяха през 2015 г. в Париж да ограничат \"доста под\" 2 градуса по Целзий затоплянето на планетата в сравнение с времето преди индустриализацията, като същевременно полагат усилия за ограничаване на затоплянето до 1,5 градуса по Целзий.", "date": "2017.09.27", "title": "Горещи вълни като \"Луцифер\" ще са нормални в Южна Европа към 2050 г. "}
{"url": "https://news.bg/world/boy-v-parlamenta-na-uganda.html", "text": "Втори пореден ден възниква бой между депутати в парламента на Уганда, съобщи журналист на Ройтерс.Кавгата между двата лагера е във връзка с искане за промени в конституцията, свързани с премахване на възрастовата граница за кандидатите за президент.Журналистът, който е присъствал на боя в парламента, разкри, че микрофоните са били използвани като оръжия и най-малко две депутатки са изнесени, след като са припаднали.Боят е започнал, след като охраната била извикана да изведе депутати, на които е било заповядано да напуснат пленарната зала.Най-малко 25 депутати са против проектозакона. Председателят на парламента ги отстранил заради участието им в кавгата.Според конституцията на страната кандидатът за президент трябва да е на възраст под 75 г. Това означава, че 73-годишният Йовери Мусевени, който е на власт от повече от три десетилетия, не може да се бори за преизбиране на следващите избори през 2021 г.Правозащитници, опозицията, религиозни лидери и представители от управляващата партия са категорично против конституционните промени.", "date": "2017.09.27", "title": "Бой в парламента на Уганда"}
{"url": "https://news.bg/bulgaria/nyama-da-padam-na-nivoto-na-ninova-otseche-valeri-simeonov.html", "text": "\"Аз не назначавам никой, нямам това право - на нивото на Корнелия Нинова няма да падам - да коментирам глупотевините, които ръси от сутрин до вечер\". Това коментира вицепремиерът Валери Симеонов пред журналисти в парламента. Вицепремиерът участва в заседание на икономическата комисия по време, на която . По-рано през деня от БСП излязоха с декларация, в която цитира изцяло изказвания на Валери Симеонов - за калинки в управлението, за паралелна държава и тайни споразумения за разпределяне на властта.От своя страна Симеонов увери, че вече са изгладили проблемите в коалицията. \"След като проблемите са изгладени вече почти напълно, има ли смисъл да се връщаме към негативното?\"- попита Симеонов. Той бе категоричен, че има диалог в правителството и коефициентът на полезно действие е доста добър.", "date": "2017.09.27", "title": "Няма да падам на нивото на Нинова, отсече Валери Симеонов "}
{"url": "https://news.bg/world/ransomware-e-sred-nay-mashtabnite-kiber-ataki-tazi-godina-otchete-evropol.html", "text": "Мащабната кибер атака Ransomware е била сред най-големите големите предизвикателства тази година по отношение на този вид престъпност. Тя е засенчила подобните на нея. Това съобщила от европейската полицейска организация \"Европол\", цитирани от \"Ройтерс\".Припомня се, че милиони компютри по света бяха засегнати от вируса WannaCry. Той порази организации от над 70 държави.  Това се казва в годишен доклад за киберпрестъпността, огласен от директора Роб Уейнрайт. По думите му, предишната година е била изключителна по размери и последици от атаките.Ръководената от него агенция е координирала няколко големи операции в Европа. Властите в отделните държави трябва да отделят повее средства за борба с хакерите, препоръчва \"Европол\".Докладът, съдържащ 80 страници, не подминава и други заплахи в интернет, като изнудването на младежи чрез детска порнография, измами при плащания, кражби на данни и други подобни. Създадено е било специално звено към \"Европол\", което да събира данни от \"черния пазар\", на който се търгува все повече с откраднати крадитни карти и други данни. ", "date": "2017.09.27", "title": "Ransomware е сред най-мащабните кибер атаки тази година, отчете \"Европол\""}
{"url": "https://news.bg/world/turtsiya-likvidira-13-boytsi-na-pkk-v-irak.html", "text": "Турската армия е ликвидирала най-малко 13 бойци на забранената в страната прокюрдска Работническа партия (ПКК) при въздушни удари в Ирак, предаде \"Ройтерс\".Това се казва в изявление на военните. Ударите идват дни, след като бе проведен референдумът за независимост в Иракски Кюрдистан. Стана ясно, че 93% от гласувалите са казали \"да\", но референдумът няма правна стойност. Избирателната активност е 73%. Както е известно, Турция е сред страните, които са против допитването. ", "date": "2017.09.27", "title": "Турция ликвидира 13 бойци на ПКК в Ирак "}
{"url": "https://news.bg/world/tramp-prichisli-i-feysbuk-kam-falshivite-medii.html", "text": "Държавният глава на САЩ Доналд Тръмп обвини \"Фейсбук\", че е \"анти-Тръмп\", нападайки без доказателства социалната мрежа, че заговорничи с \"фалшиви новинарски\" медии като \"Ню Йорк таймс\" и \"Вашингтон пост\"., написа американският лидер в \"Туитър\".Той поясни обаче, че хората го подкрепят и че няма друг президент като него, който да е свършил толкова много неща през първите 9 месеца от мандата си и икономиката да е в такъв подем.От \"Фейсбук\" съобщиха по-рано този месец, че са открили 3000 реклами на стойност 100 000 долара за периода юни 2015 г. - май 2017 г., свързани с фалшиви профили. Според компанията тези профили са свързвани с Русия.Повечето от рекламите не се отнасят конкретно до американските избори, а са с фокус да засилят социалното и политическо разделение.Социалната мрежа съобщи, че ще предаде информацията с рекламите на Конгреса на САЩ.", "date": "2017.09.27", "title": "Тръмп причисли и „Фейсбук” към „фалшивите медии”"}
{"url": "https://news.bg/health/aleksandrovska-bolnitsa-bez-propuski-pri-lechenieto-na-spas-dobrev.html", "text": "Ръководството на УМБАЛ \"Александровска\" ЕАД е запознато от събота (23 септември) с отвореното писмо на Евелина Добрева, публикувано в медиите. Със заповед на изпълнителния директор сутринта в 8 и 30 ч. на 25 септември е назначена Комисия, която да провери изнесената в писмото, информация и на база медицинската документация на пациента Спас Добрев да представи доклад за работата на екипите на болницата.Резултатите от проверката (на база анализ на медицинска документация и на събрани обяснения на дежурните екипи) са представени на изпълнителния директор. До настоящия момент УМБАЛ \"Александровска\" ЕАД се въздържаше от коментари по случая, заради назначената проверка от страна на министъра на здравеопазването проф. Николай Петров, възложена на Изпълнителна агенция \"Медицински одит\" (ИАМО).Въз основа на направения анализ на медицинската документация на пациента Спас Добрев и предоставената информация от дежурните на 16 септември, екипи в Спешно отделение и Второ направление по анестезиология и интензивно лечение, членовете на Комисията считат, че в момента на пристигане на линейката на ЦСМП, пациентът е хоспитализиран незабавно.Не се установяват пропуски - както по време, така и по качество, на медицинските дейности и лечебно-диагностичния алгоритъм при пациенти в подобни състояния. Дежурните екипи на УМБАЛ \"Александровска\" ЕАД са изпълнили своите задължения.Поради появата на публикации в медиите във връзка със случая, в които се твърди, че на пациента е бил отказан прием или е върнат от болницата, представят резултатите от вътрешната проверка. Пълната медицинска документация по случая е изискана и предадена на ИАМО.Вътрешната проверка констатира, че Пациентът Спас Добрев е транспортиран до Спешно отделение на УМБАЛ \"Александровска\" ЕАД чрез Център за спешна медицинска помощ (ЦСМП) на 16 септември в 18 и 15 часа - близо два часа след първоначалното повикване на линейката в дома му.Пациентът е приет незабавно в Спешно отделение в крайно тежко увредено общо състояние. Веднага са започнати съответстващи на състоянието му, медицински дейности - оценка на състоянието, ЕКГ, мониториране на артериалното кръвно налягане, кислородна ресусцитация, подаване на кислород с маска. Осигурен е венозен път и са започнати вливания на обемозаместващи разтвори, включени са медикаменти за стимулация на сърдечната дейност - катехоламини.По време на провежданите лечебни мероприятия, пациентът изпада в клинична смърт. Незабавно е започната кардиопулмонална ресусцитация (КПР) и е извикан реанимационен екип. След 15 мин. в резултат на приложената КПР и медикаменти за сърдечна стимулация е възстановена сърдечната му дейност. Това позволява транспортирането му и е осъществена транпортна реанимация, като пациентът е преведен в НАИЛ II към Клиника по анестезиология и интензивно лечение. При превеждането на пациента от Спешно отделение към НАИЛ II той е съпроводен от дежурен анестизиолог-реаниматор, медицинска сестра и двама болногледачи.Пациентът постъпва в реанимационното отделение през задния вход на отделението, който е предназначен за спешни пациенти. Този вход е достъпен само за медицински лица и пациенти на болницата. През него не се допуска преминаване на цивилни лица (вкл. близки на пациенти) заради спецификата на лечебния процес и възможността за внасянето на инфекции, които могат да компорметират лечението и застрашат живота на пациента в клиниката.При постъпването във Второ направление по анестезиология и интензивно лечение пациентът е поставен на апаратна вентилация със 100% подаване на кислород, мониториране на пулсова честота, артериално налягане, пулсова оксиметрия, ЕКГ. Продължено е вливането на обемнозаместващи разтвори и стимулация на сърдечна дейност с катехоламини.В 19 и 55 часа е осъществена спешна консултация с кардиолог и е направена ехокардиография на място в НАИЛ II. Пациентът изпада отново в клинична смърт. Веднага е започната кардиопулмунална ресусцитация, която е проведена в пълен обем с максимални дози на медикаменти.Въпреки проведена кардиопулмонална ресусцитация в пълен обем, в 20 и 25 часа пациентът е загинал. ", "date": "2017.09.27", "title": "Александровска болница без пропуски при лечението на Спас Добрев"}
{"url": "https://news.bg/world/do-mart-2018-g-ryanair-zaryazva-poletite-do-5-destinatsii-ot-sofiya.html", "text": "Нискотарифната ирландска авиокомпания Ryanair обяви, че ще удължи плана за отмяна на полети до средата на март 2018 г., информира АФП.В същото време справка на Money.bg в разписанието на компанията показва, че превозвачът спира за 5 месеца полетите до 5 дестинации от София и намалява честотата до други.Полетите до Стокхолм, Пиза, Меминген (до Мюнхен), Кастайон (Валенсия) и Тревизо (Венеция) са преустановени от началото на ноември до края на март 2018-а. И петте дестинации бяха пуснати предсрочно точно преди година.Заедно с това авиокомпанията намалява седмичната честота на пътуванията до 8 други дестинации - Милано, Берлин, Рим, Атина, Барселона, Кьолн, Брюксел и Лондон.Ето как:От авиокомпанията излязоха с официално становище часове след запитването на Money.bg за промяната в разписанието. В него се казва, че Ryanair спира от експлоатация 25 от 400-те си самолета като антикризсна мярка против закъсненията и отменените полети. Това ще засегне по официални данни 400 000 пътувания между ноември и март. Наскоро друга нискотарифна компания - Wizz air, намали драстично полетите си от София до Великобритания, като спря тези до Бирмингам, Бристол и Шефийлд.", "date": "2017.09.27", "title": "До март 2018 г. Ryanair зарязва полетите до 5 дестинации от София "}
{"url": "https://news.bg/crime/radoslav-dimov-e-noviyat-rayonen-prokuror-na-sofiya.html", "text": "Прокурорската колегия на Висшия съдебен съвет избра Радослав Димов за нов районен прокурор на София.Димов беше избран с 10 гласа \"за\" и нито един глас \"против\", посочва БНР. Новият районен прокурор заема мястото на , който по морални причини не довърши мандата си.Припомняме, Белчев подаде оставка, като по този начин пое отговорността за бездействието на свои подчинени по случая с извършеното от  убийство на приятелката му . След смъртта на момичето стана ясно, че бившата жена на убиеца Станев е подала 4 сигнала за това, че Станев я тормозел. Подчинените на Белчев обаче прекратили проверките, защото нямало данни за извършено престъпление.Припомняме и че това заседание е . На заседанието присъстваше и главният прокурор Сотир Цацаров, който е член на Съвета на прокурорите по право и мандата му не е обвързан с този на редовите съдебни кадровици. Цацаров изложи положителна оценка от отделянето на съвета на две колегии и в знак на благодарност връчи на прокурорите почетния знак на прокуратурата.", "date": "2017.09.27", "title": "Радослав Димов е новият районен прокурор на София"}
{"url": "https://news.bg/int-politics/vlastite-na-irak-nastoyaha-za-anulirane-na-referenduma-za-nezavisimost-na-kyurdistan.html", "text": "Иракският парламент поиска от премиера Хайдер ал Абади да изпрати войски в богатата на петрол провинция Киркук, която понастоящем се контролира от регионалното правителство на Иракски Кюрдистан, и да поеме контрола върху петролните полета, предаде иракската държавна телевизия.Междувременно Абади настоя да бъде анулиран референдума за независимост на Иракски Кюрдистан, който беше проведен в понеделник.\"Референдумът трябва да бъде отменен и да започне диалог в рамките на конституцията. Ние никога няма да водим преговори за резултатите от референдума\", изтъкна премиерът пред иракските депутати.\"Ние ще наложим иракския закон в целия регион на Кюрдистан съгласно конституцията\", заяви той.Официалните резултати от референдума в понеделник все още не са обявени, но неофициалните резултати показват, че над 90 на сто от гласувалите са се обявили за независимостта на Иракски Кюрдистан.След гласуването се увеличи натискът върху правителството на Иракски Кюрдистан, но не само от страна на централната власт в Багдад, но също така от Турция, която заплаши с редица мерки, включително прекратяване на износа на петрол от региона, който се намира в Северен Ирак и граничи с Турция.", "date": "2017.09.27", "title": "Властите на Ирак настояха за анулиране на референдума за независимост на Кюрдистан"}
{"url": "https://news.bg/world/berlin-podkrepya-iskaneto-na-makron-za-reformirane-na-es-no-prizovava-za-debat.html", "text": "Германският канцлер Ангела Меркел приветства речта на френския президент Еманюел Макрон за реформиране на ЕС.Това заяви говорителят на канцлерството Щефан Зайберт, цитиран от Ройтерс.Според Зайберт речта е съдържала \"много материал\", който е необходимо да бъде дебатиран., добави той.\"Тази дискусия е необходима и уместна\", поясни Зайберт на редовния брифинг в Берлин, допълвайки, че лидерите ще имат шанс да разговарят на среща на ЕС в Талин в четвъртък.", "date": "2017.09.27", "title": "Берлин подкрепя искането на Макрон за реформиране на ЕС, но призовава за дебат"}
{"url": "https://news.bg/economics/700-mln-lv-e-delat-na-9-balgarski-kompanii-koito-prodavat-onlayn.html", "text": "Делът на онлайн търговията в България се оценява на около 700 млн. лв., като този отрасъл отбелязва устойчив ръст през годините. Това каза заместник-министърът на икономиката Александър Манолев по време на откриването на \"eBay Seller Summit 2017\".\"Последните данни на Евростат от доклада \"Дигиталната икономика и общество в ЕС\" показват, че около 9% от компаниите в България продават онлайн, а около 27% от потребителите са пазарували в мрежата през последната година\", посочи заместник-министър Манолев.Ръстът, който онлайн търговията има в страната ни изпреварва средния за Европейския съюз, но все още сме в етап на догонване на западните държави по този показател.\"Онлайн търговията дава нови, много по-големи възможности както за потребителите, така и за производителите, а стопанската инициатива става много по-достъпна\", посочи Александър Манолев. Той допълни, че броят на малките и средни предприятия в България е над 316 хиляди, което представлява 99,8% от общия брой на нефинансовите предприятия в страната.\"Електронната търговия е средството, чрез което на практика всеки човек може да се приобщи към тази статистика, стига да има работещо решение, умения и базови познания за работа с компютър\", каза още заместник-министърът.В рамките на изказването му бе обърнато внимание на разработената от страна на бизнеса и държавата \"Концепция за цифрова трансформация на българската индустрия (Индустрия 4.0)\", като основа за разработване на Стратегия за участието на България в Четвъртата индустриална революция.\"България има своите силни страни - качествен Интернет, силен IT сектор, силна електроника, електротехника и мехатроника, които трябва ефективно да използваме за цифровизирането на икономиката ни\", подчерта Александър Манолев.", "date": "2017.09.27", "title": "700 млн. лв. е делът на 9% български компании, които продават онлайн "}
{"url": "https://news.bg/bulgaria/nap-sabra-nad-3-mln-lv-dalgove-ot-targovtsi-na-techni-goriva.html", "text": "НАП събра над 3 млн. лв. просрочени дългове от търговци с течни горива и акцизни складодържатели. Фирмите са под специален мониторинг от данъчните. Тази мярката предвижда непрекъснатото проследяване на задълженията и директен телефонен контакт, ако търговците и складодържателите пропуснат да внесат данъците, осигурителните си вноски и задълженията си за акциз и мита навреме в бюджета.На този специален мониторинг през август тази година са били подложени 82 собственици на акцизни складове. 32-ма от тях са изчистили дългове за 800 000 лв. след започването му, а още толкова са платили частично задълженията си или са ги обезпечили.НАП е уведомила Агенция \"Митници\" за един некоректен складодържател, на който трябва да се отнеме лиценза. Уведомления ще бъдат изпратени за още 12 държатели на акцизни складове, тъй като не са предприели никакви действия за плащане на дълговете си.От близо година на подобно наблюдение са подложени и 91 търговци с течни горива, които имат задължения по ДДС. Те са вписани в специален регистър и са задължени да внасят обезпечение по Закона за данък върху добавената стойност. общият брой на търговците в този списък е над 500.Наблюдението е установило, че от октомври 2016 г. до края на август 2017 г., след обаждане от приходната агенция, тези 91 дружества са внесли 2 млн. лв. забавени плащания към бюджета.От НАП подчертават, че мярката за непрекъснат мониторинг на търговците от тези два сектора има не само фискален, но и дисциплиниращ ефект. Наблюденията на публичните изпълнители показват, че фирмите обикновено коригират своето поведение, след като веднъж вече са попаднали в полезрението на приходната администрация.", "date": "2017.09.27", "title": "НАП събра над 3 млн. лв. дългове от търговци на течни горива"}
{"url": "https://news.bg/world/putin-unishtozhihme-poslednite-himicheski-orazhiya-za-razlika-ot-sasht.html", "text": "САЩ, за разлика от Русия, не спазват обещанието си да унищожат арсенала си от химически оръжия. Това заяви руският лидер Владимир Путин след унищожаването на последните химически оръжия на Русия три години преди крайния срок, информират местни медии.По-рано Кремъл обяви, че днес Москва ще унищожи последните си запаси от химически оръжия.Когато САЩ ратифицират Конвенцията за забрана на химически оръжия през 1997 г., страната се съгласява да унищожи всички оръжия до 29 април 2012 г. До този краен срок Вашингтон успява да унищожи около 90% от запасите си.В момента има два обекта в САЩ, където все още се съхраняват такива оръжия за масово поразяване. В едното депо се очаква химикалите да бъдат унищожени до 2019 г., а в другото е запланувано да започне унищожаването им през 2020 г.Путин определи като \"историческо събитие\" утилизацията на последните запаси от химически оръжия в Русия.Последният килограм от 40 000 тона химически оръжия е унищожен в село Кизнер в Удмуртия.Руският лидер, който проследи събитието с видеомост, изтъкна, че с това важно събитие Москва е изпълнила всичките си задължения по договорите за неразпространение. Той добави, че Москва очаква и други държави, включително САЩ, да последват Русия.\"\", обясни Путин.Русия започна да унищожава запасите си още през 1996 г.", "date": "2017.09.27", "title": "Путин: Унищожихме последните химически оръжия за разлика от САЩ"}
{"url": "https://news.bg/society/stolichnata-toplofikatsiya-e-gotova-da-puska-parnoto.html", "text": "\"Топлофикация София\" има готовност да стартира новия отоплителен сезон в столицата. В тази връзка напомнят на клиентите си, че трябва да приключат всички ремонти по вътрешната отоплителна инсталация, както и да запълнят източените инсталации.Отоплението няма да бъде включено в сградите, в които инсталацията не е запълнена, защото това означава, че в някое жилище ремонтът все още не е приключил. Също така е необходимо потребителите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят уредите си за дялово разпределение.В случай, че дисплеят им е угаснал, клиентите трябва незабавно да потърсят съдействие от обслужващата ги фирма - топлинен счетоводител.Според изискванията на нормативната уредба дружеството има задължение да доставя на клиентите топлинна енергия за отопление в абонатните станции на сградите в периода от 1 октомври до 30 април, когато бъдат изпълнени двете изисквания - три последователни дни със средноденонощна температура по-ниска от +12°C и прогноза от НИМХ - БАН за трайно застудяване.\"Топлофикация София\" следи ежедневно прогнозата за времето и когато бъдат изпълнени изискванията, ще започне общото включване на отоплението в столицата.Детските градини, училищата и здравните заведения могат да поискат отопление по - рано, като за това е достатъчно директорът да изпрати писмено заявление в обслужващия топлорайон.Дружеството също така дава възможност при изразено желание от страна на клиентите в сграда-етажна собственост отоплението да бъде пуснато преди официалния старт на отоплителния сезон.За целта е необходимо да се представи в център за обслужване на клиенти заявление и подписано решение от Общото събрание на етажната собственост за по-ранното включване на парното. Прилагането на тази процедура е изцяло в полза на клиентите и чрез нея се избягва възможността за предварително пускане на отоплението в съответната сграда по еднолично решение и без знанието и съгласието на цялата етажна собственост.", "date": "2017.09.27", "title": "Столичната топлофикация е готова да пуска парното"}
{"url": "https://news.bg/health/tsvetanov-iska-obshta-evropeyska-politika-sreshtu-narkotitsite.html", "text": "Необходима е обща европейска политика за превенция и борба с наркотичната зависимост. Това мнение обедини председателите на комисиите по вътрешна сигурност и обществен ред и по здравеопазването Цветан Цветанов и Даниела Дариткова при срещата им с директора на Европейския мониторингов център за наркотици и наркомании Алексис Гусдийл.За постигане на успех в борбата с наркоманиите са необходими обединените усилия на държавните институции, обществото и неправителствения сектор, заяви Дариткова и обясни, че разчитат на анализа на Алексис Гусдийл за успешните политики в превенцията и битката с наркозависимостта.Според председателя на ПГ на ГЕРБ и председател на Комисията по вътрешна сигурност и обществен ред Цветан Цветанов е изключително важно политиките, свързани с превенцията и борбата с наркозависимостта да бъде обща за всички държави от ЕС. По думите му е необходимо да има единен подход в рамките на ЕС по законодателството.Ще продължим да ви подкрепяме в усилията за по-добро здраве на обществото, защото вашата отговорност и роля за справяне с този проблем е голяма, заяви директорът на Европейския мониторингов център за наркотици и наркомании Алексис Гусдийл.На разговора в сградата на Народното събрание присъства и директорът на Националния център по наркомании на Република България д-р Пламен Попов, който е член и на Управителния съвет на Европейския мониторингов център за наркотици и наркомании.", "date": "2017.09.27", "title": "Цветанов иска обща европейска политика срещу наркотиците"}
{"url": "https://news.bg/int-politics/sayuznik-na-merkel-kritikuva-makron-problemat-na-evropa-ne-e-lipsata-na-pari.html", "text": "Близък съюзник на германския канцлер Ангела Меркел изля студена вода върху предложението на френския президент Еманюел Макрон за създаването на общ бюджет на еврозоната, призовавайки страните членки да подобрят конкурентоспособността си чрез структурни реформи, съобщава \"Ройтерс\".Макрон предложи всеобхватна и радикална визия за реформиране на Европа в реч в Сорбоната вчера, призовавайки ЕС да си сътрудничи по-тясно по въпросите на отбраната, имиграцията, данъчната и социалната политика, а еврозоната да има свой собствен бюджет.Неговите предложения вече предизвикаха смесена реакция от бизнес ориентираната германска Свободна демократическа партия (СвДП) от Зелените, и двете възможни партньори в коалиционното правителство, което Меркел трябва да сформира, след като нейният дясноцентристки Християндемократически съюз (ХДС) спечели изборите на 24 септември, макар и претърпявайки сериозна загуба на доверие.В първата реакция, която идва от ХДС за предложенията на Макрон, Екхарт Рехберг, който е най-високопоставеният член на партията в бюджетната комисия на Бундестага, изрази критична позиция.\"Проблемът в Европа не е липсата на пари\", коментира Рехберг.Той посочи вече съществуващите инструменти за стимулиране на инвестиции като бюджета на Европейския съюз, т. нар. фонд \"Юнкер\", спасителния фонд на еврозоната (ESM) и Европейската инвестиционна банка.\"И да не забравяме паричната политика на Европейската централна банка\", добави той.Рехберг подчерта, че било по-важно да се обсъди как съществуващите фондове биха могли да бъдат използвани по по-ефективен начин, а страните членки трябва сами да осъществяват реформи, за да повишат конкурентоспособността си и да изчистят бюджетите си.\"Данъкоплатците на други държави не могат да ги освободят от това задължение\", предупреди Рехберг.Междувременно най-голямата индустриална асоциация в Германия BDI призова Берлин бързо да намери собствена позиция за това как да се укрепи ЕС.\"Предложенията на Макрон са смели, но не и безспорни. Европа сега има нужда от бързи темпове на обсъждането на реформата\", изтъкна управляващият директор на BDI Йоахим Ланг.", "date": "2017.09.27", "title": "Съюзник на Меркел критикува Макрон: Проблемът на Европа не е липсата на пари"}
{"url": "https://news.bg/regions/nyama-zhelaeshti-firmi-da-chistyat-snega-na-obshtina-zlataritsa.html", "text": "Фирмите не проявяват интерес да сключат договори за снегопочистване с община Златарица. Макар парите за идващия зимен сезон да са повече, общината е високо в Балкана.От местната власт на Златарица обявиха обществената си поръчка за снегопочистване на общинската пътна мрежа от 86 километра с бюджет от 70 хиляди лева, съобщи БНР.Няма желаещи да поемат рисковете и отговорността да чистят снега, заяви кметът Пенчо Чанев.\"Пари има, няма техника и няма хора. Почти на молба го удряме да дойдат да вземат пари. До там я докарахме\", обясни кметът. Според него, от общината ще купуват и наемат техника, за да разчистват снега сами. \"В събота и неделя ще карам техниката и аз\", заканва се Пенчо Чанев.", "date": "2017.09.27", "title": "Няма желаещи фирми да чистят снега на община Златарица"}
{"url": "https://news.bg/health/za-95-obhvat-na-vaksinata-sreshtu-morbili-nastoyava-glavniyat-inspektor.html", "text": "Морбили остават основната причина за детска смъртност, според доктор Скендер Сила, представител на Световната здравна организация (СЗО) за България. Трябва да се имунизира всяко дете, посочи Скендер.В ЕС няма полиомелиолит, намалени са чувствително и други заболявания. Председателят на здравната комисия Даниела Дариткова изрази задоволството си, че имаме достатъчно ваксини и имунизационния календар у нас се изпълнява.Главният държавен здравен инспектор доктор Ангел Кунчев разби митовете колко е зле имунизационния ни календар. Пловдив, Пазарджик и Монтана са областите с най-високо разпространение на морбили през март-юли 2017. Този вирус \"каквото намира - разболява\".Следващият такъв тежък вирус е на холерата. Морбилите са най-инфекциозното от всички инфекциозни заболявания, посочи доктор Кунчев. 90% от болните деца нямат имунизация или имат непълна имунизация, подчерта той. От началото на 2017 случаите на морбили в Германия са 860, а 6968 са случаите на заразени в Румъния. Над 4 000 са случаите в Италия.Доктор Кунчев смята, че може да се постигне още по-добър обхват от поне 95%. Сега обхватът е 93%. Тази разлика била малка, но съществена, според него.Кръглата маса \"Съвременни предизвикателства в профилактиката на ваксинопредотвратимите заболявания\" е организирана от Българското сдружение по иновативна медицина и е под патронажа на парламентарната Комисия по здравеопазването.Представители на държавните институции, на съсловни професионални и пациентски организации, водещи специалисти и експерти дискутираха инициативите за достъп до първична профилактика на заразните заболявания в Европейския съюз, превенцията на пневмококовите заболявания и разпространението на коклюшната инфекция в България.Заместник-министърът на здравеопазването Светлана Йорданова обясни, че МЗ е силно ангажирано с ваксинопрофилактиката. Тя била задължителен елемент от здравната ни система.България има изключително модерен календар за имунопрофилактика, по думите й. Постигнали сме значително намаляване на детската смъртност, както се похвали Йорданова.", "date": "2017.09.27", "title": "За 95% обхват на ваксината срещу морбили настоява главният инспектор"}
{"url": "https://news.bg/int-politics/metodat-na-tramp-ne-e-nachinat-za-spravyane-sas-severna-koreya-nastoya-frantsiya.html", "text": "Френският външен министър Жан-Ив льо Дриан коментира, че \"методът на Тръмп може да не е най-добрият\" начин за справяне със заплахите, идващи от Северна Корея.Говорейки пред френската телевизия BFMTV, Льо Дриан предупреди, че \"ситуацията е много опасна\" и че ако \"крайностите\" в реториката на Тръмп и вожда на Северна Корея продължат, би могло да има \"инцидент\".Френският външен министър се присъедини към германския канцлер Ангела Меркел, критикувайки ескалацията на враждебната реторика между Вашингтон и Пхенян. През миналата седмица Меркел заяви, че е \"против подобни заплахи\", като отбеляза, че \"ние категорично не сме съгласни с американския президент\" за това как да се справим със Северна Корея.Льо Дриан подчерта опасността от ядрен конфликт между Северна Корея и САЩ, посочвайки, че това е \"период на напрежение, който не познаваме от края на Студената война\".Пред Общото събрание на ООН през миналата седмица, Тръмп заплаши да \"унищожи напълно\" Северна Корея, ако САЩ \"са принудени да защитават себе си или съюзниците си\". Вождът на Северна Корея Ким Чен-ун отвърна на удара, сравнявайки реториката на Тръмп с \"кучешки лай\".", "date": "2017.09.27", "title": "Методът на Тръмп не е начинът за справяне със Северна Корея, настоя Франция"}
{"url": "https://news.bg/world/mey-tlaska-velikobritaniya-kam-raba-na-skalata-predupredi-korbin.html", "text": "При управлението на премиера Тереза Мей рискът Великобритания да падне от ръба на скалата след Брекзит се превръща в реалност.Това предупреди лидерът на лейбъристите Джереми Корбин по време на ежегодната конференция на основната опозиционна партия в южния английски град Брайтън, информират Ройтерс и \"Гардиън\".Корбин добави, че само лейбъристите могат да постигнат добро споразумение с ЕС.\"\", предупреди Корбин пред стотици партийни членове на конференцията.Той атакува британски медии заради негативното отразяване на лейбъристите по време на предизборната кампания.По думите му един ден преди изборите вестник \"Дейли мейл\" е отделил 14 страници за атака срещу лейбъристите, но на следващия ден партията увеличила подкрепата си с 10%.\"\", атакува той вестника.През следващия път - напишете статия с 28 страници, призова той редакцията на вестника.Корбин също коментира речта на американския лидер Доналд Тръмп пред ООН. Според него речта е била \"дълбоко обезпокоителна\".Сега трябва да бъдем откровен приятел на САЩ повече от всякога, смята той.По думите му ценностите, които споделят със САЩ нямат нищо общо с изграждането на стени, блокирането на мигранти на базата на религията, замърсяването на планетата и насърчаването на расизма.\"\", категоричен той.С нея, според него, се плаши с война и се говори за прекратяване на международни споразумения.Отсъствието на темите за човешките права и универсалните ценности доказва, че речта не е била на световен лидер, каза лейбъристът.Корбин засегна и темата за Северна Корея. Той призова за намаляване на риториката и започване на диалог и преговори, за да се избегне конфронтация на Корейския полуостров.Той призова генералния секретар на ООН Антонио Гутериш да използва властта си и да убеди Вашингтон и Пхенян да започнат процес за организиране на преговори.Джереми Корбин призова също за реално прекратяване на потисничеството над палестинския народ.Лидерът на Лейбъристката партия е убеден, че човешките права трябва да бъдат \"в сърцевината на нашата външна политика\".", "date": "2017.09.27", "title": "Мей тласка Великобритания към ръба на скалата, предупреди Корбин"}
{"url": "https://news.bg/bulgaria/emko-ne-plashtalo-za-voennite-skladove-koito-polzva.html", "text": "\"Емко\" не си плаща на Министерство на отбраната от много време за наем на складовете\". Това каза пред журналисти министърът на икономиката Емил Караниколов, който бе изслушан в ресорната парламентарна комисия по казуса с отнетия лиценз за търговия на въпросното дружество.Той информира, че утре има среща между \"Кинтекс\" и \"Емко\", за да разговарят за взаимоотношенията си оттук нататък. Караниколов информира, че е имало разговор между \"ВМЗ- Сопот\" и \"Емко\".Припомняме, след като бе отнет лицензът на частното дружество, държавната ВМЗ - Сопот обезпечи договорите с външните клиенти, сключени от \"Кинтекс\". Изслушването в ресорната комисия бе поискано от левицата с настояване да стане ясно какво се случва с произведената и готова продукция на частната \"Емко\".  пред сградата на парламента с искане да им се помогне. Икономическият министър заяви още, че колкото по-бързо се изчисти този казус, толкова по-добре за всички. Той застъпи тезата за необходимостта от законови промени, с които да се спира производството, а не вносът и износът.\"Защото ти така не можеш да се освободиш от наличните стоки. Ако тази идея бъде одобрена ще променим закона\", посочи Караниколов. Депутатът от БСП за България Румен Гечев пък от своя страна коментира, че сме изправени пред една изключителна опасност - да компрометираме българския оръжеен комплекс и да затворим вратите на България, която към момента прави 1 млрд. и 4 млн. долара годишно.\"Това е изумително, няма такава държава. Продукцията е готова и е в контейнери, които са готови да бъдат качени на кораба, доставени и платени. В момента държавата търси друг производител, който да произведе същата продукция и да я изнесе, което не е сигурно дали ще може да го направи. Възниква въпросът какво ще правим с произведената продукция. Ако се издъни цялата тази работа - правителството трябва да отиде при тази продукция на пристанището и да се самовзриви\", коментира Гечев.", "date": "2017.09.27", "title": "\"Емко\" не плащало за военните складове, които ползва"}
{"url": "https://news.bg/world/sasht-i-rusiya-stroyat-kosmicheska-stantsiya-do-lunata.html", "text": "Русия и САЩ се съгласиха да изградят нова космическа станция, наречена Deep Space Gateway, която ще бъде разположена около орбитата на Луната.Това заяви ръководителят на Роскосмос Игор Комаров, цитиран от руски медии.Той поясни, че първите модули могат да бъдат готови между 2024 и 2026 г., изтъкна Комаров, цитиран от Интерфакс.Руският официален представител говори пред журналисти в кулоарите на Международния конгрес на астронавтите в Аделаида, Австралия.Първият етап от проекта ще включва строителството на орбиталната част от станцията, добави още Комаров.По думите му технологиите на по-късен етап могат да бъдат използвани на повърхността на Луната и потенциално на Марс.Към проекта могат да се присъединят и други държави, включително Китай, Индия, Бразилия и ЮАР, обяви той, допълвайки, че различните страни обсъждат потенциалния принос за проекта.Като част от проекта Русия може да разработи до три модула от станцията. Също ще работи по стандартите за системата за скачване със станцията, така че да се използва от различни космически кораба, разкри още Комаров.", "date": "2017.09.27", "title": "САЩ и Русия строят космическа станция до Луната"}
{"url": "https://news.bg/int-politics/ruski-sad-postanovi-2-g-zatvor-za-lider-na-krimskite-tatari.html", "text": "Съд в Русия осъди виден лидер на кримските татари на две години затвор заради призивите му за сепаратизъм, съобщава \"Асошиейтед прес\".След като Русия анексира Кримския полуостров от Украйна през 2014 г., тя прие закон, който обяви за незаконно да се поставя под въпрос или да се оспорва анексирането.Руският съд, който се намира в Крим, осъди Илми Умеров, бивш заместник-председател на Меджлиса (парламента) на кримските татари, на две години затвор за коментари, които той е направил за анексирането по телевизията. Върховният съд на Крим ефективно обяви извън закона Меджлиса през април, обявявайки го за екстремистка организация.Адвокатите му твърдят, че 60-годишният Умеров страда от диабет и болестта на Паркинсон.Доклад на Агенцията на ООН за правата на човека през тази седмица обвини Русия в нарушаване на международното право в Крим, включително за извършването на изтезания, отвличания и убийства на полуострова.", "date": "2017.09.27", "title": "Руски съд постанови 2 г. затвор за лидер на кримските татари"}
{"url": "https://news.bg/finance/kabinetat-odobri-godishniya-otchet-za-byudzhet-2016.html", "text": "Правителството одобри годишния отчет за изпълнението на държавния бюджет на Република България за 2016 г. и доклада към него. Следва Народното събрание да разгледа и приеме отчета.Според данните от годишните отчети 2016 година е приключила с излишък по консолидираната фискална програма (КФП) в размер на 1 468,1 млн. лева. Отнесен към БВП излишъкът по КФП за 2016 година е 1.6%. Спрямо заложения годишен дефицит от 1 800 млн. лв. за 2016 година се отчита номинално подобрение на бюджетното салдо с 3,3 млрд. лева.Фискалният резерв към края на 2016 година е бил 12.9 млрд. лв. В това число влизат и 11,1 млрд. лв. депозити на фискалния резерв в БНБ и банки и 1,8 млрд. лв. вземания от фондовете на Европейския съюз за сертифицирани разходи, аванси и други.Разходите по консолидираната фискална програма за 2016 г., включително вноската в бюджета на ЕС, представляват 35,1% от БВП. Общият им размер е 32 491,4 млн. лева. В сравнение с разчетите за 2016 година разходите представляват 93,3% от планираните за годината разходи.По-ниското усвояване на разходите през 2016 г. е свързано преди всичко със забавяне при капиталовите разходи. В структурно отношение по-ниско усвояване на планираните разходи се отчита по сметките за средства от ЕС, което е свързано основно със стартирането на процедурите за кандидатстване и изпълнение на проектите по новия програмен период 2014-2020 г., административни трудности и други.За 2016 година лихвените плащания възлизат на 734,3 млн. лв., което е 91,5% от планираните за 2016 г. За същия период текущите нелихвени разходи са 27 026,0 млн. лв., което е 100,6% спрямо разчета за годината. Капиталовите разходи са 3 871,5 млн. лв.,което е 63% от разчетите към ЗДБРБ за 2016 г.Вноската на страната ни в бюджета на ЕС за миналата 2016 година възлиза на 859,5 млн. лв. или 0,9% от БВП. Вноската е изплатена от централния бюджет на страната за 2016 година.Със същото решение кабинетът одобри и Годишния доклад и отчет за дейността на Държавния фонд за гарантиране устойчивост на държавната пенсионна система за 2016 г. и Годишния отчет за състоянието на държавния дълг за 2016 г. И двата доклада ще бъдат внесени за обсъждане и приемане в Народното събрание.", "date": "2017.09.27", "title": "Кабинетът одобри годишния отчет за бюджет 2016"}
{"url": "https://news.bg/politics/delyan-dobrev-se-izvini-che-e-izdignal-belivanov-v-haskovo.html", "text": "Драматична остава политическата обстановка в Хасково. След като ГЕРБ свали доверието си от кмета Добри Беливанов, сега заместник-председателят на партията Цветан Цветанов застана зад депутата от града Делян Добрев, който пък съжалява, че е подкрепил бизнесмена за управленския пост.Припомняме, Беливанов нападна съгражданина си, обяснявайки атаката срещу себе си с кадруването на Делян Добрев в общината.Той (Беливанов, бел.ред.) изцяло се отклони от обещанията, които дадохме през последните няколко години, обясни Цветан Цветанов оттеглянето на доверието на партията от кмета.Самият Делян Добрев се извинява, че е издигнал преди години Добри Беливанов. Аз нося отговорността, моя е грешката, че преди две години номинирах Добри Беливанов, сподели той. Властовият център не е бил в общината, а в офиса, къщата, на луксозните екскурзии на въпросния бизнесмен, коментира депутатът.Хасковският кмет спечелил изборите заради подкрепата на ГЕРБ. С ирония Делян Добрев призна заслугата на Беливанов, че сменил светофара до театъра в града, но пък това струвало 60 000 лева. Хората му викат \" златния светофар\", каза той.Беливанов бил разочарование като кмет още от първите си дни, споделиха и Добрев, и Цветанов.Градът изостанал от към европроекти и това не се харесва на герберите. Има едно забавяне и то се дължи на липсата на енергия и желание за успех от страна на господин Беливанов, убеден е Цветанов. Делян Добрев се ползвал с изключително голямо доверие, подчерта той. Кметският пост за партията не бил фиксация. За ГЕРБ било важно да работят за хората.Този трус, по думите на Цветанов, обаче щял да доведе до стабилизация на местната структура.Оказва се, че Добри Беливанов не бил в момента в Хасково, а на екскурзия в Кан, Монако и Ница. Там се возил със супер луксозен джип Бентли, а компания му правел бизнесменът от хасковския регион Иван Стаматов.Предстоят разговори с Добри Беливанов. Кметът пак бил на екскурзия по времето на друг скандал - с урана във водата на Хасково. Тогава бил във Виена, стана ясно още от коментара на Цветан Цветанов.", "date": "2017.09.27", "title": "Делян Добрев се извини, че е издигнал Беливанов в Хасково"}
{"url": "https://news.bg/politics/litsenzi-i-izpiti-za-imami-kato-myarka-sreshtu-radikalizatsiyata-obmislya-karakachanov.html", "text": "\"Трябва да се лицензира Ислямският институт в България и той да обучава кадрите си по учебна система, утвърдена от Министерството на образованието. Всеки един български гражданин, завършил другаде, трябва да минава за лицензиране през образователното министерство, за да получи правото да преподава\".Това заяви министърът на отбраната Красимир Каракачанов по време на XIII-та Международна конференция \"Тероризъм и електронни медии\". Каракачанов ще предложи на правителството и парламента да бъдат направени промени в Закона за вероизповеданията и Закона за образованието като част от мерките за борба с радикализацията.Ще бъдат взети и мерки, свързани с финансирането на вероизповеданията. Имамите, които проповядват сега, ще минат изпит по новите изисквания.Военният министър призова  и опитите тя да бъде използвана за политика да се санкционират.Каракачанов коментира и доклада на ДАНС, според който има заплаха за териториалната цялост на страната, като заяви, че отдавна има такива констатации.Застрашените райони са тези с, защото там се настаняват имами, които проповядват този ислям.По рано пред гостите и участниците в конференцията Каракачанов заяви, че въпреки похарчените средства и вложените усилия, тероризмът продължава да е заплаха. Той определи кибератаките като източник на нестабилност и воденето на хибридни войни като правило.На конференцията участва и Владимир Козлов - заместник-директор на Федералното бюро по печата и масовите комуникации на Русия. Козлов заяви, че звучи като парадокс, но днес терористичните актове в Европа са намалели, в сравнение с периода 70-88 г., когато на континента е имало повече от 4800 действащи терористи, а жертвите са около 2200.В Русия терористичните актове са с 19% по малко през 2016 г. Той отбеляза, че броят на деянията намалява, но се усилват паниката и страхът.Руският посланик Анатолий Макаров призова журналисти и политици да обединят усилията си, за да се предотврати радикализацията в обществото.На форума присъстваха посланици на чужди държави у нас, народни представители от българския парламент, български и чуждестранни гости.", "date": "2017.09.27", "title": "Лицензи и изпити за имами като мярка срещу радикализацията обмисля Каракачанов"}
{"url": "https://news.bg/economics/iziskvat-po-malko-bumagi-ot-biznesa-za-naemane-na-rabotnitsi-izvan-es.html", "text": "Правителството ограничава административната тежест за работодателите при наемане на работна ръка от държави извън ЕС. Това предвиждат приетите от кабинета промени в Правилника за прилагане на Закона за трудовата миграция и трудовата мобилност.Новите разпоредби гласят, че от работодателите ще се изискват по-малък набор от документи, когато искат да наемат чуждестранен работник, който идва в страната от държава, която не е член на ЕС.Облекченията предвиждат отпадането на задължението работодателите да представят в Агенцията по заетостта документи за регистрация на фирмата, единен идентификационен код и удостоверение за актуално състояние. Цялата необходима информация следва да се набавя по служебен път.", "date": "2017.09.27", "title": "Изискват по-малко \"бумаги\" от бизнеса за наемане на работници извън ЕС"}
{"url": "https://news.bg/world/ek-globi-skaniya-s-blizo-eur1-mlrd.html", "text": "Европейската комисия глоби шведската компания за тежки превозни средства \"Скания\" с 880 милиона евро за участие в картел, информира ДПА.Комисията е установила, че в период от 14 години компанията е действала в тайно споразумение с други пет производителя на тежки превозни средства при ценообразуването. Също така картелът прехвърлил разходите за технологиите за борба с емисиите върху потребителите.Брюксел е уредил въпроса с другите пет компании през 2016 г., но \"Скания\" тогава се е обявила против уреждане на казуса.Еврокомисарят за конкуренцията Маргрете Вестагер обяви, че този картел е засегнал голяма част от собствениците на транспортни фирми в Европа, тъй като \"Скания\" и другите производители в картела са произвели повече от 90% от тежките превозни средства, продадени в Европа.\"Скания\" се притежава от автомобилната компания \"Фолксваген\".", "date": "2017.09.27", "title": "ЕК глоби \"Скания\" с близо €1 млрд."}
{"url": "https://news.bg/bulgaria/prouchvame-vazmozhnostta-za-dunav-most-3.html", "text": "Правителството одобри воденето на преговори за меморандум между България и Румъния относно изграждането на нов мост Русе-Гюргево.Данните сочат, че през последните години трафикът на коли през Дунав мост 1 многократно се е увеличил. Ръст има и при търговския обмен по Рейнско-Дунавския коридор.Сегашният мост е открит преди повече от 60 години и не може да облекчи трафика. Заради възрастта му, той е много експлоатиран и се налага рехабилитация на конструкцията и спиране на движението.От друга страна построяването на ново съоръжение Русе-Гюргево значително би облекчило трафика по границата и би оказало положително влияние върху околната среда.С подписването на Меморандум между правителствата на България и Румъния за проучвания за изграждане на нов мост на р. Дунав при Русе-Гюргево двете страни ще поставят основа за подобряване на транспортната си свързаност и повишаване на икономическата активност в региона.На министерски съвет беше одобрен и проект на споразумение между Изпълнителна агенция \"Морска администрация\" и Румънската морска администрация за предоставяне на достъп на кораби, нуждаещи се от помощ, до места за убежища.С подписването му ще се изпълнят изискванията на Директива 2002/59/ЕО за създаване на система на Общността за контрол на движението на корабите и за информация.", "date": "2017.09.27", "title": "Проучваме възможността за Дунав мост 3"}
{"url": "https://news.bg/politics/pravitelstvoto-oblekchava-protsedurata-i-po-litsenz-za-hazart.html", "text": "Министрите от кабинета \"Борисов-3\" решиха да намалят административната тежест и при издаването на лицензи по Закона за хазарта, съобщиха от Министерския съвет.От кабинета предлагат на Народното събрание да приеме по служебен път да се събират няколко документи. Те са: информация за наличие или липса на задължения по чл. 87, ал. 11 от ДОПК; справка за актуална търговска регистрация и актуален учредителен акт, съответно устав на искателя; одитиран годишен финансов отчет за предходната година на искателя.По служебен път ще се изисква и справка за документите за собственост и за ползване на сградите и помещенията, където се организират хазартни игри.По служебен път ще се издава и справка за валидност на лиценза за извършване на частна охранителна дейност, информират от пресслужбата на МС.С приемането на предлаганите промени ще се намали броят на изискваните документи, ще се опрости процедурата по предоставяне на услугата, както и ще се намали финансовата тежест за лицата чрез отпадане на необходимостта от предоставяне на посочените документи.На днешното заседание министрите предлагат промени в данъчното законодателство за намаляване на административната тежест върху гражданите и бизнеса.Министерският съвет одобри проект на Закон за изменение и допълнение на Данъчно-осигурителния процесуален кодекс (ЗИД на ДОПК) и предлага на Народното събрание да го приеме.Проектът е изготвен в изпълнение на решение на правителството за приемане на мерки за намаляване на административната тежест върху гражданите и бизнеса.С промените се цели да бъде намален броят на изискваните документи, да се опрости процедурата по предоставяне на услуги за гражданите и бизнеса, както и да се намали финансовата тежест за лицата чрез отпадане на необходимостта от предоставяне на различни документи.С предложените промени в Данъчно-осигурителния процесуален кодекс се променя и Закона за акцизите и данъчните складове, Закона за корпоративното подоходно облагане, Закона за местните данъци и такси, Закона за данък върху добавената стойност, Закона за счетоводството, Валутния закон и др.С предложените в законопроекта промени на различни разпоредби се предвижда да се събират по служебен ред тези документи:В промените на ДОПК се предвижда юридическите лица, които нямат дейност през данъчната година и които са освободени от подаване на годишен отчет за дейността, да бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на годишните финансови отчети в търговския регистър.Проектът за промени в ДОПК предвижда при първоначално заявяване за вписване пред Агенцията по вписванията лицата да могат едновременно с това да упражнят и правото си за доброволна регистрация по Закона за данък върху добавената стойност.В този случай регистрацията по Закона за Данък добавена стойност (ЗДДС) в този случай ще става по облекчена административна процедура.По този начин ще се избегне необходимостта лицата да посещават и двете администрации. Също така се предлага да отпадне и задължението за данъчно задължените лица за съставяне на опис за наличните активи при регистрация по Закона за данък върху добавената стойност.С предложения ЗИД на ДОПК се въвеждат и правилата на Директива на ЕС по отношение на достъпа на данъчните органи до информация за борбата с изпирането на пари. Срокът за транспониране на Директивата е 31 декември 2017 година, поясниха от МС.", "date": "2017.09.27", "title": "Правителството облекчава процедурата и по лиценз за хазарт"}
{"url": "https://news.bg/world/britanski-antiteroristi-arestuvaha-11-kraynodesni.html", "text": "Британската полиция съобщава, че 11 души са арестувани от служители за борба с тероризма в рамките на разследване на забранена крайнодясна група, съобщава Ройтерс.11-те мъже са арестувани по подозрения за престъпления, включително подготовката на терористични актове, членство в забранена организация и притежание на документи за тероризъм.Нео-нацистката група е първата крайнодясна организация, която е забранена във Великобритания, след като миналата година се похвали с убийството на член на парламента Джо Кокс.По-рано този месец трима мъже, включително двама войници, се явиха в съда, обвинен в членство в националното действие, а полицията заяви, че мъжете, които са държали в последния арест са част от същото разследване.\"Днешните арести са част от координираните действия на националната мрежа за противодействие на тероризма и британската полиция\", казва главен съдия Мартин Сноудън, ръководител на полицията за борба с тероризма в Североизточна Англия.\"Тези, които популяризират крайнодесните възгледи, искат да разделят нашите общности и да разпространят омраза. Това няма да бъде толерирано, а тези, които го направят, трябва да бъдат изправени пред съда\", допълва той.", "date": "2017.09.27", "title": "Британски антитерористи арестуваха 11 крайнодесни "}
{"url": "https://news.bg/world/balgariya-i-rumaniya-v-shengen-poiska-evropeyskata-komisiya.html", "text": "Европейската комисия още веднъж призова България и Румъния да бъдат приети в Шенген, тъй като е необходимо от гледна точка на сигурността.В съответствие с обявеното в писмото на председателя Юнкер за намеренията от 13 септември Европейската комисия предложи мерки за съхраняване и укрепване на Шенгенското пространство.Комисията предлага да актуализира Кодекса на шенгенските граници, за да адаптира разпоредбите за временно повторно въвеждане на граничен контрол по вътрешните граници към настоящите нужди в отговор на променящите се и постоянните заплахи за обществения ред или вътрешната сигурност.Същевременно се въвеждат по-строги процесуални гаранции, за да се гарантира, че граничният контрол по вътрешните граници остава изключение от правилото и представлява крайна мярка, използвана само ако е необходима и съответстваща, като така се ограничава въздействието върху свободното движение.Комисията публикува също така съобщение относно предприетите вече мерки в отговор на предизвикателствата в областта на сигурността по външните граници и в рамките на Шенгенското пространство, както и препоръка към държавите членки относно по-ефективното прилагане, ако е необходимо, на настоящите правила за временен граничен контрол.\"Правилата на Кодекса на шенгенските граници за временно повторно въвеждане на граничен контрол по вътрешните граници бяха съставени в различна епоха с различни предизвикателства. Изключителните обстоятелства на нараснала терористична заплаха, пред които сме изправени в момента, ни накараха да предложим нов Кодекс на шенгенските граници, който отговаря по-добре на предизвикателствата на днешния ден\", каза първият заместник-председател на Европейската комисия Франс Тимерманс.\"\", добави той.Комисарят по въпросите на миграцията, вътрешните работи и гражданството Димитрис Аврамопулос заяви, че \"Шенгенското пространство е едно от основните постижения на европейската интеграция и ние сме твърдо решени да го защитим, съхраним и укрепим\".\"Отсъствието на граничен контрол по вътрешните граници представлява самата същина на Шенген. Но в общо пространство без граничен контрол съществуват и общи заплахи за сигурността. Ето защо трябва да направим всичко възможно, за да запазим крехкия баланс между свободното движение и мобилността, от една страна, и сигурността, от друга. Можем да постигнем това единствено чрез координирана и единна шенгенска правна рамка, която включва също и Румъния и България\", призова той.През последните години Комисията предприе редица стъпки за повишаване на сигурността в Шенгенското пространство и засилване на управлението на външните му граници. Кодексът на шенгенските граници бе вече изменен няколко пъти, за да продължи да отговаря на целта си. Държавите членки използваха шенгенските правила, за да въведат временен контрол, при строги условия и в предвидените срокове, като така зачетоха и не засегнаха по-широкото функциониране на системата.Досега наличният инструментариум служеше добре на нашия континент. Съвременните предизвикателства пред сигурността обаче изискват Кодексът на шенгенските граници да бъде модернизиран, за да се увеличат сроковете за вътрешния граничен контрол и да се въведат по-силни процесуални гаранции. Днешните предложения на Комисията ще актуализират правилата, като гарантират, че те се използват по-ефективно и само като крайна мярка, която се предприема единствено при необходимост и по пропорционален начин. Новите правила ще наблегнат повече върху задължението за сътрудничество със съседните държави членки, за да се намали въздействието върху свободното движение.Освен това, за да се подобри съвместното прилагане на Кодекса на шенгенските граници и на шенгенските правила в по-широк план, а също и в отговор на призива на председателя Юнкер от речта за състоянието на Съюза, съобщението приканва Съвета да вземе скорошно решение за пълното интегриране на България и Румъния в Шенгенското пространство, а Хърватия да стане негов пълноправен член, ако е налице спазването на всички критерии.Установено е, че настоящите правила за временно повторно въвеждане на граничен контрол по вътрешните граници са достатъчни в огромното мнозинство от случаите. При все това сроковете, предвидени в законодателството, може да са недостатъчни, когато държавите членки са изправени пред променящи се сериозни заплахи за обществения ред или вътрешната им сигурност. Поради това Комисията предлага приложимите срокове по членове 25 и 27 от Кодекса на шенгенските граници да се увеличат на една година (вместо шест месеца), като същевременно се въведат по-строги процесуални гаранции, включително задължение на държавите членки да преценят дали алтернативни мерки биха били по-ефективни по отношение на установената заплаха и задължение за представяне на подробна оценка на риска.В днешните предложения се предвижда, че по изключение държавите членки ще имат също право да удължат контрола по вътрешните граници, ако първоначалната заплаха е налице и след една година и когато в това отношение на собствената територия са предприети също съответни извънредни национални мерки, като например извънредно положение. Такова удължаване ще изисква препоръка на Съвета, която взема предвид становището на Комисията по въпроса, и ще бъде строго ограничено до 6-месечни удължавания, които са възможни не повече от три пъти и за максимален срок до две години.В очакване на приемането на тези законодателни промени Комисията издава днес също, под формата на препоръка, насоки, които да служат на държавите членки за по-ефективното прилагане на действащите шенгенски правила. На държавите членки се припомня, че въвеждането на временен контрол по вътрешните граници трябва да остане изключителна мярка, до която се прибягва само в краен случай, въздействието върху свободното движение трябва да е ограничено и алтернативни мерки, като полицейски проверки и трансгранично сътрудничество, следва да се предприемат с предимство. Държавите членки трябва редовно да оценяват въведения от тях временен контрол, да информират и да си сътрудничат с други засегнати държави членки, както и да се въздържат от всякакви необосновани мерки.И накрая, за да могат държавите членки да се противопоставят на заплахите заедно, обединени в по-стабилно Шенгенско пространство, е крайно време България и Румъния да станат пълноправни членове на Шенген. Съветът следва да вземе решението за одобряване на тяхното присъединяване към Шенгенското пространство и за премахване на контрола по вътрешните граници между тези две държави членки и техните съседи от ЕС. България и Румъния са доказали способността си да защитават външните граници на ЕС и поради това следва да станат членове на нашата вътрешна зона без граници, призовава ЕК.Шенгенското пространство е най-голямата зона за безвизово пътуване в света. То позволява на повече от 400 милиона граждани на ЕС, както и на неговите посетители, да се движат свободно, а на стоките и услугите — да циркулират безпрепятствено. Шенгенското пространство е едно от най-големите постижения на европейската интеграция и следва да бъде защитено и опазено.От създаването си Шенгенското пространство се е сблъсквало с различни предизвикателства и заплахи. Шенгенските правила осигуряват по-широкото функциониране на Шенгенската система, като ѝ позволяват да реагира на предизвикателствата. Например вследствие на вторични движения на незаконни мигранти и на недостатъци в управлението на външните граници на Гърция Комисията задейства процедурата по член 29 от Кодекса на шенгенските граници. В него се предвижда временното повторно въвеждане на граничен контрол по вътрешните граници за петте най-засегнати държави (Австрия, Германия, Дания, Норвегия, Швеция) въз основа на подробна оценка по Шенген, извършена от Комисията.", "date": "2017.09.27", "title": "България и Румъния в Шенген поиска Европейската комисия"}
{"url": "https://news.bg/bulgaria/knsb-pohvali-programata-za-upravlenie-i-se-pritesni-za-finansovata-y-obezpechenost.html", "text": "\"За първи път виждаме системен и ясно конструиран документ по отделни направления. Конкретните действия и финансовата обезпеченост не виждаме. Ще търсим диалог и гаранция как ще бъде изпълнена\". Това заяви Пламен Димитров-президент на КНСБ по отношение на правителствената програма за управление 2017-2021 г.От КНСБ определиха програмата на правителството като възможна за изпълнение през следващите години.От Синдиката направиха текуща оценка на напредъка в борбата с контрабандата, но съветват правителството да обърне внимание и на контрабандата в други отрасли като хранително-вкусовата промишленост. При производството на хляб \"сивата икономика\" е 50%. Те алармираха, че българската енергетика е в опасност заради Регламента на ЕС за големите горивни инсталации.Относно политиката по доходите от КНСБ поискаха по активна политика, като синдикатът отчита, че заложените в правителствената програма минимална работна заплата 650 лв. и средна работна заплата от 1500 лв., са напълно постижими.Мерките за борба с демографската криза трябва да минават през данъчни стимули за младите семейства.Програмата за Спешната помощ закъснява и не е ясно какво се случва с парите за подобряване на качеството там.В селското стопанство синдикатите поискаха реформа на противоградната система.Относно клас прослужено време председателят на КНСБ Пламен Димитров заяви, че проблемът на българския бизнес са кадрите, а не да се губи време в измислени теми. Той отново предупреди, че има сериозни нагласи за радикални реакции, ако някой премахне клас прослужено време.Синдикатите определиха като своя доктрина връщането на работоспособните българи от чужбина.", "date": "2017.09.27", "title": "КНСБ похвали програмата за управление и се притесни за финансовата й обезпеченост"}
{"url": "https://news.bg/world/bryuksel-poiska-es-da-prieme-50-000-bezhantsi-ot-afrika-i-blizkiya-iztok.html", "text": "Европейската комисия разкри план за приемане на 50 000 бежанци от Африка и Близкия изток.Комисията представи редица нови инициативи в ключови области: нова схема за презаселване на поне 50 000 бежанци, пилотни проекти за законна миграция, чието финансиране и координиране Комисията може да подпомогне, и нови мерки за повишаване на ефективността на политиката на ЕС в областта на връщането.Освен това Комисията призовава държавите членки спешно да отбележат напредък по реформата на общата европейска система за убежище и да положат допълнителни усилия за работа с държавите на произход и транзитно преминаване на мигранти, по-специално чрез осигуряване на допълнително финансиране за Доверителния фонд на ЕС за Африка.От междинния преглед на европейската програма за миграцията се вижда положителният ефект от управлението от ЕС на миграцията през последните две години за намаляването на стимулите за незаконна миграция, за укрепването на защитата на външните ни граници, за изпълняването на дълга ни да помагаме на бежанците и за подобряването на законните пътища за миграция към Европа. Брюксел предлага да предприемат следните допълнителни мерки:С преместените до момента над 29 000 души първият по рода си мащабен координиран от ЕС механизъм за преместване допринесе за значително намаляване на натиска върху системите за предоставяне на убежище на Италия и Гърция. Най-належащият приоритет сега е да се гарантира, че всички останали отговарящи на условията лица, които са пристигнали в Гърция и Италия до 26 септември, ще бъдат преместени бързо. Очаква се общо около 37 000 души да бъдат реално преместени по линия на схемата.Миграционният натиск върху Италия и Гърция обаче продължава да е силен поради все още непреместените лица, пристигнали през 2016 г. и първата половина на 2017 г. Комисията е готова да предостави финансова подкрепа на държавите членки, които продължават усилията си за преместване, надхвърляйки съществуващите схеми. Помощта, предоставяна от Европейската служба за подкрепа в областта на убежището (EASO) и други агенции на ЕС за Италия и Гърция, следва да продължи и при необходимост да бъде увеличена.Комисията призовава съзаконодателите да се възползват от настоящата възможност и да отбележат решителен напредък по реформата на общата европейска система за убежище, и особено на Регламента \"Дъблин\".ЕК препоръчва нова схема на ЕС за презаселване, чрез която през следващите две години в Европа да бъдат доведени поне 50 000 от най-уязвимите лица, нуждаещи се от международна закрила. Това е част от усилията на Комисията да осигури надеждни безопасни и законни алтернативи за лицата, които рискуват живота си в ръцете на престъпни контрабандни мрежи. Новата схема ще бъде въведена до октомври 2019 г. и ще се основава на настоящите успешни схеми за презаселване, които, след като осигуриха нов дом на над 23 000 души в ЕС, вече приключват.Комисията е заделила 500 милиона евро за подпомагане на усилията на държавите членки за презаселване. Въпреки че презаселването от Турция и Близкия изток трябва да продължи, трябва да се обърне по-голямо внимание на презаселването на уязвимите лица от Северна Африка и Африканския рог, по-конкретно Либия, Египет, Нигер, Судан, Чад, и Етиопия. Това ще допринесе за допълнителното стабилизиране на миграционните потоци по маршрута през Централното Средиземноморие, и по-специално ще подпомогне ВКБООН при създаването на механизъм за спешна евакуация от Либия.Днешната препоръка доразвива и допълва инициативата за поемане на ангажименти за презаселване, която стартира на 4 юли 2017 г. и по която до момента са поети 14 000 ангажимента от 11 държави членки. Тя ще послужи през периода до приемането на новата постоянна рамка на ЕС за презаселване, предложена от Комисията през юли 2016 г.Освен това Комисията насърчава държавите членки да създадат схеми за частно спонсориране, позволяващи на частни групи или на организации на гражданското общество да организират и финансират презаселвания съгласно националното законодателство. За тази цел Комисията прикани EASO да координира пилотен проект за схеми за частно спонсориране със заинтересованите държави членки.За да се превърнат незаконните потоци в основана на нуждите икономическа миграция в държавите членки на ЕС, Комисията предлага да координира и подкрепя финансово пилотни проекти за законна миграция с трети държави. Първоначално те следва да се съсредоточат върху държавите, които са показали политическа ангажираност за намиране на съвместни решения за борба с незаконната миграция и за обратно приемане на незаконните мигранти. Европейският парламент и Съветът следва също бързо да постигнат споразумение и да приемат предложението на Комисията за преработена синя карта на ЕС, което ще подобри способността на ЕС да привлича и задържа висококвалифицирани работници и ще гарантира, че държавите членки могат да разчитат на работната сила, от която се нуждаят, когато тя им е необходима.Общата визова политика на ЕС също е съществен инструмент за мобилност, по-специално за улесняване на туризма и бизнеса, но тя е и ключов инструмент за предотвратяване на рисковете за сигурността и на рисковете от незаконна миграция. Комисията ще прецени дали настоящата визова политика все още отговаря на сегашните и бъдещите предизвикателства и ще обмисли дали е необходимо да бъде модернизирана.Тъй като процентите на връщанията продължават да са незадоволителни (около 36 % през периода 2014—2015 г.) и в близко бъдеще близо 1,5 милиона души трябва да бъдат върнати от държавите членки на ЕС, Комисията предлага да бъдат повишени усилията за връщане на всички фронтове. Отделът за връщане ще бъде значително подсилен в рамките на Европейската агенция за гранична и брегова охрана, за да се гарантира, че Агенцията може да прилага наистина проактивен подход за управление на връщането и да насочва и координира управлението на връщането на общоевропейско равнище.Държавите членки трябва допълнително да рационализират своите политики за връщане в съответствие с препоръката на Комисията от 2017 г. и с обновения план за действие относно връщанията и в тясно сътрудничество с Европейската агенция за гранична и брегова охрана. За тази цел днес Комисията публикува преработен Наръчник за връщането, в който са включени всички тези препоръки към националните органи в областта на връщането. Държавите членки по външните граници могат, когато е уместно, да използват подхода на горещите точки, за да гарантират, че операциите по връщане могат да се управляват бързо, особено в ситуации на значителен брой пристигащи лица.За да се подобри сътрудничеството в областта на обратното приемане от държавите на произход, трябва да се използват всички стимули и лостове, налични на европейско и национално равнище.Броят на пристигащите лица и на смъртните случаи в морето е намалял, но съвместната работа по маршрута през Централното Средиземноморие трябва да продължи. Работата, която се нуждае от допълнително активизиране, включва подобряване на положението на блокираните мигранти в Либия в сътрудничество с ВКБООН и Международната организация по миграция, по-специално в центровете за задържане, насърчаване на социално-икономическите възможности за местните общности, активизиране на работата по подпомогнатото доброволно връщане и повишаване на капацитета на либийските органи за контрол на южните граници. Освен това трябва да продължи работата по други миграционни маршрути, особено с оглед на нарастващата им взаимосвързаност.ЕС и държавите членки трябва също така да работят в тясно сътрудничество за договорянето на амбициозен Глобален договор на ООН за безопасна, организирана и законна миграция и за развиването на Глобалния договор за бежанците и на Всеобхватната рамка за реагиране на въпроса с бежанците с пилотни държави.", "date": "2017.09.27", "title": "Брюксел поиска ЕС да приеме 50 000 бежанци от Африка и Близкия изток"}
{"url": "https://news.bg/energy/biznesat-i-darzhavata-prieha-noviya-model-na-tsenoobrazuvane-na-gaza.html", "text": "Бизнесът и държавата се споразумяха за въвеждането на новия входно-изходен модел за ценообразуване на природния газ, който влиза в сила от 1 октомври 2017 г.Договорката бе постигната между енергийния министър Теменужка Петкова, председателят на КЕВР Иван Иванов и представители на Българската федерация на индустриалните енергийни консуматори. В разговора участваха също заместник-министър Жечо Станков, както и представители на \"Булгартрансгаз\", \"Булгаргаз\" и БЕХ. Това е поредната среща между държавата и бизнеса, която има за цел обсъждането на новия ценови модел, уточниха от Министерството на енергетиката.Всяко тримесечие ще се срещат представители на Министерството на енергетиката, на КЕВР и на Българската федерация на индустриалните енергийни консуматори (БФИЕК), за да обсъждат отражението на новия модел и евентуална необходимост от корекции.От Комисията за енергийно и водно регулиране (КЕВР) се ангажират да следят и контролират ежемесечно приходите на \"Булгартрансгаз\". От регулатора си запазват правото при диспропорции, установени с ясни аргументи, да разгледа възможностите за промяна на методиката.\"България е последната държава в ЕС, която все още не е променила правилата за ценообразуване. Ако това не се случи, страната е заплашена от глоба, която ще бъде платена от всички\", каза по време на срещата министър Петкова. По нейните думи е необходимо постигането на максимално балансирано решение, за да се избегне тази перспектива.\"Първи октомври е най-подходящото начало за въвеждане на новите правила, защото това хармонизира три важни дати: тогава започва газовата година, тригодишният регулаторен период за \"Булгартрансгаз\", както и първата от трите ценови години\", поясни председателят на КЕВР Иван Иванов.Представителите на бизнеса декларираха съгласие с въвеждането на новия ценови модел при строг и прозрачен текущ контрол от страна на регулатора и регулярни разговори с държавата, ако са необходими промени в него.", "date": "2017.09.27", "title": "Бизнесът и държавата приеха новия модел на ценообразуване на газа"}
{"url": "https://news.bg/crime/12-godini-zatvor-za-bratoubietsa-ot-zhitnitsa.html", "text": "Окръжният съд във Варна осъди на 12 години затвор мъж, убил по особено мъчителен начин и с особена жестокост родния си брат.Обвиняемият 43-годишен Георги беше осъден на 18 години затвор, но заради съкратеното съдебно следствие, което поиска подсъдимият, наказанието му бе редуцирано с една трета - на 12 години затвор. Подсъдимият трябва да заплати и направените по делото разноски в размер над 3000 лева.По случая е установено, че деянието е станало на 17 януари тази година в къщата на бабата на двамата братя в село Житница. Сигналът за намереното мъртво тяло на Данаил бил подаден лично от подсъдимия до кмета на селото.При извършения оглед в дома на убития полицаите намират и оръжието на престъплението - дървена тояга.Изяснено е, че между братята често възниквали конфликти. И двамата били отгледани от баба си и дядо си, а убитият Данаил често харчел пенсията на баба си за алкохол. Така заради разправия за алкохол Данаил бутнал баба си, която паднала и счупила тазобедрена кост. След претърпяната операция бабата се преместила да живее в дома си в град Провадия. Обвиняемият отишъл при нея, за да полага грижи за възстановяването ѝ, а Данаил останал в Житница. Той се препитавал като гробар.Обвиняемият все пак посещавал къщата на баба си в Житница. От там той пренасял дърва за огрев в дома им в Провадия. Така на 16 януари той отишъл с влак в Житница, за да вземе дърва. Георги отишъл в къщата, но вратите били заключени с катинар.Георги изчакал брат си Данаил. След като Данаил се върнал от гостуване в ромско семейство, при което той често се хранел, Георги вързал ръцете на брат си и между двамата възникнал спор за дървата, които подсъдимият искал да вземе на другия ден и да отнесе в Провадия.Тогава Георги нанесъл побой над физически по-слабия Данаил. С дървена тояга налагал брат си навсякъде по тялото, главата и лицето, после продължил да го рита в главата, докато Данаил престанал да мърда.След като разбрал, че брат му е в критично състояние обвиняемият решил да прикрие следите си. Той избърсал кръвта от лицето на брат си, събрал кървавите му дрехи и ги изхвърлил в чували заедно с въжето, с което вързал ръцете му.Подсъдимият укрил и своите дрехи, които също били изцапани с кръв. Той прибрал и дървената тояга, с която пребил до смърт брат си.След като прикрил следите си Георги отишъл в кметството и съобщил, че брат му не е добре. Тогава кметът извикал полиция и отишъл на местопрестъплението.Комплексната съдебномедицинска експертиза посочила като причина за смъртта на Данаил контузия на мозъка, довела до остра дихателна и сърдечно-съдова недостатъчност. Множество тежки травми по тялото на убития били установени и по време на аутопсията на трупа.По делото били назначени и комплексна биологична и трасологична експертиза, а ДНК-експертизата категорично уличила Георги като извършител на умишленото убийство.Присъдата на Варненския окръжен съд подлежи на обжалване и протест пред Апелативния съд в областния град.", "date": "2017.09.27", "title": "12 години затвор за братоубиеца от Житница"}
{"url": "https://news.bg/int-politics/top-ikonomisti-preduprezhdavat-sreshtu-frensko-germanska-malka-sdelka-za-evropa.html", "text": "Признавайки дълбоките разделения между Берлин и Париж по отношение на европейската реформа, водещи германски и френски икономисти призоваха двете столици да променят позициите си, предупреждавайки, че запазваща репутацията им \"малка сделка\" няма да направи еврозоната по-стабилна, съобщава \"Ройтерс\".Призивът отразява загрижеността сред икономистите в двете страни, че френският президент Еманюел Макрон и германският канцлер Ангела Меркел биха могли да не успеят да постигнат това, което често се нарича \"голяма сделка\" за Европа след десетилетие на политическа и икономическа криза.Това става ден след като Макрон очерта визията си за радикална и всеобхватна реформа на Европейския съюз в реч в Париж и три дни след като Меркел спечели четвърти мандат като канцлер, но беше принудена да провежда преговори за съставяне на коалиция с партия, която е критично настроена към идеите на Макрон.\"Ако и двете страни се придържат към сегашните си позиции, резултатът от начеващия френско-германски тласък за реформа на еврозоната е предвидим - и депресиращ в това, че няма да разреши никой от ключовите проблеми\", изтъкват икономистите в статия, публикувана в германския в. \"Франкфуртер алгемайне цайтунг\" и която ще се появи по-късно във френското издание \"Монд\".Сред авторите са Жан Писани-Фери, който е архитект на икономическата програма на Макрон, Хенрик Ендерлайн от Училището за управление Херти в Берлин, Клеменс Фуест от института Ifo, и Марсел Фрацшер, който е шеф на института DIW в Берлин.Икономистите посочват, че повишаващите се лихвени проценти, уязвимите банки и неефективните инструменти на еврозоната за насърчаване на добри политики са оставили еврозоната уязвима, въпреки окуражаващото икономическо възстановяване в 19-членната зона на единната европейска валута.Те призоваха Германия да приеме по-голямо споделяне на риска, а Франция - по-сериозна пазарна дисциплина. Без подобни действия, според тях вероятният резултат ще бъде символични стъпки като малък бюджет на еврозоната, финансов министър без реални правомощия и козметично модернизиране на спасителния фонд на еврозоната (ESM).\"С изключение на това, че ще позволи както на френското, така и на германското правителство да претендират за победа вкъщи, подобна \"малка сделка\" ще постигне много малко\", предупреждават икономистите.Подходът на най-малкия общ знаменател, твърдят експертите, ще създаде условия за повече борби между страните членки и Брюксел и ще доведе до фалшивото чувство за сигурност в цялата еврозона, възпрепятствайки реформите.Икономистите призовават Берлин и Париж да разширят дискусията отвъд фискалната политика, изтъквайки, че фокусът върху бюджета на еврозоната е проблематичен.Кимвайки към германските съмнения относно неговата идея за бюджет, Макрон фокусира вчерашната си реч по-широко, за да включи сътрудничеството в областта на отбраната и миграцията.\"Френските и германските власти ще трябва да се откажат от част от своите традиционни позиции\", предупреждават авторите.", "date": "2017.09.27", "title": "Топ икономисти предупреждават срещу френско-германска \"малка сделка\" за Европа "}
{"url": "https://news.bg/regions/poredna-demonstratsiya-sreshtu-volframa-vav-velingrad.html", "text": "Жителите на Велинград излязоха на поредна демонстрация против извличането на волфрам от мината в района.Днешната демонстрация е мирна. Причината за недоволството е провеждането на Оценка на въздействието на проекта върху околната среда (ОВОС), което ще се проведе в Пазарджик.Кметът на Велинград Константин Коев заяви категорично пред bTV, че мината ще замърси водата и курортния град. По думите му е възможно мината да се окаже пагубна за туризма и икономиката като цяло в района.Подобно мнение е изразил и адвокатът, наблюдаващ предаването на проекта за оценяване на въздействието на околната среда Валентин Божков. Според него в концесионната площ попадат основните водохващания за питейната вода на града.Сппред местните жители във Велинград е време \"разумът да надделее\" и града да си остане като силна туристическа дестинация.", "date": "2017.09.27", "title": "Поредна демонстрация срещу волфрама във Велинград"}
{"url": "https://news.bg/int-politics/rusiya-othvarlya-tvardeniyata-na-oon-za-narusheniya-na-pravata-na-choveka-v-krim.html", "text": "Москва смята за \"безпочвени\" обвиненията на Организацията на обединените нации (ООН) за извършени от Русия нарушения на правата на човека в Крим, съобщава \"Интерфакс\", цитирайки заместник-министърът на външните работи Генадий Гатилов.Русия извършва \"тежки\" нарушения на правата на човека в Крим, включително налагането на гражданство и депортиране на затворници, се посочва в доклад на Комисариата на ООН за правата на човека.Допълва се, че руски държавни служители са извършили изтезания, произволни арести и задържания, принудително изчезване, лошо отношение и най-малко едно убийство. ООН призовава Москва да спазва задълженията си като окупационна сила и да разследва всички случаи на изтезания, отвличания и убийства, извършени от членове на руските служби.Стотици хиляди затворници незаконно са били прехвърлени от Крим в руски затвори, като се допълва, че най-малко трима задържани са починали, след като не са получили адекватна здравна грижа в ареста.Осъжда се и решението на Москва да замени украинските закони с руски, както и принуждаването на хората да подадат документи за руско гражданство.", "date": "2017.09.27", "title": "Русия отхвърля твърденията на ООН за нарушения на правата на човека в Крим"}
{"url": "https://news.bg/world/svobodnite-demokrati-iskat-promyana-v-germanskata-politika-za-da-podkrepyat-merkel.html", "text": "Лидерът на либералната Свободна демократическа партия на Германия съобщи, че партията му ще участва в коалиция с консерваторите на германския канцлер Ангела Меркел, ако има промяна в посоката на правителствената политика, информира Ройтерс.Консервативният блок на Меркел остава най-големият след изборите в неделя, но се нуждае от подкрепата на други партии, за да състави коалиция. На този етап най-реалистичният вариант е коалиция със свободните демократи и Зелените.Но двете партии не са съгласни с няколко политики на консерваторите - данъците върху производителите на енергия, Европа и миграцията, което усложнява възможността за формиране на коалиция \"Ямайка\".Друго усложнение е, че консервативният блок е съставен от две партии - християндемократите и Християнсоциалният съюз, който представлява пречка за коалиционна сделка.Някои хора превъзнасят \"Ямайка\" като романтичен политически проект, каза лидерът на свободните демократи Кристиан Лиднер пред всекидневника \"Велт\".\"\", добави той.\"Политиката не е математика\", подчерта Линднер и добави, че ако има съмнения, партията му ще остане в опозиция.\"\", закани се политикът.Свободните демократи подкрепят \"Европа на няколко скорости\", което е в противоречие с позицията на консерваторите. Зелените пък отхвърлят разделение в Европа.Линднер, който заяви по време на предизборната кампания, че Гърция трябва да напусне еврото, обяви в понеделник, че партията му може да не се съгласи на общ бюджет на еврозоната.", "date": "2017.09.27", "title": "Свободните демократи искат промяна в германската политика, за да подкрепят Меркел"}
{"url": "https://news.bg/int-politics/irakski-kyurdistan-otkaza-da-dade-letishtata-na-federalnite-vlasti.html", "text": "Кюрдските власти категорично отхвърлиха искането на Багдад да прехвърлят контрола над всички гранични пунктове и летища в Ирбил и Сюлеймания, съобщава Sky News Arabia.Резолюция на правителството на Ирак за прехвърляне на летищата и замразяване на въздушния трафик не е законно, коментира министъра на транспорта и съобщенията в правителството на кюрдската автономия Мавлюд Буамарада.Според телевизионния канал Al Hadath, кюрдското ръководството отхвърля заплахите на Багдад \"за блокиране на всички средства за комуникация\" с кюрдските територии.В понеделник в Иракския Кюрдистан се проведе референдум за независимостта на автономията. Над 90% гласуваха положително. Иракски Кюрдистан е неформалното име на кюрдската автономна област, която е със статут на широка автономия в рамките на Ирак, законно залегнала в Конституцията. Районът е заселен на етнически кюрди в провинциите Дохук, Сюлеймания и Ирбил в северната и североизточната част на Ирак.Срещу референдума се изправи правителство на Ирак, считайки го за противоконституционен. Анкара и Техеран подкрепят единството на арабската страна.Вашингтон и няколко европейски страни считат референдума за неподходящ на този етап, тъй като подкопавал усилията за борба с тероризма и сигурността в региона.", "date": "2017.09.27", "title": "Иракски Кюрдистан отказа да даде летищата на федералните власти"}
{"url": "https://news.bg/world/5-g-zatvor-za-ekspremier-na-tayland.html", "text": "Бившият премиер на Тайланд Инглук Шинават (2011-2014) е осъден на пет години затвор, съобщава Ройтерс.Върховният съд на страната призна Шинават за виновна в небрежност при изпълнението на държавна програма за изкупуване на ориз от производители.Инглук Шинават трябваше да чуе присъдата на 25 август, но не се яви пред съда, изненадвайки стотици нейни поддръжници, които се събраха пред съда.Съветници съобщиха, че тя е напуснала страната, тъй като се е страхувала, че ще получи тежка присъда.През миналия месец Ройтерс информира, че тя е избягала в Дубай, където брат й, бившият премиер Таксин Шинаватра, има жилище.Инглук Шинават, която спечели изборите през 2011 г., въведе схема за изплащане на субсидии за фермерите, но според военните при схемата са изгубени няколко милиарда долара.Нейното правителство беше свалено от военните през 2014 г.", "date": "2017.09.27", "title": "5 г. затвор за експремиер на Тайланд"}
{"url": "https://news.bg/health/uvolniha-dezhuren-ekip-v-pirogov-zaradi-lekarska-nebrezhnost.html", "text": "Изпълнителният директор на УМБАЛСМ \"Пирогов\" проф. Асен Балтов издаде заповед за уволнението на служителите от дежурния екип, който на 16 септември е отказал да приеме мъж в критично състояние.Припомняме, от отворено писмо на жената на починалия Спас Добрев стана ясно, че на 16 септември пациентът изпаднал в криза и не можел да диша. След като мъжът и близките му чакат линейка близо 80 минути, дежурният спешен екип в \"Пирогов\" отказва да приеме пациента.Мъжът почива по-късно в реанимацията на УМБАЛ \"Александровска\", където също започна проверка.Припомняме и че по случая министърът на здравеопазването Николай Петров разпореди да бъдат извършени спешни паралелни проверки в Центъра за спешна медицинска помощ - София, УМБАЛСМ \"Пирогов\" и УМБАЛ \"Александровска\".Вследствие на сигнала за починали 74-годишен мъж шефът на \"Пирогов\" също разпореди вътрешна проверка в болницата.Проверката в \"Пирогов\" е констатирала, че дежурният екип в кабинет № 126 в Спешното отделение на болницата не е извършил регистриране в болничната информационна система на докарания от екип на Спешна помощ Спас Добрев.Освен това служителите на болницата от дежурния екип не са документирани резултатите от извършения преглед, както и не са извършили лабораторни изследвания на пациента.В хода на проверката се установява и че служителите не са спазили техническите и технологичните правила, следователно те не са изпълнили трудовите си задължения като дежурен екип.", "date": "2017.09.27", "title": "Уволниха дежурен екип в \"Пирогов\" заради лекарска небрежност"}
{"url": "https://news.bg/world/interpol-prie-palestina.html", "text": "Палестина се присъедини към Интерпол като страна членка, обявиха от международната полицейска организация в \"Туитър\", цитирана от АФП.Решението беше взето след гласуване на общото събрание на организацията в Пекин.Израел категорично се обяви против присъединяването на Палестина към Интерпол.Палестина и Соломоновите острови вече са страни членки на Интерпол, отбеляза организацията в социалната мрежа.По-рано външното министерство на Израел обяви, че са се провалили опитите да отложат вота за следващата година.", "date": "2017.09.27", "title": "Интерпол прие Палестина"}
{"url": "https://news.bg/world/turtsiya-spira-feribotite-do-gratskite-ostrovi.html", "text": "Турция спира пътуването на фериботи към гръцките острови, съобщи БНР.Решението за спирането на фериботите е било взето от правителството в Турция. Очаква се решението да се приложи до няколко дни.Гърците оприличават действията на турските власти като отмъщение. Жителите на южната ни съседка, особено населението на островите, очакват Атина да \"отговори на удара\".Ако решението бъде приложено, това означава, че ще се спре туристическият поток от Турция. Това ще стане в момент, в който засегнатите от бежанската криза гръцки острови се надяват на повече приходи от турски туристи.Според някои от жителите на островите в Гърция до голяма степен този летен сезон е бил \"спасен\" от оборота на турците, почиващи там.Спекулира се, че причината турското правителство да реши да спре фериботите се крие в глобите, които властите в Гърция налагат на турски кораби за неспазване на изискванията за сигурност на пътниците. Най-честото нарушение, за което гърците санкционирали турските плавателни средства, било свързано с липсата на спасителни жилетки.", "date": "2017.09.27", "title": "Турция спира фериботите до гръцките острови"}
{"url": "https://news.bg/bulgaria/kzk-sanktsionira-taksimetrova-kompaniya-za-imitatsiya.html", "text": "Комисията за защита на конкуренцията санкционира таксиметрова компания за имитация на външния вид на колите на друга фирма.\"Аутолидер България\" ЕООД е наказана за това, че е имитирала външния вид на таксиметровите автомобили на фирмата \"Такси-С-Експрес\" АД при предоставяне на услугата таксиметров превоз .След проверка на Комисията става ясно, че \"Аутолидер България\" ЕООД поставя на колите си стикери с изображения, изключително сходни с тези на \"Такси-С-Експрес\" АД. Имитираната компания, която е подала искането към Комисията, е дългогодишен участник на пазара на таксиметрови услуги в София.Сходният външен вид на такситата на \"Аутолидер България\" може да въведе в заблуждение потребителите относно реалния превозвач и да увреди интересите на конкурента \"Такси-С-Експрес\" АД.Комисията за защита на конкуренцията е постановила, че \"Аутолидер България\" трябва да прекрати нарушението си незабавно.", "date": "2017.09.27", "title": "КЗК санкционира таксиметрова компания за имитация"}
{"url": "https://news.bg/int-politics/ispaniya-e-zatvor-za-horata-izrignaha-baskite.html", "text": "Баската сепаратистка групировка ЕТА заклейми противопоставянето на Мадрид на планирания референдум за независимост на Каталуния, посочвайки, че испанските власти са \"погазили правата\" на каталунския народ, съобщава \"Франс прес\".\"Испанската държава е затвор за хората и това се вижда, като се отрича националната идентичност на каталунците\", се подчертава в изявление, публикувано в баския вестник \"Гара\".\"Испанската държава също се превърна в затвор за демокрацията, след като погазва правата на каталунците\", допълват баските.Богатият североизточен испански регион Каталуния трябва да проведе референдум за независимост на 1 октомври въпреки крутите мерки, предприети от Мадрид, който иска да предотврати провеждането на допитването, което беше обявено за противоконституционно от испанските съдилища.Испанските сили за сигурност започнаха действия по \"ликвидирането\" на избирателните секции за гласуването.ЕТА е обвинена за смъртта на 829 души по време на продължилото десетилетия насилие от нейна страна, чиято цел беше независима баска държава.Групировката извърши последната си атака през 2010 г. и се разоръжи през април тази година.Някои бивши членове на ЕТА се присъединиха към френско-испанската политическа партия \"Сурту\", която работи за \"пълна свобода\" за 2,2 млн. души в баския регион.Регионалният лидер на баската провинция Иниго Уркулу призова Мадрид в неделя да разреши референдуми за независимост подобни на онези, проведени в Шотландия и канадската провинция Квебек.ЕТА допълни в изявлението си, че \"гражданските и политическите права са отново предмет на спор\".", "date": "2017.09.27", "title": "Испания е затвор за хората, изригнаха баските"}
{"url": "https://news.bg/world/sazdavat-patnicheski-elektricheski-samolet.html", "text": "EasyJet възнамерява да подкрепи плановете на американската компания Wright Electric да развие електрически самолет. Авиокомпанията отбелязва, че възнамерява да използва самолета с електрическа батерия за полетите си на къси разстояния, като тези от Лондон до дестинации в Шотландия, Белгия и Холандия, в бъдеще.\"Ние споделяме амбиция с Wright Electric за по-устойчива авиационна индустрия\", каза главният изпълнителен директор на ЕasyJet Каролин Маккол.Двете компании посочват, че създаването на електрически самолети би означавало значително намаляване на емисиите, по-малко изгаряне на гориво във въздуха, както и много по-тихи самолети.През следващите 20 години фирмите се надяват да пуснат електрически въздухоплавателни средства, които могат да превозват до 220 пътници и да имат обхват от 540 километра.Wright Electric, която е създадена миналата година заявява, че планира да създаде нови батерии, които ще бъдат поставени в главното тяло на самолета и ще задвижват витлата.Междувременно двигателите на електрическите самолети ще бъдат разположени в крилата, добавя американската компания.", "date": "2017.09.27", "title": "Създават пътнически електрически самолет"}
{"url": "https://news.bg/world/smart-na-izrael-i-sasht-skandiraha-irantsi-na-darzhavno-pogrebenie-v-teheran.html", "text": "Върховният лидер на Иран и хиляди други присъстваха на държавно погребение в Техеран на млад войник от Корпуса на гвардейците, обезглавен от ДАЕШ (\"Ислямска държава\") в Сирия, информира АП.Обезглавеният 25-годишен Мохсен Ходжаджи предизвика гнева на страната. Художници и хора на изкуството увековечават паметта на Ходжаджи във видеоматериали и картини.На погребението в Техеран присъства и върховният лидер аятолах Али Хаманеи, който се молеше до драпирания с иранското знаме ковчег, а също така и много политици, включително председателя на парламента Али Лариджани и бившия президент Махмуд Ахмадинеджад. След това присъстващи положиха цветя върху ковчега. Мнозина носеха портрета на Ходжаджи.Част от присъстващите на траурната служба скандираха \"Смърт на Израел\" и \"долу САЩ\", тъй като смятат, че Израел и САЩ стоят зад създаването на ДАЕШ (\"Ислямска държава\").\", закани се духовникът Али Реза Паханхиан.\"Израел, заклеваме се в главата на Ходжаджи, че ще обезглавим лидерите ви. Гвардейци! Подгответе вашите ракети за унищожение на Израел\", продължи той от подиума.Ходжаджи е един от многото гвардейци и доброволци, които са убити в Ирак и Сирия, докато се бориха срещу ДАЕШ.Групировката се опита да използва пленяването и последвалото обезглавяване на Ходжаджи като пропаганда, но в Иран го разглеждат по различен начин, като вдъхновяващо иранския патриотизъм.", "date": "2017.09.27", "title": "Смърт на Израел и САЩ, скандираха иранци на държавно погребение в Техеран"}
{"url": "https://news.bg/crime/na-9-zasedaniya-sa-izdadeni-178-litsenzi-za-otbranitelni-produkti.html", "text": "178 лицензи и удостоверения за регистрация за външнотърговска дейност с продукти, свързани с отбраната са издадени през 2016 година, съобщиха от Министерския съвет.На днешното правителствено заседание министрите от кабинета \"Борисов-3\" одобриха доклад на Междуведомствения съвет по отбранителна индустрия и сигурност на доставките за 2016 г.През миналата година междуведомственият съвет към Министерския съвет е провел девет заседания. На тези обсъждания са издадени 178 лицензи и удостоверения за регистрация за външнотърговска дейност с продукти, свързани с отбраната, и 23 изменения към тях.Спряно е действието на един лиценз и две удостоверения за регистрация. Прекратено е действието на един лиценз и три удостоверения за регистрация. Докладът е в изпълнение на Закона за експортния контрол на продукти, свързани с отбраната и на изделия и технологии с двойна употреба и ще бъде предоставен на Народното събрание.", "date": "2017.09.27", "title": "На 9 заседания са издадени 178 лицензи за отбранителни продукти "}
{"url": "https://news.bg/bulgaria/taksimetrovite-shofyori-podnovyavat-dokumenti-bez-izpit.html", "text": "Приетите от Правителството промени в Закона за автомобилните превози, позволяват по-лесно продължаване на валидността на удостоверенията на таксиметровите водачи.По този начин се облекчават условията и реда за поддържането на документите в сила. Ако заявлението за преиздаване е подадено поне 14 дни преди да изтече валидността на предното, то водачите няма нужда да се явяват на изпит.Според Правителството тези промени ще улеснят над 70 хил. таксиметрови шофьори и ще облекчат условията за извършване на таксиметрови превози.", "date": "2017.09.27", "title": "Таксиметровите шофьори подновяват документи без изпит"}
{"url": "https://news.bg/society/s-dopalnitelni-8-mln-lv-pravitelstvoto-ukrepva-svlachishta-v-burgasko.html", "text": "С прието от правителството постановление се осигуряват допълнителни средства от централния бюджет в размер на 8 млн. лв. по бюджета на Министерството на регионалното развитие и благоустройството.Със средствата ще се финансира укрепването на свлачища в бургаския квартал Сарафово и на северния бряг на Царево.Двата обекта са с голямо обществено значение за развитието на регионите, в които попадат. Изпълнението им е наложително за опазване на живота и здравето на хората и за предотвратяване развитието на проявени неблагоприятни геодинамични процеси.Реализирането на обектите ще допринесе за постигане на целите на Националната програма за превенция и ограничаване на свлачищата на територията на Република България, ерозията и абразията по Дунавското и Черноморското крайбрежие 2015-2020 г.С изграждането на укрепителните, брегоукрепителни и отводнителни съоръжения ще се предотврати развитието на свлачищните процеси по крайбрежни участъци с обща дължина около 2 км, ще се укрепи брегът на Черно море в района на кв. Сарафово и на Царево и така ще се предотврати намаляването на територия на България вследствие на абразионни процеси.", "date": "2017.09.27", "title": "С допълнителни 8 млн. лв. правителството укрепва свлачища в бургаско"}
{"url": "https://news.bg/world/rusiya-unishtozhava-poslednite-si-zapasi-ot-himicheski-orazhiya.html", "text": "Русия ще унищожи последните си запаси от химически оръжия. По този начин ще изпълни задължението си по Конвенцията за забрана на химическите оръжия.Това съобщи говорителят на Кремъл Дмитрий Песков, цитиран от RT.Песков подчерта, че днес операцията ще бъде извършена в завод до село Кизнер в Удмуртия.\"о\", поясни Песков.Той добави, че преди фактически Русия не е била в състояние да изпълни задълженията си заради липса на средства, тъй като президентът Владимир Путин е поискал да стане с руски средства.", "date": "2017.09.27", "title": "Русия унищожава последните си запаси от химически оръжия"}
{"url": "https://news.bg/int-politics/tramp-sasht-sa-gotovi-da-upotrebyat-sila-sreshtu-phenyan-ako-se-nalozhi.html", "text": "САЩ са готови да употребят военна сила в конфликта със Северна Корея, ако това се наложи. Такава позиция изрази американският президент Доналд Тръмп, предадоха информационните агенции.По думите му, неговата страна, е \"напълно готова за втория вариант\", макар и той да не е предпочитаният.\"Ако решим да прибегнем към този вариант, това ще е разрушително за Северна Корея\", подчерта Тръмп.Изказването му идва на фона на словесната ескалация между Вашингтон и Пхенян.По-рано Северна Корея упрекна САЩ, че са й обявили война. Говорителката на Белия дом Сара Сандърс определи обвинението като абсурдно.", "date": "2017.09.27", "title": "Тръмп: САЩ са готови да употребят сила срещу Пхенян, ако се наложи"}
{"url": "https://news.bg/bulgaria/borsa-za-razmyana-na-emodzhita-na-parkingite-na-52-billa-magazina.html", "text": " организира мащабна борса за размяна на любимите на малки и големи емоджита. Всички фенове на атрактивните фигурки имат възможност да открият липсващите елементи в колекцията си на специални събития на 30 септември (събота) и 1 октомври (неделя) от 11:00 ч. Това ще бъде кулминацията на промо кампанията на , вдъхновена от анимационния филм \"Емоджи: Филмът\". При покупка от 15 лв. всеки клиент на търговската верига получава безплатна фигурка на един от героите.В два поредни дни домакини на емоджи борсата ще бъдат 52  в градовете София, Перник, Самоков, Сандански, Пазарджик, Пловдив, Велинград, Сливен, Стара Загора, Ямбол, Нова Загора, Казанлък, Кърджали, Свиленград, Бургас, Поморие, Варна, Шумен, Русе, Разград, Габрово, Плевен, Севлиево, Враца, Монтана и Ловеч. Подробен график може да бъде открит .Специални изненади, много игри и музика ще донесат на децата невероятно настроение и незабравими емоции. Те ще имат възможност да се срещнат с някои от любимите си герои от \"Емоджи: Филмът\" и да се забавляват заедно с тях.\"Каним всички емоджи фенове в събота и неделя на паркингите на 52 наши магазина в страната. Щастливи сме, че ще успеем да създадем добро настроение у децата и техните родители. Организираме тази инициатива, защото искаме пазаруването в  да бъде приятно изживяване за нашите клиенти и те да се чувстват щастливи в магазините ни\", коментира Бойко Сачански, Управител на . се състои от 24 фигурки, всяка от които пише в различен цвят. От магазините на търговската верига може да бъде закупена и специална торбичка за събиране на емоджитата на цена от 2.99 лв. Промо активността на  продължава до 4 октомври.", "date": "2017.09.27", "title": "Борса за размяна на емоджита на паркингите на 52 BILLA магазина"}
{"url": "https://news.bg/politics/bsp-tarseli-reshenie-za-koruptsiyata-a-ne-otbivane-na-nomer-pred-ek.html", "text": "\"Един орган, избиран от парламента, който се отчита пред парламента, не може да се бори с политическата корупция\", заяви зам.-председателят на ПГ на \"БСП за България\" Крум Зарков по БНТ. По думите му основната разлика между двата законопроекта за борба с корупцията на ГЕРБ и БСП е, че този, на БСП, има ясно заявена цел.\"Януари месец, всички политически партии ясно заявиха, че нов орган за борба с корупцията е нужен. Органът, който се предлага от правителството не е нов, и най-вече не си поставя за цел борбата с корупцията. Нашият законопроект е фокусиран върху определен кръг хора, върху определени правомощия. Ние предлагаме група от професионалисти, които да разследват евентуалните престъпления на хората от високите нива на властта\", обясни Зарков.\"Бил съм свидетел на корупция. И този случай е, когато седях в Народното събрание, премиерът Борисов стоеше срещу мен и стана известен случаят с Мишо Бирата - случаят, в който премиерът Борисов се обажда на шефа на митниците, за да му каже да спре една митническа проверка. Ето това, ако не е случай на корупция, не знам какво е тогава\", коментира зам.-председателят на ПГ на \"БСП за България\" Антон Кутев.Той обясни, че целта на законопроекта на левицата е корупцията по високите етажи. \"Целта на законопроекта на ГЕРБ обаче не е такава\", категоричен бе той.Антон Кутев даде пример как би работила агенцията, предлагана от левицата, например по случая с апартаментите на Цветан Цветанов. \"Ако разследването и основните доказателства не бяха паднали върху НАП, чиито председател се назначава от НС и правителството, ако нашият закон работеше и имаше агенция, която няма нищо общо с парламента и не е подчинена нито на правителството, нито на парламента, тогава с този председател на най-голямата партия, просто нямаше да се стигне до третата инстанция, която да го оправдае, защото доказателствата щяха да бъдат надлежно събрани\", категоричен бе Кутев.\"Висшият адвокатски съвет излиза със становище по законопроекта на министерството, в което ясно се казва, че проектът на г-жа Цачева е противоконституционен по концепция, а в частта за отнемане на имущество в полза на държавата, противоречи не само на конкретни конституционни норми, но и на международни европейски правни стандарти и на основни принципи на правото в европейската конвенция\", посочи Антон Кутев.Той обясни, че становището на Висшия адвокатски съвет за техния законопроект е, че се създава един безконтролен орган. Той припомни също, че през месец август и \"Прозрачност без граници\" критикува техния законопроект с много подобни доводи.\"Ние сме извели като фокус разследващите функции на предложената от нас агенция \"Антикорупция\". Без разследване не става борба с корупцията. Това не се случва с превенция, нито с анализ\", заяви зам.- председателят на \"БСП за България\" Жельо Бойчев. Той не смята за нормално управляващите да създадат нов орган, като съберат 5 досегашни, неефективно действащи органи.\"ГЕРБ искат тези, които избират министрите, тези които определят правителството, тези които разпределят властта и финансовите средства, да си изберат и шефа и органа, който да ги контролира и разследва. Нека си спомним и как Борисов управляваше съдебната система с СМС-и\", заяви Бойчев.Той обясни, че БСП се опитва да предложи реално решение на проблема с корупцията. \"Търсене на решение, а не отбиване на номера пред поредния доклад на ЕК\", каза също той.", "date": "2017.09.27", "title": "БСП търсели решение за корупцията, а не отбиване на номер пред ЕК"}
{"url": "https://news.bg/regions/25-tezhki-katastrofi-s-parviya-esenen-dazhd.html", "text": "За изминалото денонощие в страната са били регистрирани около 26 тежки пътнотранспортни произшествия.Данните на МВР за състоянието на пътната обстановка в страната сочат, че за вчера, 26 септември, само на територията на столицата са станали 132 катастрофи. Само 2 от инцидентите са регистрирани като тежки произшествия. Вследствие на тези и останалите произшествия в София са пострадали двама души. Няма данни пострадалите да са с опасност за живота.Вчера в страната са установени 24 тежки пътни инцидента. Вследствие на произшествията са загинали двама души, а други 29 души са били ранени. Към момента един човек е с опасност за живота.Припомняме, на входа на тунел \"Топли дол\" на АМ \"Хемус\" възникна верижна катастрофа между ТИР и няколко леки автомобила. Вследствие на удара пострада един човек, който беше транспортиран за преглед в болнично заведение, без опасност за живота.Към момента атмосферните условия в страната остават лоши за шофиране. Времето е дъждовно и по някои пътища у нас видимостта е силно ограничена.От Агенция \"Пътна инфраструктура\" информират, че заради пътнотранспортно произшествие към 8.30 часа е ограничено движението при пътен възел \"Кочериново\" на АМ \"Струма\". На мястото са пристигнали служители на \"Пътна полиция\", които регулират преминаването. Трафикът се осъществява по първокласен път I-1.", "date": "2017.09.27", "title": "25 тежки катастрофи с първия есенен дъжд"}
{"url": "https://news.bg/politics/karayancheva-prashta-administratsiyata-da-se-prekvalifitsira-i-da-proizvezhda.html", "text": "До края на годината ще завършим административната реформа, като основен момент е пренасянето на много хартиени документи в електронни, коментира пред БНТ, Цвета Караянчева от ГЕРБ. Може да се наложи съкращаване или преквалфициране на персонал и вероятно да вършат производствена работа, което със сигурност ще им е по-интересно, обясни тя.\"Задвижена е системата за прехвърляне на хартиени документи в електронни. Трябва да променим 100 закона. За да може например да се издава свидетелство за съдимост по електронен път, трябваше да се променят над 40\", заяви Караянчева. \"Голям обем от работа е, трябва да се сменят наредби, правилници. Трябва да се направи реформа в администрацията с брой хора, които трябва да бъдат съкратени или преквалифицирани, за да намерят някъде другаде реализация. По-добре е да се предлагат качествени услуги от хора, ангажирани с работата си\" допълва тя.След заплатите на учителите, образованието и учениците е време да се обърне внимание и на училищната инфраструктура, коментира Караянчева. \"13 милиона лева ще бъдат дадени на област Кърджали за подобряване на училищната инфраструктура, политиката не се меси в тези места. Трябва местната власт да може да приоритизира кое училище да се обнови. Оставили сме подбора на кмета. Време е да обърнем внимание на инфраструктурата, ще бъде ремонтирана и детска градина в Кърджали\", допълва тя\"Спокойни сме за българското малцинство в Украйна. Българската общност там ще може да изучава свободно български език, общността се чувства там като у дома си, не се притесняват от закона за образованието в Украйна\", обясни също тя.Караянчева чака с интерес и дебатите за бюджета за догодина и отбеляза, че финансовият министър Владислав Горанов ще има тежката задача да разпредели излишъците така, че всяка от страните да остане доволна.", "date": "2017.09.27", "title": "Караянчева праща администрацията да се преквалифицира и да произвежда"}
{"url": "https://news.bg/weather/oblatsite-ostavat-i-dnes.html", "text": "Времето днес в цялата страна ще остане предимно облачно. Очаква се лек спад на валежите. Синоптиците предвиждат до края на деня преваляванията в България ще спрат.По-силните валежи днес ще бъдат в южните и югоизточните части на страната. Жълт код за силни валежи днес е обявен само за област Бургас, където се очакват валежи до 30 литра на квадратен метър.Максималните температури днес в страната ще варират от 14-15 до 21-22 градуса. Най-хладно се очаква да бъде времето в София - около 14 градуса, Кърджали - 16 градуса и Благоевград, където се окачват максимални температури около 17 градуса. Днес термометрите ще показват най-високи стойности в Сандански и Русе - около 21-22 градуса.В планинските райони се очакват все по-студени дни. Над 2 000 метра надморска височина е възможно днес дъждът да премине в сняг.", "date": "2017.09.27", "title": "Облаците остават и днес"}
{"url": "https://news.bg/crime/zadarzhaha-direktor-na-osnovno-uchilishte-za-bludstvo-sas-sedmoklasnichka.html", "text": "По искане на Районната прокуратура в Бургас беше задържан 58-годишният директор на ОУ \"Христо Ботев\" в село Ново Паничарево, община Приморско, за това, че е блудствал с ученичка.По случая е установено, че на 25 септември, понеделник, задържаният Христо Р. е бил в сградата на Основното училище \"Христо Ботев\" в селото, където извършил действия с цел да възбуди и удовлетвори полово желание без съвкупление, по отношение на непълнолетно момиче. Момичето посещавало същото учебно заведение, в което задържаният е директор.Изяснено е и че задържаният е използвал положението си като директор на училището, за да извърши неприличните действия.По непотвърдена информация родителите на момичето са подали сигнал в полицията, след като ученичката им показала запис на действията на директора. Записът бил направен с мобилния си телефон на седмокласничката, без знанието на директора, съобщава \"\".Предстои утре, 28 септември, прокурорите от Районната прокуратура в Бургас да поискат постоянното задържане на директора.", "date": "2017.09.27", "title": "Задържаха директор на основно училище за блудство със седмокласничка"}
{"url": "https://news.bg/politics/bsp-se-oplakva-v-ns-che-ne-gledat-zakonoproektite-im.html", "text": "Сутрешен цирк си спретнаха депутатите. Тонът зададе червеният Драгомир Стойнев, който се оплака от работата на парламента. Не се гледали законопроекти на опозицията. Закони на опозицията, които касаят проблемите на българските граждани и са внесени през май, юни, юли дори не се гледат в комисии, ядоса се той. Закон на червените е внесен на 25 май , а още не е гледан в комисия.Когато става въпрос за законопроект, касаещ възстановяването на отпадналото изискване в случаите на опасен рецидив неизтърпяната част от наказанието да не е повече от 3 години, отново не е важно за управляващите, обясни още Стойнев какви текстове не се прокарват.Тук става въпрос именно и за тези \"нагли\", които си позволяваха в един период от време да отвличат български граждани, подчерта той. В същото време ловът и дивечът са изключително важни за управляващите и е внесено като точка в днешния дневен ред, продължи социалистът. Хората не се вълнували кога ловците могат да ловуват.Герберът Димитър Лазаров обвини социалистите,че живеят в света на циркаджиите.", "date": "2017.09.27", "title": "БСП се оплаква в НС, че не гледат законопроектите им "}
{"url": "https://news.bg/world/otnovo-boy-mezhdu-deputati-vav-varhovnata-rada-na-ukrayna.html", "text": "Народни представители се сбиха в парламента на Украйна.Този път представител на президентската фракция на Блока на Петро Порошенко \"Солидарност\" нокаутира свой колега. Деянието беше освидетелствано от широката публика.Инцидентът е станал в хода на заседание, докато се обсъждал въпроса за разпределението на бюджета, съобщи Нова телевизия.Докато пострадалият обсъждал въпроса, той бил нападнат от члена на \"Солидарност\", който с един удар го свалил на земята. Разпрата е била преустановена след като в залата влиза полицай. Пострадалият е закаран в болнично заведение за преглед.В местните медии в Украйна се спекулира, че има вероятност депутатът нападател да понесе съответната наказателна отговорност.", "date": "2017.09.27", "title": "Отново бой между депутати във Върховната Рада на Украйна"}
{"url": "https://news.bg/economics/litsenzite-na-dunarit-ne-sa-otneti-a-emko-mozhe-da-si-gi-varne-na-6-oktomvri.html", "text": "\"\"Дунарит\" няма никакви проблеми и лицензи не са му били отнемани, оръжейният завод работи\", заяви пред НоваТВ  министърът на икономиката Емил Караниколов. той коментира, че \"не говорим за национализация, а за публична продан. Защо да е притеснително, че държавата може да влезе в едно дружество на държавен принцип\", допълва Караниколов.\"Дунарит\" ще продължи да работи, а \"крайният собственик на \"Дунарит\" е една офшорка, за която се говори, че е на Цветан Василев\", смята министърът на икономиката.В допълнение той счита, че на 6 октомври лицензът на оръжейното дружество \"Емко\" ще бъде възстановен, ако дружеството е отстранило нередностите.Подчертава, че решенията за лицензите се взимат от междуведомствен съвет, а не самостоятелно от него.Припомняме, изплащането на , както идействията на друг частен субект \"Емко\" ООД, по отношение придобиването на контрол върху дружеството, за кратко поставиха държавата в ролята на догонващ. Това обаче само засили непремерените реакции на институциите, чието \"острие\" се оказа Караниколов - отнети лицензи, преместени поръчки, протакане на процедури, проверки от полиция и прокуратура.Също така има протеснения, че предложенията на Караниколов за придобиване на, заедно с идеята за оглавяване от негова страна на нов междуведомствен съвет за развитие на оръжейните предприятия, е очевиден пример за впрягане на държавната мощ за. \"Правителството защитава интереса на работниците\", изтъкна Караниколов.", "date": "2017.09.27", "title": "Лицензите на \"Дунарит\" не са отнети, а \"Емко\" може да си ги върне на 6 октомври"}
{"url": "https://news.bg/crime/pravosadieto-e-v-adekvatnoto-obezshtetenie-kategorichna-e-postradalata-v-slanchev-bryag-kamerierka.html", "text": "Камериерката, която беше жестоко изритана в главата от шведския турист Ралф Сундберг, е категорична, че ще продължи да търси справедливост за случилото се в хотела в Слънчев бряг.Пред Нова телевизия пострадалата жена заяви, че нито тя, нито хората от нейното обкръжение имат доверие в институциите в страната ни. \"Има корупция в съдебната система\", допълни бившата камериерка.Припомняме, вчера, 26 септември, Районният съд в Несебър определи наказание глоба в размер 4 500 лева спрямо шведския турист Ралф Сундберг. Сундберг беше признат за виновен за , но делото беше гледано по специален ред, който освободи подсъдимия от наказателна отговорност заради чистото му съдебно минало.Петкова посочи още, че за нея истинското възмездие може да бъде само адекватното парично обезщетение и допълни, че ще го търси такова обезщетение до последно.Жената сподели още, че към момента търси нова работа. Преди да стане камериерка тя е била икономист-статистик.", "date": "2017.09.27", "title": "Правосъдието е в адекватното обезщетение, категорична е пострадалата в Слънчев бряг камериерка"}
{"url": "https://news.bg/world/raketna-ataka-sreshtu-letishteto-v-kabul-skoro-sled-katsaneto-na-voenniya-ministar-na-sasht.html", "text": "Ракетна атака е била извършена на международното летище в Кабул, скоро след като военният министър на САЩ Джеймс Матис е пристигнал в афганистанската столица, съобщават местните власти, цитирани от АП.Според властите летището в центъра на Кабул е било евакуирано и всички полети са били отменени. Местните медии съобщават, че са били изстреляни към 20 ракети в района.Матис е в Кабул на необявено посещение, по време на което той и генералният секретар на НАТО Йенс Столтенберг трябва да се срещнат с президента на страната Ашраф Гани, за да разговарят за ръководената от НАТО мисия в Афганистан, която има за цел да обучава и подпомага афганистанските военни.По-късно талибаните поеха отговорност за ракетната атака на летището. Екстремистите добавиха, че Джеймс Матис е бил цел на атаката. Впоследствие и терористите от ДАЕШ (\"Ислямска държава\") също поеха отговорност за атаката. Говорителят на афганистанското вътрешно министерство уточни, че най-малко петима цивилни са били ранени. Една ракета е ударила близо до къща, ранявайки петима, включително най-малко една жена. Гани посочи, че спецчасти са поели контрола върху положението. Матис нарече атаката престъпление. ", "date": "2017.09.27", "title": "Ракетна атака срещу летището в Кабул скоро след кацането на военния министър на САЩ"}
{"url": "https://news.bg/politics/gerb-atakuva-ot-parlamenta-nachalnika-na-kabineta-na-prezidenta.html", "text": "Атака от парламента към президентската институция. Този път не към държавния глава, а към началника на кабинета му. В администрацията на президента не се спазва закона за класифицирана информация. От това се опасява Антон Тодоров от ГЕРБ.Повод за брифинга е получена шифрограма до Иво Христов, началник на кабинета на Румен Радев от посолството на САЩ. Иво Христов няма допуск до класифицирана информация, припомни депутатът. Тази шифрограма е класифицирана.Сезирани са председателят на ДАНС, на ДКСИ и главния прокурор дали има нарушаване на закона. Тази шифрограма касае разговори за Ф16. Главният секретар на президента е отговорил на питане на Тодоров и обяснява, че в президентската институция се спазва Закона за защита на класифицирана информация.Имаме един апендикс, смята депутатът от ГЕРБ за работата на Христов в президентството. Не знаем дали няма куфар с двойно дъно в президентството, който да пресява информацията към Иво Христов, посочи Антон Тодоров.Какво във финансовото състояние или в контактите пречи на Иво Христов да се подложи на процедурата за допуск до класифицирана информация, недоумяват в ГЕРБ. Христо Гаджев пък е изненадан,че Иво Христов не е подал искане за проверка за допуск до класифицирана информация.Герберът се притеснява, че се застрашава националната сигурност. Припомняме, допускът до класифицирана информация се дава за длъжностите, които ще имат достъп до държавна тайна.", "date": "2017.09.27", "title": "ГЕРБ атакува от парламента началника на кабинета на президента"}
{"url": "https://news.bg/health/proveryavat-za-hranitelno-otravyane-detska-gradina-v-stara-zagora.html", "text": "Регионална здравна инспекция - Стара Загора е получила информация за съмнение за хранителна интоксикация в Детска градина № 58 \"Звездица\" в Стара Загора. Сигналът е подаден от тел. 112 в 13:10 часа на 26 септември.Незабавно екип от Дирекция \"Надзор на заразните болести\" и Дирекция \"Обществено здраве\" към Регионална здравна инспекция - Стара Загора извършват епидемиологично проучване и проверка на място. Уведомена е Областна дирекция по безопасност на храните в Стара Загора.Установено е, че на 26 септември между 10:00 и 12:00 часа 5 деца от 1-ва \"Б\" група са повърнали еднократно.Нарушения по спазването на дезинфекционния режим не са констатирани. Връчено е предписание на директора за извършване на крайна дезинфекция на детското заведение, изследване на всички отсъстващи деца от групата, за чревно носителство и карантиниране на групата до излизане на всички резултати от микробиологичните изследвания.Към момента няма хоспитализирани деца. РЗИ - Стара Загора организира вземането на чревни посявки на 18 деца и 8 души персонал.Взети са 10 отривки от външна среда, 1 проба от биоциден препарат, 3 проби от дезинфекционни разтвори за химичен анализ и 2 проби от централен водоизточник за микробиологичен и химичен анализ.ОДБХ - Стара Загора взима проби от храна (закуска и обяд), приготвена на 26 септември, които ще бъдат изследвани по микробиологични показатели в лабораторията на РЗИ - Стара Загора.Очаква се първоначалните резултати да станат ясни на 28 септември.", "date": "2017.09.27", "title": "Проверяват за хранително отравяне детска градина в Стара Загора"}
{"url": "https://news.bg/regions/tir-izsipa-tonove-bira-i-zatvori-am-struma.html", "text": "ТИР разля огромно количество бира и затвори времмено входа на АМ \"Струма\" при пътен възел \"Кочериново\".Към момента е изяснено, че към 8 часа тежкотоварният камион е пътувал от Благоевград към Дупница. Камионът правил маневра по качване на магистралата на кръговото кръстовище на пътния възел \"Кочериново\", когато поради несъобразена скорост и неукрепен товар предпазният брезент се скъсал и на пътното платно започнали да падат каси с бира.ТИР-ът е с благоевградска регистрация. Камионът не се е обърнал и в инцидента няма пострадали, съобщи БГНЕС.Заради инцидента входа към магистралата в посока София откъм пътен възел \"Кочериново\" беше затворен. Движението се осъществяваше по стария път Е-79 до пътен възел \"Бобошево\".Към 12.06 часа нормалното преминаване в района е било възстановено. ", "date": "2017.09.27", "title": "ТИР изсипа тонове бира и затвори АМ \"Струма\""}
{"url": "https://news.bg/int-politics/rusiya-podkrepya-teritorialnata-tsyalost-na-irak.html", "text": "Руското външно министерство излезе с официално изявление, че подкрепя териториалната цялост на Ирак.От руското ведомство уточниха, че Москва зачита желанието на кюрдското малцинство за автономна държава. Русия обаче смята, че единственият начин за разрешаването на въпроса по мирен път е чрез политически диалог между страните.Неокончателните резултати от референдума в Иракски Кюрдистан показаха, че над 90 процента от избирателите, които са иракски кюрди, желаят независимост. И все пак Русия смята, че въпреки че такива желания трябва да бъдат зачитани и взети под внимание, необмислени действия могат да доведат до по-нататъшна дестабилизация във вече засегнатия от криза регион.\"Руската страна смята, че е от изключителна важност да се избягва всичко, което рискува допълнително да усложни и дестабилизира Близкия изток, който вече е претоварен с конфликтни ситуации\", допълват руското външно министерство.", "date": "2017.09.27", "title": "Русия подкрепя териториалната цялост на Ирак"}
{"url": "https://news.bg/world/v-pribaltika-zapochnaha-vazdushnite-ucheniya-na-nato-ramstein-alloy-6.html", "text": "В балтийските страни започнаха ученията на военновъздушните сили на НАТО Ramstein Alloy 6, предаде Дойче веле.Целта на ученията е да се укрепи бойното взаимодействие между формированията, охраняващи въздушното пространство на балтийския регион.В двудневните маневри участват военни и бойна техника от въоръжените сили на Естония, Литва, Полша, САЩ, Белгия, Германия. Съобщава се също, че участват натовски самолети AWACS и британските кралски ВВС.Ученията Ramstein Alloy 6 се координират от Центъра за съвместни въздушни операции на НАТО в германския град Удем. Включени са и Балтийският контролно-отчетен център в Кармелав (Литва), контролно-пропускателният пункт в Емари (Естония) и центърът на НАТО в Лиелвард (Латвия).Въздушни учения на НАТО се провеждат в Прибалтика от 2008 г. три пъти годишно, като традиционно продължават по два дни.Названието Ramstein Alloy им беше дадено през 2016 г.", "date": "2017.09.27", "title": "В Прибалтика започнаха въздушните учения на НАТО Ramstein Alloy 6"}
{"url": "https://news.bg/press/borisov-pomiri-koalitsiyata-ninova-e-protiv-obshto-upravlenie-s-gerb-izbiratelite-iskat-palen-mandat-na-pravitelstvoto.html", "text": "Състоянието на управляващата коалиция и \"помирителната среща\" на партньорите са сред актуалните теми на вестниците в сряда.\"Сpещата в Миниcтеpcкия cъвет е била кpаткa и пpиятелcкa. По вpеме на нея е потвъpдено, че пpоблеми междy паpтньоpите няма и коaлицията е бетон. Договоpено е лидеpите да cе cъбиpат по-pедовно, за да изчиcтват cвоевpеменно някои недоpазyмения. На cpещате е пpиcъcтвал и лидеpът на депyтатите от мнозинcтвото Цветан Цветанов...\" - в. \"24 часа\".\"Борисов каза още, че лидерите на Обединените патриоти Валери Симеонов и Красимир Каракачанов не са скарани, а \"те така си се закачат помежду си\". Борисов присъства на представянето на проучване на контрабандата на цигари на водещи тютюневи компании. Заедно с министър-председателя на форума присъстваха финансовият министър Владислав Горанов, вътрешният министър Валентин Радев и зам.главният прокурор Борислав Сарафов. Борисов направи и равносметка на третия си кабинет досега. \"Аз повече от всички искам на полицаите, пожарникарите, военните, както на учителите и пенсионерите, да се вдигат доходите, заяви той. - Правим всичко това да се случи. В момента, когато сложим чертата и видим приходите, ще помислим и за тях. Обещал съм им, знаят, но на нас не ни отива да говорим празни приказки. Нито ни отива да направим същото, което направихме през 2014 г. Тръгвайки си без никакво финансово обезпечение вдигнаха с 250 млн. лв. заплатите на МВР и нашето правителство от първия ден започна да ги изплаща. Така не се прави\", подчерта Борисов. Той бе категоричен, че затова всяко нещо трябвало да бъде финансово обезпечено, за да не \"банкрутираме накрая\". Запитан кога ще даде отговор на полицаите, които от 1 януари догодина всеки ден ще протестират, премиерът отвърна, че никога не е работил под натиск. \"Тези, които ми поставят ултиматуми - със служебни коли, офиси, заплати, с всички привилегии в МВР - не им отива. Ще се срещна с тях, когато пожелаят, ще им дам финансовите параметри, ще им обясня какво правят колегите, защото трябва и за Съдебна полиция да се даде, трябва и за линейки, санитари и не може всичко наведнъж\", посочи Борисов...\" - в. \"Стандарт\".\"Борисов успокои коалиционните страсти Никакви търкания и недоразумения, а само \"малко напрежение\" покрай работата през лятото. Това несериозно обяснение даде премиерът Бойко Борисов за състоянието на управляващата коалиция след среща между ръководствата на ГЕРБ и \"Обединени патриоти\" вчера. \"Аз и Валери (вицепремиерът Валери Симеонов от ОП) бяхме цяло лято на работа, а другите бяха в почивка и малко имаше напрежение в това отношение\", коментира Борисов. Премиерът подмина темата за недоволството на Симеонов от миналата седмица, че се правят \"безпринципни партийни назначения\" в ущърб на неговата формация. Не стана ясно и дали Симеонов е променил мнението си, тъй като той запази мълчание след срещата. Според Борисов партньорите \"редовно, в понеделник или вторник, в зависимост от това дали сме тук всички, се събираме, говорим по всички теми\". Това противоречи на казаното от Симеонов. \"Напоследък нямаме диалог с Бойко Борисов и коалиционните партньори. От два месеца не сме правили коалиционен съвет. Управлението е общо и отговорността е обща\", заяви преди дни вицепремиерът. Борисов обаче омаловажи обвинението, като го отдаде на умората у вицето си, който се е трудил през ваканцията. Един от примерите за напрежение е пренасянето на кадрови промени на полето на \"Фейсбук\". Симеонов написа, че шефът на ДНСК Милка Гечева ще бъде уволнена през главата на регионалното министерство. \"Аз му дължа извинение (на Симеонов) за това, че министър Нанков, след като му е казал, че ще бъде сменена, не е излязъл да го каже публично\", обясни Борисов...\" - в. \"Сега\".\"Лидерът на БСП Корнелия Нинова предупреди \"свои и чужди\", които от парламентарните избори на 26 март до днес \"работят открито или задкулисно\" за коалиция с ГЕРБ, че широките коалиции водят до ниски изборни резултати на следващите избори. Попитана кои са своите и чуждите, Нинова спомена само социалиста Георги Гергов и хората около него. Според Нинова изборите в Германия, където партията на Ангела Меркел получавала с 8% по-малко подкрепа спрямо предишните избори, а социалдемократите - с 5%, били пример как една безпринципна коалиция може да доведе до отлив на избиратели. За първи път в следвоенната история на Германия в парламента влиза крайнодясната партия \"Алтернатива за Германия\" с близо 13%, заяви днес Нинова в коментар за изборите в Германия, наречен \"Гледай Германия, мисли за България\". \"Големите коалиции унищожиха системните партии, унищожиха традиционната политика, унищожиха идеологическите различия и принципните спорове между ляво и дясно\", обяви Нинова, като припомни позиция на БСП от април. \"Получава се така, че политиците от различни политически партии и идеологии се събират заради собствения си интерес, а не в името на интереса на хората. Резултатът е това - раждат се несистемни партии, националистически, екстремистки и други\", каза още Нинова.\" - в. \"Дневник\".Вестниците публикуват и проучване на \"Алфа рисърч\" за обществените нагласи.\"Премиерът Бойко Борисов е с одобрение от 32%, колкото е било и в началото на годината. 54% оценяват дейността на президента Румен Радев положително, през февруари са били 55%. 61% искат правителството да изкара първия си мандат...\" - в. \"Труд\".\"Редовното тримесечно проучване на агенция Алфа Рисърч очертава следните по-важни тенденции към септември 2017 г. : умереното икономическо оживление, съпроводено със спад на безработицата и ръст на доходите в по-големите градове, водят до снижаване на социалното напрежение, характерно за последната година, в която бяха проведени два силно поляризиращи обществото избора. За най-успешни политики, наред с инфраструктурата (51%) българите определят още три други сфери - външната политика (43%), туризма (42%) и отчасти образованието (31%). Въпреки че към него има повече резерви, одобрението в аванс се дава преди всичко за увеличението на учителските заплати и усилията за намаляване на отпадащите от училище деца. В дъното на класацията, като най-неуспешни, се определят правосъдието, здравеопазването и борбата с престъпността във всичките й измерения. Икономическите показатели и външно-политическата активност са тези, които формират ядрото на подкрепата за кабинета \"Борисов 3\" сред около една пета от българите. От друга страна, скандалите около политици от ГЕРБ, както и неубедителните действия за отстояване независимостта на съдебната система и противодействие на корупцията, консолидират и противниците на кабинета, които нарастват от 33% на 38%. Безспорен лидер сред министрите в кабинета е Томислав Дончев с 16.4% позитивен индекс за дейността си. Новост е второто място на представител на коалиционния партньор - военния министър Красимир Каракачанов, следван от спортния - Красен Кралев и на четвърта позиция Лиляна Павлова като министър на председателството на България на Съвета на ЕС. Интензивните външно-политически обиколки извеждат на пета позиция външния министър Екатерина Захариева. Президентът Румен Радев запазва преобладаващо обществено доверие. Едва 13 на сто заявяват негативно отношение към него. Положителните оценки обаче също леко намаляват, достигайки 54%. Парламентът, прокуратурата и съдът продължават да бъдат с много ниски нива на доверие, допринасяйки за устойчивото обществено усещане, че е налице огромна дистанция между държавата и обикновения гражданин...\" - в. \"Стандарт\".\"Липсата на резултати в битката с корупцията и престъпността, както и несигурността са основните причини, които свалят кредита на доверие към правителството. Това показват данните от традиционното проучване на обществените нагласи на \"Алфа Рисърч\". То е проведено в периода 13-20 септември чрез 1030 интервюта. Почти половината от участвалите в анализа (45%) заявяват, че изобщо не вярват, че в България борбата с корупцията по високите етажи на властта е желана и възможна. За близо 18 на сто нещата биха могли да се променят, ако има единен антикорупционен орган и неговият председател се излъчва от президента. 15% са на същото мнение, но ако ръководителят на звеното се излъчва с квалифицирано мнозинство от парламента. Близо половината запитани са казали, че знаят, че ще се приема закон за борбата с корупцията по високите етажи, но не знаят нищо конкретно от него. Всеки трети пък изобщо не следи темата. Въпреки декларираната нетърпимост към корупцията едва 8% са склонни да подадат с името си сигнал за корумпиран политик. Една трета обаче са на мнение, че подобна активност няма да има никакъв ефект, а 19 на сто дори се притесняват, че след подаването на сигнал самите те могат да пострадат. Почти всеки пети е готов да сигнализира за корумпиран политик, но само ако остане анонимен.\" - в. \"Дневник\".В. \"Сега\" отделя място на възможностите баби и дядовци да работят като детегледачи на внуците си: \"Работещи и безработни родители, чиито деца не са записани на ясла или детска градина, ще кандидатстват за детегледачки от бюрото по труда. Заплатата на бавачките ще е минималната и ще се поема за максимум 18 месеца с европейски средства от ОП \"Развитие на човешките ресурси\". Ако жената гледа две деца в едно семейство, ще получава минимална заплата и половина, тоест 690 лв. Пенсионирани баби и дядовци също ще могат да се регистрират в бюрата по труда, за да гледат внучетата си, обясниха от социалното ведомство. Според условията приоритет ще имат и самотни родители, многодетни семейства, членове на семейства на социално подпомагане и други уязвими групи. Очаква се 1500 семейства с малки деца да кандидатстват и да се намери работа на 2000 безработни (идеята е, че в някои семейства може да има повече от едно малко дете). Заделени са общо 20 млн. лв., от които 800 хил. лв. ще са за управлението на проекта - заплати и др. разходи в агенциите по заетостта и за социално подпомагане. Целите на програмата са родители, чиито деца не са записани в детско заведение, да успеят да се върнат на работа или, ако са безработни - да успеят да си намерят заетост. Децата могат да са до 5 г. - за петгодишните предучилищното образование е задължително. Безработни родители ще могат да кандидатстват за детегледачи, но ще трябва задължително да търсят работа заедно с трудовите посредници от бюрото по труда. В случай че и двамата родители са безработни, и двамата задължително се включват в дейности по трудово посредничество и им се осигурява заетост. Срокът за трудовото посредничество, който от оперативната програма поставят, е 4 месеца - ако дотогава родителят не си е намерил работа, от бюрото по труда ще спрат да плащат на детегледачката. Ако пък си намерят работа след тези 4 месеца, детегледачката ще бъде осигурена за още 14 месеца...\"", "date": "2017.09.27", "title": "Борисов помири коалицията, Нинова е против общо управление с ГЕРБ, избирателите искат пълен мандат на правителството... "}
{"url": "https://news.bg/int-politics/sasht-razshiriha-sanktsiite-sreshtu-severna-koreya.html", "text": "САЩ разшириха санкциите си срещу Северна Корея, предадоха информационните агенции. Поредните мерки срещу Пхенян са насочени към финансовия сектор.Шефът на финансовото министерство Стивън Мнучин заяви, че това е нова стъпка към пълната изолация на Северна Корея.Ограниченията засягат 8 севернокорейски банки и 26 физически лица, представляващи различни финансови институции на страната в Китай, Русия, Либия и Обединените арабски емирства.От финансовото министерство посочват, че новият пакет от санкции е в съзвучие с резолюцията на Съвета за сигурност на ООН от 11 септември. Документът беше приет в отговор на изпитанията на водородна бомба, извършени от Пхенян в началото на месеца.", "date": "2017.09.27", "title": "САЩ разшириха санкциите срещу Северна Корея,"}
{"url": "https://news.bg/tourism/nad-1-6-miliona-patuvaniya-na-balgari-v-chuzhbina-prez-2016-g-u-nas-nay-mnogo-idvat-germantsi.html", "text": "Днес е Световния ден на туризма. Празникът традиционно се отбелязва на 27 септември от 1980 г.Туристите с български паспорт могат да пътуват безвизово до 153 държави в света.Данните на Националния статистически институт показват, че през 2016 г. са регистрирани 1 640 559 пътувания на българи в чужбина. Това е с 5.8% по-малко в сравнение с 2008 г.12.7% от пътувалите зад граница са на възраст между 15-24 години, 32.9% са в диапазона 25-44 години, 34.5% са между 45 и 64 години, а 19.9% са били на възраст 65 и повече години.Най-предпочитана дестинация за българите е южната ни съседка Гърция - дотам е имало 517 899 пътувания. Следват Турция с 291 554 пътувания, Македония със 150 117, Сърбия с 86 572, Румъния със 79 962.Пътуванията на чужденци у нас през миналата година са с 24.3% повече в сравнение с 2008 г.През 2016 г. у нас е имало 10 604 396 посещения на чужди граждани, от които 41.7% са били на жени, 58.3% - на мъже.Най-многобройни са туристите от Германия - 586 794. Руските туристи са били 538 848, македонските - 482 691. Гостите от Турция са били 382 735, от Румъния - 353 920, от Сърбия - 330 753.5.6% от чуждестранните гости са били на възраст между 15 и 24 години, 42.1% са били между 25 и 44 години, а най-много са били туристите в диапазона 45-64 години -48.4%. Едва 3.9% са били на 65 или повече години.Най-много са приходите от туризъм в област Бургас - 377 милиона лева. Второто място е за Варна - 246 милиона, третото е за София-град с 99 милиона. В топ 5 са и Добрич с 82 милиона и Благоевград с 32.", "date": "2017.09.27", "title": "Над 1.6 милиона пътувания на българи в чужбина през 2016 г., у нас най-много идват германци"}
{"url": "https://news.bg/int-politics/merkel-pecheli-merkel-gubi.html", "text": "Ангела Меркел хем спечели изборите за Бундестаг, хем ги изгуби. ХДС е отново първа политическа сила в страната, но понесе и големи загуби. На грешките на християндемократите се приписва и (АзГ). Непосредствено след изборите Меркел се опита да обясни ситуацията - със спокоен вид и почти застинала мимика.Меркел трезватаТя заяви, че е бил направен трезв анализ на отлива на избиратели, както и на успеха на АзГ. \"ХДС носи отговорността за управлението на страната вече 12 години. И изобщо не беше сигурно, че и след тези 12 години избирателите отново ще ни натоварят с тази отговорност\", каза лидерката на ХДС, опитвайки се да обясни лошите резултатите на своята партия\"Лично Вие носите ли вина за това?\", я пита един чуждестранен журналист. Изборният резултат \"показва наличието на една поляризация, която явно е свързана и с моята личност - това е съвсем очевидно\", признава Меркел. Независимо от това тя заявява, че и сега смята за правилни . След това Меркел обръща поглед напред и казва: \"Сега имаме съвсем ясно поръчение да управляваме\". Канцлерката обявява, че неин основен приоритет занапред ще бъде да си връща доверието на разочарованите избиратели - онези, които са гласували за десните популисти - и то с помощта на добра политика.Само няколко минути след изявата на Меркел, идва новината, че лидерът на ХСС Хорст Зеехофер поставя под въпрос запазването на единната досега парламентарна фракция на ХДС и ХСС. Малко по-късно излиза и опровержение. Меркел запазва спокойствие и отново подчертава: \"Сега е важно Германия да се сдобие със стабилно, добро правителство\". Само че това е по-лесно за казване, отколкото за изпълнение. Съставянето на евентуална коалиция \"Ямайка\" между ХДС/ХСС, СвДп и Зелените се очертава като крайно трудно упражнение.И още един проблем си проличава ясно, когато Меркел застава на ораторската трибуна пред големия екран. Над нея с огромни букви е изписан лозунгът \"Ние сме центърът\". До изборната нощ тъкмо това беше линията, с която християндемократите се надяваха да спечелят мнозинството избиратели - малко социалдемократични елементи, малко консервативни, за да има добър баланс между дясното и лявото. Тъкмо по този начин Меркел вижда своя ХДС. Но след тежките загуби на гласове започват да се чуват все по-отчетливо гласовете на онези, които биха желали ХДС отново да стане дясно-консервативна партия.Дясното крило срещу прагматицитеМеркел принуди дясното крило в партията да преглътне редица неща: минимална почасова надница, пакетите със спасителни мерки за драматично задлъжнялата Гърция, отварянето на границите за бежанци. За мнозина това дойде в повече. Един от тях е депутатът Клаус-Петер Вилш. Пред радио Дойчландфунк християндемократът, който от дълго време насам е отявлен критик на Меркел, заяви, че рекордната загуба на гласове за ХДС се дължи на бежанската политика на канцлерката. И добави: \"Длъжни сме да покрием и дясното пространство в обществото\".Нима Меркел ще трябва да поведе партията си отново надясно, за да може да ограничи влиянието на АзГ? Тя отговаря уклончиво: \"Там, където има проблеми, сме длъжни да ги решаваме\". На някои места в чужбина я хвалят и тачат тъкмо заради нейния прагматичен подход. Председателят на Еврокомисията Жан-Клод Юнкер ѝ честите в Туитър изборната победа с думите: \"Вашият дългогодишен опит има невероятна стойност за развитието на нашия континент\". От Париж също се чуха подобни хвалби.Бежанците, бежанците...Далеч не така радушни бяха в \"сестринската партия\" ХСС. Оттам твърдят, че предстои \"принципен дебат\", каквото и да означава това. Малко по-ясно се изказа лидерът на младежкия ХСС в Бавария Ханс Райхарт. Той заяви, че на коалиционните преговори неговата партия иска на всяка цена да прокара горна граница за . В противен случай партията му щяла да излезе в опозиция. Според него идеята на Ангела Меркел за християндемократите като център се е провалило изцяло.\"Ангела Меркел загуби изборите от АзГ\" - до този извод достига политологът Клаус Легеви. Той обвинява Меркел, че след отварянето на границите не е успяла да принуди останалите европейски държави да проявят солидарност в разпределението на бежанците. Това наляло допълнително вода в мелниците на онези, които критикуват нейното прочуто: \"Ние ще се справим\".\"Вместо да се обърне към младите и онеправданите в обществото, канцлерката се опита да запази статуквото и привилегиите на средното и по-възрастно поколение\", твърди политологът Легеви и прави следния извод: \"Така тя просто тласна определени обществени групи в прегръдката на АзГ\".Новата стара канцлерка сякаш не е особено впечатлена от подобен род критики. Тя предпочита да гледа напред - към бъдещето.", "date": "2017.09.27", "title": "Меркел печели, Меркел губи"}
{"url": "https://news.bg/int-politics/es-vzima-merki-sreshtu-intsidenti-s-hrani-podobni-na-tozi-s-fipronila.html", "text": "Европейската комисия предлага във всички страни от общността да се създаде позиция за чиновник, отговарящ за сигурността на храните, който да събира данни за опасни продукти и да информира обществеността, предадоха информационните агенции.Идеята беше огласена в Брюксел от еврокомисаря по здравеопазването Витенис Андрюкайтис, след среща с експерти от 28-те страни-членки.До предложението се стигна след случая с инсектицида фипронил, открит в яйца и яйчен прах.На срещата бяха обсъдени причините и последиците от скандала. Участниците решиха да не бъдат налагани санкции на Белгия и Холандия, от чиито ферми беше разпространена заразата.Андрюкайтис коментира, че е сега е важно да се предотврати повторение на инцидента.За целта е необходимо да се синхронизират системите за бързо информиране във всички страни-членки при случаи на заразена продукция.Припомняме, заразени с фипронил продукти бяха открити в 45 страни, от които 26 в ЕС.", "date": "2017.09.27", "title": "ЕС взима мерки срещу инциденти с храни, подобни на този с фипронила"}
{"url": "https://news.bg/world/twitter-obmislya-uvelichavane-na-limita-ot-140-znaka.html", "text": "Компанията Twitter обмисля да увеличи двойно позволения обем на съобщенията, които публикуват потребителите - от 140 на 280 символа, предаде Би Би Си.Засега нововъведените се изпробва сред ограничен кръг от участници в мрежата.От компанията смятат, че увеличаването на лимита ще позволи на хората по-лесно да изразяват мислите си.\"Как да натикаш всичките си мисли в един туит? Всички сме били там, това е мъчение .\" - написа в блога на Twitter продуктовият мениджър Илайджа РоузънОт компанията признават, че много от потребителите може да изпитват носталгия по кратките съобщения от 140 символа.\"Ние също усетихме това, то пробвахме новия вариант и видяхме колко е добър, и просто се влюбихме в него.\" - допълва Роузън.След като отчете финансов спад през второто тримесечие на 2017 г., управата на Twitter се надява да привлече нови потребители чрез по-голямата свобода при увеличения обем на туитовете.Twitter обхваща 328 милиона души, докато при Facebook 2 милиарда.Нововъведението ще бъде изпробвано на всички езици, с изключение на японски, китайски и корейски.Точно тези езици, поради специфичната си писменост, са провокирали мениджърите на компанията да увеличат обема на съобщенията. Знаците, които използват японците, китайците и корейците, съдържат много повече информация от буквите и това позволява да се изрази повече смисъл в същия обем от 140 знака.Потребителите, пишещи на тези езици, генерират повече туитове, тъй като не се чувстват така ограничени, както хората, използващи букви.", "date": "2017.09.27", "title": "Twitter обмисля увеличаване на лимита от 140 знака"}
{"url": "https://news.bg/int-politics/zhenite-v-sauditska-arabiya-veche-shte-mogat-sa-shofirat.html", "text": "Кралят на Саудитска Арабия подписа указ, позволяващ на жените да шофират от юни 2018 г., предаде Би Би Си.Досега Саудитска Арабия беше единствената страна, в която на жените е забранено да управляват автомобил и дори често бяха арестувани при нарушаване на забраната.Кампанията за правото на жените да шофират продължава от много години в арабската страна, но тя срещаше категоричен отпор от средите на консервативните проповедници.Съобщава, че ще бъде създадена специална междуведомствена комисия от представители на финансовото, вътрешното и социалното министерство, която да определи как да се приложи кралският указ.", "date": "2017.09.27", "title": "Жените в Саудитска Арабия вече ще могат са шофират "}
{"url": "https://news.bg/economics/balgariya-stava-po-konkurentnosposobna-no-s-malko.html", "text": "България вече е на 49-та позиция в Доклада за глобалната конкурентоспособност на Световния икономически форум. Страната ни се придвижва с едно място напред спрямо миналата година.Докладът за глобалната конкурентоспособност на Световния икономически форум се базира на 16 показателя, подредени в списък. Изследването е протичало като анкетираните е трябвало да посочат петте най-проблемни показателя за правене на бизнес в своята страна. След това анкетираните е трябвало да подредят тези показатели в класация в низходящ ред.Според резултатите от Доклада в България най-лош показател за правене на бизнес е корупцията - с 17.8 пункта. На второ място в лошата класация се нарежда показателя \"неефективност правителствената бюрокрация\" - с 12.0 пункта. С 9.3 пункта е показателят \"данъчни ставки\".На четвърта позиция като показател за негативно влияние върху бизнеса анкетираните са посочили \"лоша работна етика с работната ръка\", следван от \"достъп до финанси\", \"неадекватно образована работна ръка\", \"политическа нестабилност\" и други.Статистиката отчита и фактори като здравеопазването и образованието в държавите.Според Доклада за глобалната конкурентоспособност на Световния икономически форум най-конкурентоспособната икономика в света е тази на Швейцария. Във връзка с това икономистът Тиери Жейже заяви пред БНТ, че многогодишният успех на икономиката на Швейцария се основава на нейния иновативен капацитет - страната разполагала с най-иновативните модели, най-гъвкавите организации и сигурен пазар на труда.След Швейцария в класацията се нареждат САЩ, които се придвижват с една позиция напред. На трето място е Сингапур, на четвърто - Холандия, а на пето - Германия.", "date": "2017.09.27", "title": "България става по-конкурентноспособна, но с малко"}
{"url": "https://news.bg/health/prof-milan-milanov-pirogov-e-v-zhestoka-finansova-kriza.html", "text": "\"Казах му, че на мен ми е достатъчно това, че ще мога да бъда консултант в \"Пирогов\". Това обясни пред Нова телевизия проф. Милан Миланов във връзка с прекратяването на договора му  в \"Пирогов\". Проф. Миланов добави, че в следващите месец-два е разбрал, че директорът е мислил, че това е някаква индулгенция тип \"Давам му пари и той си трае, когато вижда лоши решения за \"Пирогов\".\"Пирогов\" е в жестока финансова криза. В момента сме с 2-2,5 милиона вътре, до края на годината ще сме с минус 5 милиона лева\", отсече проф. Миланов.\"Откакто проф. Асен Балтов е директор, петима души напуснаха анестезиологията на \"Пирогов\". Това са хора, които са между 35 и 60 години, които са със специалност, знаят всичко и могат всичко\", обясни пред телевизията проф. Милан Миланов и добавя, че не е възможно създаването на график, а директорът забранява да се плаща извънредния труд.\"През март директорът на \"Пирогов\" ме повика. Тъй като аз съм в пенсионна възраст, титулярът на клиниката се върна. Директорът на болницата ми предложи да сключи с мен едногодишен граждански договор.Оказва се, че заповедта за прекратяване на този едногодишен договор е издадена на 24 август, а проф. Миланов е разбрал през тайни източници на 4 септември. На 14 септември служителка на \"Пирогов\" му донесла писмо със заповедта за прекратяване на договора. Проф. Миланов разказва, че писмото било изпратено по пощата на домашния му адрес, но той не е получил никаква бележка.", "date": "2017.09.27", "title": "Проф. Милан Миланов: \"Пирогов\" е в жестока финансова криза"}
{"url": "https://news.bg/politics/kakvo-stava-v-pravitelstvoto-borisov-3-iska-da-znae-ninova.html", "text": "Искри в пленарна зала между БСП и ГЕРБ. Най-яркият пример за паралелна държава е правителството, даде тон соцводачът Корнелия Нинова.Правителството, по думите ѝ, било едно политическо споразумение за политики за пред хората и друго, тайно за пропорции във властта. Тя захапа управляващите с думите на Валери Симеонов, че куца диалога в коалицията.Според нея има противоречия в управлението и по темата за корупцията. Лидерът на БСП отново цитира думи на вицепремиера Симеонов, че министърът на туризма Николина Ангелкова и подчиненото ѝ министерство крият информация от него за концесиите по Черноморието, които се държат от знакови имена и групировки.\"Какво става в правителството \"Борисов 3\", дължите отговори\", каза Корнелия Нинова. Вместо да решавате това, вие се занимавате с \"калинки\", постове и обвинения в корупция, допълни тя.Цветан Цветанов веднага й отговори. Той посочи, че се увеличава минималната пенсия. Трябвало да бъде отчетено и това, че страната ни отбелязва икономически растеж. Днес страната ни се нуждае от конструктивен диалог, защото ни предстои председателство, поиска Цветанов.Иначе диалог имало в управлението. \"Мога да заявя, че ние правим постоянни срещи. Вчерашният ден сме направили политически съвет и действително сме отчели и тези слабости, които бяха допуснати през последните няколко седмици\", допълни още той.", "date": "2017.09.27", "title": "Какво става в правителството \"Борисов 3\", иска да знае Нинова"}
{"url": "https://news.bg/disasters/desetki-hilyadi-evakuirani-sled-golemi-eksplozii-v-ukrayna.html", "text": "Големи експлозии и пожар в складове за военни боеприпаси в централната част на Украйна са накарали властите да евакуират повече от 28 хил. души и да затворят въздушното пространство над района, съобщиха властите, цитирани от \"Ройтерс\".В складовете имало складирани 188 хил. тона експлозиви. Взривовете са станали късно вчера във военна база близо до Килинивка във Виницка област, на 270 км западно от Киев, уточниха украинските служби за спешно реагиране.Уточнява се, че един човек е бил ранен.Пристигайки в района часове по-късно, премиерът на Украйна Владимир Гройсман заяви, че зад инцидента стояли \"външни фактори\", вероятно намеквайки за Русия. ", "date": "2017.09.27", "title": "Десетки хиляди евакуирани след големи експлозии в Украйна"}
{"url": "https://news.bg/education/mon-pusna-za-obsazhdane-novite-uchebni-programi-za-4-i-10-klas.html", "text": "Започна общественото обсъждане на проектите на учебни програми за IV и за Х клас по всички общообразователни предмети. Проектите вече са публикувани за обществено обсъждане на страницата на Министерството на образованието и науката (МОН).Ако бъдат утвърдени, ще бъдат обявени процедури за написване на нови учебници, по които ще се преподава най-рано през учебната 2019-2020 година.Припомняме, до момента са утвърдени учебните програми за предходните класове - I, II, III, V, VI, VII, VIII и IХ клас.Преди да бъдат публикувани за финално обсъждане, проектите по по-чувствителните предмети като български език и литература, история и цивилизация, философия, както и по ключови общообразователни предмети в IV клас бяха обсъдени на специално организирани допълнителни срещи с учители от всички 28 региона на страната.На последната среща през август учители по БЕЛ подкрепиха представеното съдържание за Х клас по двата компонента на учебния предмет - работа върху книжовноезикови норми и върху творби само от български автори.Учителите по история и цивилизация и представителите на академичната общност също подкрепиха новия подход при реализация на концепцията за обучението по история и изтъкнаха намерения добър баланс между учебно съдържание и броя часове за придобиване на компетентности.На сайта на МОН са публикувани за обществено обсъждане и проекти на 28 актуализирани учебни програми за обучението по майчин език и адаптирани учебни програми за лица над 16 години, които имат завършен начален етап или са преминали успешно през курсове за ограмотяване.Проектите на програми по майчин език са съответно по турски, иврит, арменски и ромски език за ученици от І клас до VІІ клас.", "date": "2017.09.27", "title": "МОН пусна за обсъждане новите учебни програми за 4 и 10 клас"}
{"url": "https://news.bg/world/islyamska-darzhava-napadna-pozitsii-na-irakskite-sili-do-ramadi.html", "text": "Джихадисти от ДАЕШ (\"Ислямска държава\") атакуваха няколко позиции, контролирани от иракските сили в провинция Анбар, западно от Багдад. Това съобщиха източници от силите за сигурност, цитирани от Ройтерс.Най-малко 7 войници са убити, а други 16 са ранени.Иракската армия изпрати подкрепление в района на атаката до град Рамади. Боевете са продължили няколко часа, след като екстремистите са нападнали войниците с атентатори самоубийци, коли бомби, минометен огън и картечници.Впоследствие полицията съобщи, цитирана от АФП, че иракските сили са се справили с нападателите.\"Ислямска държава\" беше изтласкана от Рамади в края на 2015 г., но въпреки това все още има сблъсъци.", "date": "2017.09.27", "title": "„Ислямска държава” нападна позиции на иракските сили до Рамади"}
{"url": "https://news.bg/crime/otkriva-se-bagaro-rumansko-gkpp-kaynardzha.html", "text": "Министерският съвет прие решение за откриване на граничен контролно-пропускателен пункт \"Кайнарджа\". Откриването на пункта е в изпълнение на българо-румънско споразумение от 2012 г.Съгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане.От 2007 г. е в сила и междуправителствено споразумение на България и Румъния за съвместен контрол за преминаване на границата.По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.", "date": "2017.09.27", "title": "Открива се бъгаро-румънско ГКПП \"Кайнарджа\""}
{"url": "https://news.bg/int-politics/rusiya-izstrelya-nova-yadrena-boyna-glava-na-mezhdukontinentalna-balistichna-raketa-topol.html", "text": "Руското военно министерство публикува кадри от тестово изстрелване на нова модерна ядрена бойна глава, която е била монтирана на междуконтинентална балистична ракета РС-12М \"Топол\", съобщават руските медии.Изстрелването от изпитателния полигон \"Капустин Яр\" в северозападната част на Астраханския регион е било проведено вчера вечерта.Експерименталната бойна глава е била доставена до район в Казахстан.Ракетата, чието кодово име е СС-25 \"Сърп\" според стандартите на НАТО, е по-нова версия на тристепенната междуконтинентална балистична ракета, която е в експлоатация от 1988 г. насам. Русия понастоящем произвежда по-модерни ракети РС-24 \"Ярс\" за бъдещи разгръщания вместо едната или другата версия на \"Топол\".Самата ядрена бойна глава е все още в процес на разработване и е предназначена за по-добро противодействие противобалистични ракетни оръжия. Руското военно министерство не е разяснило какви мерки за противодействие са били тествани по време на изстрелването.", "date": "2017.09.27", "title": "Русия изстреля нова ядрена бойна глава на междуконтинентална балистична ракета \"Топол\""}
{"url": "https://news.bg/health/neosigurenite-patsienti-shte-tarsyat-zdravna-pomosht-po-nastoyasht-adres.html", "text": "Министрите от кабинета \"Борисов-3\" одобриха промени в ПМС №17/2007 г., които засягат диагностиката и лечението в болница на неосигурени пациенти, съобщиха от правителството. Искането за лечение на неосигурените лица ще се издава по настоящ адрес.Правителството одобри промени в Постановление на Министерския съвет №17/2007 г. С него се определят условията и редът за разходване на целевите средства за диагностика и лечение в лечебни заведения за болнична помощ на лица, които нямат доход и/или лично имущество, което да им осигурява лично участие в здравноосигурителния процес.Промените се правят с цел синхронизиране на нормативната уредба и практика при социалното подпомагане, която е насочена към подобряване на системата за социална закрила на най-уязвимите групи.С промените нуждаещото се лице ще бъде идентифицирано автоматично дали е получател на социална помощ, дори да е с променен адрес.В момента при отпускането на социални помощи се прилага заявление-декларация и всички необходими действия по отпускането на дадена помощ са свързани с настоящия адрес на правоимащия. Същевременно, за заплащане на диагностика и лечение в болнични заведения на лицата без доходи и имущество, които в преобладаващия случай са контингент на дирекциите за социално подпомагане, се изисква попълване на молба-декларация. Тя се подава до съответната дирекция \"Социално подпомагане\" по постоянен адрес. С промените заявлението ще се подава по настоящ адрес.", "date": "2017.09.27", "title": "Неосигурените пациенти ще търсят здравна помощ по настоящ адрес"}
{"url": "https://news.bg/world/tayvan-ne-e-darzhava-natarti-kitay.html", "text": "Китай предупреди Тайван, че ще има последици, ако официално обяви независимост, информира Ройтерс.Пекин разглежда острова като съставна част от китайската държава.Tайванското правителство отвърна на позицията на комунистическата страна, пояснявайки, че реалността е друга и Китай не може да промени факта, че Тайланд е суверенна държава.Китай никога не е пробвал със сила да си върне Тайван. В края на гражданската война в Китай през 1949 г. изгубилите националисти бягат в Тайван. Преди това островът е японска колония от 1895 г. до 1945 г.Пред парламента новоизбраният премиер на Тайван Уилям Лай заяви, че е \"политически работник, който подкрепя независимост на Тайван\", но държавата вече е независима под името Република Китай и така че няма нужда да се обявява независимост.Говорител на Департамента за тайвански работи към китайското външно министерство обяви, че отношенията между Пекин и Тайван не са като \"държава с държава\" и че няма \"един Китай и един Тайван\".\"\", поясни говорителят.Той добави, че Пекин решително се противопоставя на всякаква форма на независимост на Тайван на думи и дела и никога няма да позволи подобна историческа трагедия на национално разделение да се повтори.Тайванското правителство пък от своя страна поясни, че без значение каква е позицията на Пекин, \"обективната реалност\" е , че Република Китай е суверенна държава., допълват властите.", "date": "2017.09.27", "title": "Тайван не е държава, натърти Китай"}
{"url": "https://news.bg/bulgaria/kandidatstvame-za-semeyni-pomoshti-s-po-malko-dokumenti.html", "text": "С по-малко документи ще се кандидатства за семейни помощи за деца и за помощи по Закона за закрила на детето. Това стана ясно днес на Министерски съвет. С промени в нормативни актове правителството облекчи процедурите за кандидатстване за този вид подкрепа.С това решение Правителството цели да намали административната тежест за гражданите и да подобри качеството на предоставяните административни услуги.Сред документите, които вече няма да са нужни при кандидатстване за помощи, е и удостоверение за раждане на детето, вече не се изисква и удостоверение за семейно положение. Дирекциите \"Социално подпомагане\" ще получават необходимата информация по служебен път. Отпада също необходимостта за представяне на копие от влязло в сила съдебно решение за развод. Документът ще се изисква само в случаите, в които дирекции \"Социално подпомагане\" не могат по служебен път да получат тази информация.Броят на нужните документи при кандидатстване за помощи по реда на Правилника за прилагане на Закона за закрила на детето, също е намален. Вече няма да се изисква копие от акта за раждане на детето, не е нужно представянето на заповед на директора на дирекция \"Социално подпомагане\" или решение на съда за настаняване на детето извън семейството.В тези случаи необходимата информация също ще се осигурява по служебен път чрез справка в националната база данни \"Население\".Проверката на актовете, с които е предприета мярка за закрила, също ще е служебна. За кандидатите за приемни родители се премахва изискването да представят документ, удостоверяващ, че не получават месечни социални помощи по реда на Закона за социално подпомагане.", "date": "2017.09.27", "title": "Кандидатстваме за семейни помощи с по-малко документи"}
{"url": "https://news.bg/bulgaria/ne-v-sistemata-a-v-lekarskiya-ekip-e-vinata-razsazhdava-daritkova.html", "text": "\"Да не се наказва цялата здравна система заради един случай\". Тази позиция изрази шефката на здравната комисия в парламента Даниела Дариткова по повод случая с екипа на \"Пирогов\", който в последствие бе уволнен заради починал пациент. Моралният казус касае всеки един от нас, коментира тя случая.\"Най-важният принцип е да не се вреди\", категорична е Дариткова и настоя фактите да се представят обективно.Съветът й към пациентите е да не се обикалят болници, а да се търси тел. 112. Грешка в системата ли е, че екипът не е приел пациента, попита Даниела Дариткова и добави, че екипът е получил наказанието си. Да не се наказва системата, настоява тя и обясни, че екипът не е изпълнил задълженията си.", "date": "2017.09.27", "title": "Не в системата, а в лекарския екип е вината, разсъждава Дариткова"}
{"url": "https://news.bg/regions/bedstveno-polozhenie-zaradi-silnite-valezhi-v-malko-tarnovo-i-tsarevo.html", "text": "В община Малко Търново е обявено частично бедствено положение заради обилните валежи, съобщи БНР.Към момента е повишено нивото на река Велека. Най-опасно е положението в село Кости, община Царево, както и в селата Младежко, Бяла вода, Калово и Граматиково.По думите на кмета на община Малко Търново Илиян Янчев заради нивото на река Велека пътят към село Младежко и обратно временно е бил затворен. На места реката прелива на пътя. Към 15 часа пътят е отворен за преминаване, но водачите трябва да шофират с повишено внимание.Според Янчев е възможно в следващите няколко дни в село Граматиково да няма вода, защото помпите, които се намирали до реката, към момента били наполовина под вода.Кметът посочи и че бедственото положение в общината не е съпроводено с пострадали хора. Към момента щетите били само материални - един жилищен блок и няколко къщи в Граматиково били наводнени.В община Царево също има засегнати къщи. В село Кости водата е достигнала почти критична точка - до площада на селото. Засегнати се поне 10 къщи.Припомяме, днес само в област Бургас беше обявен жълт код за силни валежи. Очаква се валежите в района да достигнат до 30 литра на квадратен метър.", "date": "2017.09.27", "title": "Бедствено положение заради силните валежи в Малко Търново и Царево"}
{"url": "https://news.bg/world/moskva-plashi-sasht-s-merki-po-dogovora-za-otkrito-nebe.html", "text": "Русия ще отговори на САЩ в спор за изпълнението на Договора за установяване на режима \"Открито небе\" (ДОН), информират руски медии.Русия и САЩ са сред 34 държави, които са се подписали под Договора за установяване на режима \"Открито небе\" (ДОН), позволяващ извършването на наблюдателни полети над териториите на страните членки.Вчера стана ясно, че Вашингтон възнамерява да ограничи военните полети на Москва на американска територия.САЩ като причина посочват последните ограничения при извършване на полети над руската територия Калининград, наложени от Кремъл, което е в нарушение на договора.Руският заместник-министър на външните работи Сергей Рябков заяви, че Москва не е доволна как Вашингтон спазва същия договор. Той предупреди, че страната му ще предприеме мерки срещу САЩ в отговор на новите рестрикции.", "date": "2017.09.27", "title": "Москва плаши САЩ с мерки по договора за „Открито небе”"}
{"url": "https://news.bg/economics/kiseloto-mlyako-ne-se-promenya-v-polipropilenova-opakovka-uveryavat-6-firmi.html", "text": "Шестте компании, производители на кисело мляко, подали проби от своите продукти за изследване, уверяват, че и полипропиленовата опаковка не е вредна. Това стана ясно от съвместно изявление на млечните компании.Припомняме, преди дни от Комисията за защита на конкуренцията започнаха процедура по казуса за кофичките на киселото мляко.Пробите са дадени през август. Те са изпратени от фирмите Маджаров, ОМК, Полидей (Домлян), Булдекс, Лактима и Ел Би Булгарикум. Те са дали за изследване произведеното от тях кисело мляко по БДС, опаковано в два вида опаковки. Едната е досегашната, призната от Българския институт по стандартизация, полистеринова опаковка и по-съвременната полипропиленова опаковка.Проучването е било в четири акредитирани лаборатории, включително и в Агенцията по безопасност на храните.Резултатите от пробите категорично доказват, че полипропиленовите опаковки са абсолютно безопасни и запазват биологичната стойност на българското кисело мляко, уверяват от шестте компании.Тези изводи са категорични и еднозначни при всички производители, участвали в изследванията. Направените тестове са за миграция (за безопасност на опаковките, предназначени за контакт с храни) и за микробиология и органолептика (запазване на качествата на киселото мляко, произведено по БДС стандарта).\"В резултат на проведените изследвания е доказано, че не се наблюдава миграция на химични вещества от полипропиленовата опаковка в продукта, което е от изключително значение за качеството му\" - казва доц. доктор Райна Бряскова от ХТМУ София, цитирана от компаниите-производители.Според главния технолог на Трейс-Ипома, инж. Николай Коляндов и двете опаковки са подходящи за пренос на киселото мляко.От Института по стандартизация отказват да се съобразят с тези данни. Според шестте компании така се подкрепяло монополното положение за опаковките на кисело мляко, произведено по БДС.Производителите обясняват решението си да направят публично достояние резултатите от проведените тестове. Целта им е да опровергаят твърдението, че в полипропиленовите опаковки киселото мляко губи уникалните си свойства и се превръща в йогурт.", "date": "2017.09.27", "title": "Киселото мляко не се променя в полипропиленова опаковка, уверяват 6 фирми"}
{"url": "https://news.bg/bulgaria/7-detsa-sa-zarazeni-s-hepatit-a-v-s-cherna-gora-prez-septemvri.html", "text": "Седем деца на възраст от 1 до 8 години са заболели от вирусен хепатит в село Черна гора. Регистрираните случаи са за периода 5 - 26 септември.Четири от децата посещават детската градина \"Буратино\" в селото, а две са ученици в ОУ \"Св. Св. Кирил и Методий\" в населеното място.Шест от тях са хоспитализирани в Клиниката по инфекциозни болести в УМБАЛ \"Проф. Д.р Стоян Киркович\" АД - Стара Загора, а едно от децата е настанено в Клиника по инфекциозни болести, тропическа медицина и паразитология в УМБАЛ \"Св. Георги\" Пловдив. Състоянието на децата е добро и четири от шестте случая са потвърдени вирусологично.Във връзка с възникналата ситуация бяха извършени проверки на детското заведение и Индивидуалната практика за първична медицинска помощ в Черна гора.След инспекцията са връчени предписания до директора на детската градина и общопрактикуващия лекар, обслужващ селото. Съставен е акт на директора на детското заведение за констатирани нарушения при проверката.Наблюдението и изследванията на контактните продължават. За провеждане на профилактика е осигурен Гама глобулин в детската градина и семейните огнища на заболелите.Предстоят повторни проверки на детското заведение, училището и индивидуалната практика за първична медицинска помощ в селото. Освен това се организират срещи с кметовете на община Братя Даскалови, на с. Черна гора и ромските медиатори.", "date": "2017.09.27", "title": "7 деца са заразени с хепатит А в с. Черна гора през септември"}
{"url": "https://news.bg/int-politics/shoyble-stava-predsedatel-na-bundestaga-za-da-darzhi-pod-oko-alternativa-za-germaniya.html", "text": "Твърдолинейният финансов министър на Германия Волфганг Шойбле напуска поста си, за да стане председател на новия състав на Бундестага след повратните парламентарни избори в неделя. Това са разкрили партийни източници, цитирани от \"Франс прес\".Водещият партиен апаратчик на Християндемократическия съюз (ХДС) на канцлера Ангела Меркел и неговият колега от тяхната баварска сестринска партия Християнсоциалния съюз (ХСС) официално ще номинират Шойбле по-късно днес, са разкрили високопоставени лица от партията, пожелали анонимност.Според източниците 75-годишният Шойбле бил готов да приеме промяната да напусне министерството, където той е твърд привърженик на строгите бюджетни икономии за изпадналите в дългова криза страни членки на еврозоната.Неговата неумолима позиция спрямо Гърция го представи като злодей в борбата да бъде спасена Атина от излизане от еврозоната и много страни в Южна Европа, затънали в дългове, ще приветстват неговото напускане като финансов министър.Парламентарните избори в неделя дадоха четвърти мандат на Меркел като германски канцлер, но без управляващо мнозинство.Нейните предишни по-малки коалиционни партньори - социалдемократите, обявиха, че излизат в опозиция след слабия изборен резултат.Меркел сега трябва да се опита да състави правителство, което да включва Свободната демократическа партия, която вече предяви претенции към влиятелния пост на финансовия министър.Дяснопопулистката партия \"Алтернатива за Германия\" спечели близо 13 процента от гласовете, което в. \"Билд\" определи като \"политическо земетресение\" за страната.Според \"Билд\" Меркел лично е помолила Шойбле да стане председател на парламента, аргументирайки се, че \"работата ще има по-голямо значение от обикновено, имайки предвид влизането на \"Алтернатива за Германия\" в Бундестага\".Шойбле, който е член на Бундестага в продължение на 45 години, е гигант на германската политическа сцена.Той ще замести високоуважавания Норберт Ламерт, който се пенсионира.", "date": "2017.09.27", "title": "Шойбле става председател на Бундестага, за да \"държи под око\" \"Алтернатива за Германия\""}
{"url": "https://news.bg/bulgaria/nyama-garantsiya-v-mashinnoto-glasuvane-mozhem-da-se-otkazhem-sklonen-gerdzhikov.html", "text": "\"Някои европейски държави са се отказали от машинното гласуване като не толкова надеждно\", отбеляза пред БНР Огнян Герджиков, председател на Народното събрание и бивш служебен премиер.По повод въпроса за необходимостта от машинен вот Герджиков коментира, че според него има логика в това да се откажем от варианта за въвеждане на машинно гласуване. \"Склонен съм да се откажем, именно с оглед на това, че няма гаранция за този начин за гласуване\", призна Герджиков. \"Защо да харчим толкова много пари за купуване на машини, след като се оказва, че към днешна дата това не дава достатъчно гаранции за избирателите\", коментира Герджиков.Той обясни, че служебното правителство първоначално било ангажирано с въвеждането на машинното гласуване, но в последствие не е останало време, за да го реализират. За себе си бившият служебен премиер каза, че е човек, който вярва в техниката, но тогава е имал по-малко информация. \"В много държави са се отказали именно заради това, че не е сигурно, че има опасност от манипулации\", изтъкна Герджиков и добави, че до колкото знае само големи държави като Бразилия и Индия поддържат машинното гласуване.\"Там доколко и дали има фалшификации, аз няма как да знам, но самият факт, че се поставя под съмнение и в европейски държави - развити, които са се отказали от машинното гласуване, ме кара да мисля, че вероятно на този етап няма достатъчно гаранции за това и може би наистина трябва да се откажем от машинно гласуване и да се промени законът в това отношение\", изтъква Огнян Герджиков, изтъквайки, че съществува възможност да се усъвършенства класическия начин на гласуване с бюлетини, за да се осигури по-голяма сигурност на вота.", "date": "2017.09.27", "title": "Няма гаранция в машинното гласуване, можем да се откажем, склонен Герджиков"}
{"url": "https://news.bg/world/republikantsite-i-tramp-razkriha-plana-za-danachna-reforma.html", "text": "Президентът на САЩ Доналд Тръмп и републиканците в Конгреса разкриха плана си за реформиране на данъчния кодекс, съобщават АП и други медии.Планът включва намаляване на данъците за физически и юридически лица, както и система за опростяване на данъчния кодекс.По-късно днес Тръмп ще изнесе реч за данъчния план на републиканците.Републиканците предлагат намаляване на корпоративната данъчна ставка от 35% на 20 на сто, също така съкращаване от седем на три данъчни ставки (12%, 25% и 35%). Освен това грубо се удвояват стандартните данъчни облекчения - 24 000 долара, заработени от млади семейства, както и американец с под 12 000 долара, ще бъдат необлагаеми.Според републиканците данъчният план ще бъде опростен и справедлив.В плана се включват без промяна данъчните облекчения за лихвата по ипотеката и при благотворителна дейност.Това е вторият опит на Тръмп да прокара значима реформа след неуспеха да се отмени здравната реформа на Барак Обама.В същото време Тръмп е очертал две червени линии, които отказва да прекрачи при промяната на данъците: корпоративният данък трябва да бъде намален до 20 на сто и спестяванията трябва да отиват при средната класа.Първоначално американският лидер настояваше корпоративната данъчна ставка да бъде намалена от 39,6% на сто до 15%.Администрацията увери, че данъчните съкращения няма да са в полза на богатите.Обаче демократът в Сената Чък Шумър обяви, че с плана си президентът дава само \"трохи\" на средната класа.", "date": "2017.09.27", "title": "Републиканците и Тръмп разкриха плана за данъчна реформа"}
{"url": "https://news.bg/bulgaria/kazusat-s-dunarit-blokiran.html", "text": "\"Трябваше да обезпечим да не се случи \"Авионамс\". Това коментира министърът на икономиката Емил Кариниколов, който докладва пред депутатите действията на държавата по отношение на \"Дунарит\". Той обясни, че КТБ са пуснали на продан вземания по връзката \"Хедж\", \"Кемира\", \"Авионамс\" на задължение в размер на над 82 млн. лв., в което са се включвали и задължения на дружеството \"Авионамс\", което е държавно. Кариниколов посочи, че \"Кемира\" е реалният собственик на акциите на \"Дунарит\".\"За да не стигнем до угрозата някой да изкупи този дълг и да атакува държавното дружество \"Авионамс\" Държавноконсолидационна компания се яви и в деня на търга подаде заявление, че има интерес да участва, но на тази цена няма как да стане, тъй като то се продаваше за 67 млн. лв\", поясни той.Тъй като никой не се явил, се пристъпило към пряко договаряне на този, който е заявил интерес. Така реално са били платени 38 млн. лв., за да бъде купено това вземане от 80 млн. лв, към което обаче са се добавили и 29-те млн. лв. , които българската държава платила преди две години за \"Авионамс\".\"Не сме предприемали никакви действия. Просто от КТБ ги пуснаха в пакет, ние трябваше да обезпечим да не се случи нещо с \"Авионамс\", заяви той.Министърът припомни, че в последните десет години \"Дунарит\" е собственост на офшорна компания на Вирджинските острови. \"Тази компания, видно от действията на КОНПИ е свързана с Цветан Василев. От съда са поискали блокиране на собствеността на тази офшорна компания във всичките й дружества по веригата, включително и на \"Дунарит\". Така на практика с решение на съда са блокирани всякакви действия по партидата на \"Дунарит\". Министърът обясни, че за да придобие държавата \"Дунарит\" първите действия са чрез особен залог на търговско предприятие. \"Ние нямаме възможност за тези действия. Оттук нататък към момента българската държава не е пристъпила към никакво действие. По думите му към момента вземанията с изпълнителни лица са насочени към \"Кемира\" и \"Авионамс\". \"Ако се реши, но към момента нямаме такова решение може да се тръгне към изпълнение на собствеността на \"Кемира\", което е акциите в \"Дунарит\". Към момента не сме предприели тези действия\", посочи Караниколов.Той каза още, че анализът продължава, защото имало вземания от трети лица към \"Дунарит\".Пред депутатите Караниколов разясни, че реално \"Дунарит\" е с малко над 98% блокирани активи от КОНПИ в полза на българската държава. Караниколов изрази недоумението си от действията на дружеството \"Емко\", което прави процедура по увеличаване на капитала, въпреки че са запорирани в полза на българската държава. Чрез това увеличаване на капитала КОНПИ остава с под 10% от собствеността на тези акции.По думите му ако се допусне това увеличаване на капитала, българската държава ще бъде ощетена и тя ще може да вземе най-много 10%. Веднага след това от КОНПИ са предприели действия и съдът е спрял вписването на увеличаването на капитала. \"Въпреки всичко, имаме твърдения от дружеството \"Емко\", че те са собственици на \"Дунарит\". Оттук нататък имаше опасност от това, че имаше едно вземане от 47 млн. лв. трети страни да встъпят в собственост на \"Дунарит\". Синдиците на КТБ пуснаха публична продан за продажба на тези 47 млн. лв., като бе направен особен залог на търговското предприятие. Държавна консолидационна компания със собствени средства и с частичен кредит от Българска банка за развитие, който беше отпуснат по придобиването на \"Авионамс\" преди около две години, участва в тази процедура и купи този кредит\", обясни Караниколов.Така след като е бил придобит този кредит се тръгнало по процедура на вписване на особен залог на търговското предприятие от новия кредитор - Държавноконсолидиционна компания.\"В тридневния срок за вписване дружеството \"Дунарит\" плати 50 млн. лв. на Държавноконсолидационна компания с лихвите като изпрати едно благодарствено писмо, че вече имало ясен собственик, не били трети фирми. Искам твърдо и ясно да заявя парите са платени на КТБ и са в масата на несъстоятелността. Те не могат да излязат за нищо друго, освен да се удовлетворят кредиторите. След като благодариха се появи един иск, че те не дължат тези пари. Съдът не разгледа този иск, не е платена и държавната такса - тя е няколко милиона. Ние сме блокирани\", призна Караниколов.", "date": "2017.09.27", "title": "Казусът с \"Дунарит\" - блокиран"}
