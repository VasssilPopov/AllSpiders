{"url": "https://news.bg/crime/aktsiya-sreshtu-kupuvaneto-na-glasove-se-provede-v-dimitrovgradsko-selo.html", "text": "Акция срещу търговията с гласове се проведе в димитровградското село Ябълково. Там в неделя ще има частични избори за кмет, предаде \"Нова\".38-годишен жител на селото е с обвинение за купуване на гласове. При акцията късно снощи в ромската махала на селото са разпитани над 40 свидетели, а един е задържан за 24 часа.В него са открити тетрадки с имена и подписи, както и пари. Установено е, че е дал между 30 и 50 лева на 56 души в селото.Днес той отказа коментар, а хора от Ябълково споделиха, че не само този човек е събирал подписи и е обещавал пари срещу гласуване за един от двамата кандидати.", "date": "2017.06.29", "title": "Акция срещу купуването на гласове се проведе в димитровградско село "}
{"url": "https://news.bg/weather/tsyalata-strana-v-oranzhevo-i-zhalto-zaradi-zhegi.html", "text": "Оранжев и жълт кодове са обявени в цялата страна за петък заради очаквани много високи температури.Това съобщават от НИМХ на БАН. Максималните температури ще достигнат на места 41 градуса. По крайбрежието се очакват 34°-36°.Оранжев код е обявен за почти всички области, с изключение на Габрово, Разград, Смолян, София, София Област и Търговище. Там е обявен жълт код.Ще духа слаб вятър предимно от запад, в Североизточна България - до умерен от северозапад. ", "date": "2017.06.29", "title": "Цялата страна в оранжево и жълто заради жеги "}
{"url": "https://news.bg/world/iztochniyat-flang-na-nato-gotov-da-vazpira-rusiya.html", "text": "8 страни членки на НАТО се подписаха под обща декларация за възпиране и отговор срещу военни заплахи на източния фланг на алианса, съобщава Радио Полша.Декларацията е подписана в Брюксел от САЩ, Канада, Германия, Великобритания, Литва, Латвия, Естония и Полша. Тя потвърждава готовността на четирите батальона, разположени от НАТО в балтийските страни и Полша., се казва в декларацията.Военните министри на държавите обявиха, че са прегледали напредъка относно подписаната на срещата на върха на НАТО във Варшава през 2016 г. декларация за военно присъствие на алианса в Естония, Латвия, Литва и Полша.В декларацията се допълва, че надеждно възпиране и отбрана са от съществена важност за предотвратяване на конфликти и войни. Но според държавите членки възпирането не трябва да изключва диалог и обвързване с Русия с цел реципрочна прозрачност и намаляване на риска от конфликт.Днес се проведе среща на военните министри на НАТО в Брюксел.", "date": "2017.06.29", "title": "Източният фланг на НАТО готов да възпира Русия"}
{"url": "https://news.bg/int-politics/daesh-zagubi-60-ot-teritoriyata-si-i-80-ot-prihodite-si.html", "text": "Групировката \"Ислямска държава\" е загубила повече от 60% от контролираните от нея територии и 80% от приходите си. Това показва анализ, оповестен за 3-та годишнина от \"халифата\", предаде АФП. През януари 2015-та година, ДАЕШ е контролирала около 90 800 кв. км. в Сирия и Ирак. Към юни тази година, тя се е \"свила\" до 36 200 кв. км., показват данни на IHS Markit.Приходите на джихадистите са намалели от 81 млн. долара през втората четвърт на 2015-та година до 16 млн. долара за същия период на тази година.Премиерът на Ирак Хайдер ал Абади обяви днес \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.По-рано днес стана ясно, че подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "ДАЕШ загуби 60% от територията си и 80% от приходите си "}
{"url": "https://news.bg/world/palna-obsada-na-rakka.html", "text": "Подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права, цитиран от АФП.Според центъра силите са превзели селата Касрат Афнан и Касаб на южния бряг на река Ефрат.Те прекъснаха последния път, използван от ДАЕШ за изтегляне от Ракка към контролирани от тях територии в сирийската пустиня и провинция Дейр ез Зор, поясни ръководителят на организацията Рами Абдел Рахман.Подкрепяни от самолети на коалицията, силите месеци наред обсаждат Ракка. За първи път те навлязоха в града на 6 юни и оттогава са превзели два източни и два западни квартала, докато напредват на север. Но настъплението в южно направление е далеч по-бавно.С днешното настъпление Сирийските демократични сили успяват напълно да обградят Ракка, добави Рахман.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "Пълна обсада на Ракка"}
{"url": "https://news.bg/regions/otvaryat-dvizhenieto-v-trabata-za-varna-na-tunel-echemishka.html", "text": "В петък, 30 юни, отварят движението по ремонтираната тръба за Варна на тунел \"Ечемишка\" на АМ \"Хемус\", съобщиха от АПИ.С  ще преминава без ограничения в двете тръби на \"Ечемишка\". Тунелът е с дължина 775 м. Той е в експлоатация от 1984 г. От тогава на съоръжението не е извършван основен ремонт. в тръбата за Варна започнаха на 1 септември м. г. като движението досега се извършваше двупосочно в тръбата за София.Преди пускането на движението регионалният министър Николай Нанков и председателят на АПИ инж. Дончо Атанасов ще посетят обекта при входа на тръбата на тунел \"Ечемишка\" в посока Варна.Припомняме, на 5 февруари т.г. жена загина в тунел \"Ечемишка\" след като лампа падна върху автомобила, с който тя пътуваше. Шофьорът бе ранен.", "date": "2017.06.29", "title": "Отварят движението в тръбата за Варна на тунел \"Ечемишка\""}
{"url": "https://news.bg/economics/ogranicheno-dvizhenie-na-tirovete-po-magistralite.html", "text": "За да се облекчи трафика през лятото ще бъде спряно движението на тирове по всички магистрали, съобщи министърът на регионалното развитие и благоустройството Николай Нанков при участието си в дискусията \"Магистрала \"Хемус\" - възраждането на българския Север\". Ограничението на движението ще приключи на 15 септември.България трябва да се възползва от геостратегическото си положение, заяви министърът. Той смята, че е нужно да се въведе тол системата, защото така тежестта ще падне върху тежкия трафик, които много повече амортизира пътищата. Нанков подчерта, че с тол системата България ще бъде една от първите страни в Югоизточна Европа със самоиздържащ се пътен сектор - очакват се приходи 1 млрд. годишно - те ще позволят завършването на АМ \"Хемус\".Тол системата няма да засегне хората с автомобили до 3.5 т - те ще продължат да ползват електронни винетки.Регионалният министър съобщи, че през следващата седмица ще бъде подписан договорът с избрания строител на 9,3-километровия участък на АМ \"Хемус\" от Ябланица до Боаза. Изпълнителят първо ще направи проектиране на трасето, а строителството ще започне през 2018 г.Нанков заяви, че приключва работата на оценителната комисия, която трябва да избере изпълнител за участък с дължина от 16,2 км от магистралата между Шумен и Търговище.Без обжалване, в началото на юли ще има избран строител.Проектите за 50-километровия участък между Боаза и разклона с второкласния път за Плевен и Ловеч ще бъдат готови до края на годината, съобщи още министърът.Очаква се АМ \"Хемус\" да бъде завършена изцяло до 7 г.Министърът съобщи, че има проектна готовност за изграждане на път с дължина 118 км от Русе до Велико Търново, разделено на три участъка, приоритетен от които е обходът на град Бяла - стойността на проекта е между 550 и 615 млн. лв. През третото тримесечие на годината ще имаме яснота за най-подходящия вариант.Европейските фондове не са панацея за нито една област, категоричен бе регионалният министър. Нужни са дългосрочни механизми и инфраструктурни политики, секторите в страната да се самоиздържат.", "date": "2017.06.29", "title": "Ограничено движение на тировете по магистралите"}
{"url": "https://news.bg/politics/miroslav-borshosh-napuska-ndk.html", "text": "Директорът на НДК Мирослав Боршош се оттегля сам от поста 2 дни след като бе възстановен на поста си.В изявление, изпратено от пресцентъра на НДК той благодари на премиера, на екипа и на всички, които са го подкрепили.Ето писмото на Мирослав Боршош:.Припомняме, в понеделник  изпълнителния директор на НДК Мирослав Боршош. Във вторник .Днес БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.В сряда от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.", "date": "2017.06.29", "title": "Мирослав Боршош напуска НДК"}
{"url": "https://news.bg/world/mozakat-na-ubiystvoto-na-nemtsov-ne-e-zaloven-obyavi-advokatat-na-semeystvoto.html", "text": "\"Мозъкът\" на убийството на Немцов \"не е открит\". Така коментира адвокатът на семейството на Борис Немцов присъдата срещу петима заподозрени за убийството на опозиционера, съобщава АФП.Припомняме, по-рано руски съд призна Заур Дадаев за виновен за убийството на лидера на руската опозиция Борис Немцов. Общо петима души са признати за виновни за убийството на Немцов, като четирима са за съучастничество.Немцов беше застрелян в центъра на Москва на 27 февруари 2015 г.Според поддръжници на Немцов властите в Русия все още не са разкрили организатора.\"За две години...те не успяха да открият организатора на убийството\", каза адвокатът на семейството на Немцов Вадим Прохоров.\"Пълно фиаско\", смята той.Обаче адвокатът е убеден, че всички осъдени с изключение на Рамзан Бахаев са замесени в убийството.", "date": "2017.06.29", "title": "„Мозъкът” на убийството на Немцов не е заловен, обяви адвокатът на семейството"}
{"url": "https://news.bg/int-politics/sigurnostta-otbranata-i-satrudnichestvoto-obsadi-karakachanov-na-sreshtata-na-nato.html", "text": "Сигурността, отбраната и сътрудничеството обсъди Каракачанов на срещата на НАТО. Това бяха темите, които обсъди заместник министър-председателят по обществен ред и сигурност и министър на отбраната Красимир Каракачанов на срещата на министрите на отбраната на страните-членки на НАТО в Брюксел, Белгия. Това съобщиха от пресцентъра на Министерството на отбраната. Непосредствено преди началото на форума беше проведено отделно заседание във формат съюзници, участващи в инициативата \"Концепция рамкова държава\" под ръководството на Германия. В изказването си министър Каракачанов изрази задоволство от постигнатия напредък по набелязаните дейности за сътрудничество между участващите страни. Потвърди амбицията на страната ни ефективно да допринася за изпълнение на процеса по изграждане на големи войскови формирования и постигане на висока степен на оперативна съвместимост. България ще продължи да участва в инициативата с формирование за ЯХБЗ.По време на работния обяд, с участието на върховния представител на ЕС по външна политика и сигурност Федерика Могерини и министрите на отбраната на Швеция и Финландия, бяха обсъдени пътищата за оптимизиране на сътрудничеството между НАТО и ЕС и изпълнението на общите отговорности по въпросите на сигурността и отбраната. В изказването си министър Каракачанов отбеляза приоритетните области на сътрудничество между двете организации, като постави акцент върху борбата с тероризма, киберотбраната и морската сигурност.Особено внимание бе обърнато на необходимостта от синхронизирано отбранително планиране в НАТО и ЕС - тема, по която България ще работи активно и по време на предстоящото председателство на Съвета на ЕС. Министърът на отбраната засегна и темата за противодействието на нелегалните миграционни потоци и изграждането на отбранителен капацитет и устойчивост в страните от Западните Балкани, Грузия и Молдова. По отношение увеличаването на разходите за отбрана, отбеляза стартиралата в национален контекст работа по разработване на план за плавно достигане на заложеното изискване за 2% от БВП към 2024г.Срещата продължи със заседание на Северноатлантическия съвет във формат \"29\". На него бяха обсъдени борбата с тероризма, напредъка по изграждане на възпиращия и отбранителен потенциал на Алианса, засиленото предно присъствие на сили на НАТО по източния фланг, подобряването на логистиката и подготовката на последващите сили, както и институционалната реформа на Алианса.По време на дискусиите министър Каракачанов обърна особено внимание върху важността на мерките за адаптирано предно присъствие на НАТО. Той изтъкна дейното участие на Република България в реализирането им и подчерта, че те представляват неотменна част от общия подход на Алианса към усилване на способностите по цялото протежение на източния фланг. Разбира се, това не бива да измества фокуса от задачите, набелязани за изпълнение в стратегическо направление \"Юг\", по-конкретно операционализирането на Регионалния хъб в Неапол, в който страната ни ще участва със свой военнослужещ.Като изключително важен елемент от политиката на НАТО по противодействие на тероризма министър Каракачанов отбеляза присъединяването на Алианса към Глобалната коалиция за борба с ИДИЛ. Това усилие обаче трябва да намери своето адекватно ресурсно обезпечаване, за да може да бъде постигнат очаквания траен резултат.Срещата завърши със заседание във формат страни-участници в мисията на НАТО \"Решителна подкрепа\" в Афганистан, на което бяха разгледани текущото състояние и перспективите за продължаване и усилване на мисията.В рамките на форума министър Каракачанов проведе две неформални работни срещи с колегите си съответно от Македония и Босна и Херцеговина. Обсъдени бяха въпроси от двустранен интерес в областта на сигурността и отбраната.", "date": "2017.06.29", "title": "Сигурността, отбраната и сътрудничеството обсъди Каракачанов на срещата на НАТО"}
{"url": "https://news.bg/politics/ot-saab-ochakvat-prozrachni-pregovori-mezhdu-shvetsiya-i-balgariya.html", "text": "От Сааб очакват прозрачни преговори между Швеция и България относно предложението за Gripen. Това се казва в изявление на компанията, изпратено до медиите.\"Вярваме, че може да се постигне споразумение, което да е изгодно за Швеция и България, за Сааб и българската отбранителна индустрия и което да има добавена стойност за българските данъкоплатци. Сааб ще произведе нови изтребители Gripen C/D и ще достави първия самолет в срок от 18 месеца след подписването на договора\", пишат от компанията.От компанията приветстват отворен и честен дебат в българските медии за предимствата на изтребителя Gripen и шведската оферта, постъпила в българската комисия от независими експерти, назначена от правителството.Шведската компания има строга политика, която регулира сделките и бизнес връзките на компанията, уверяват от производствения концерн и у веряват, че не подкрепят ожесточената конкуренция, както и стремежа си техният бизнес да се отличава с високо качество и коректност. Всичко останало е в противоречие с нашите строги стандарти и е напълно недопустимо.В отбранителната индустрия сделките и споразуменията са дългосрочни (за 10, 20, 30 години). Затова е важно всяко такова споразумение да се базира на солидни основи. \"Това е съществено за установяването на устойчиви взаимоотношения с държавите, които купуват нашите отбранителни решения. Убедени сме, че здравите морални принципи са важни за нашия бизнес\", пишат от шведската компания.Припомняме, три бяха офертите за избор на многоцелеви изтребител за българските ВВС. По време на служебното правителство \"Герджиков\" стана ясно, че о.", "date": "2017.06.29", "title": "От Сааб очакват прозрачни преговори между Швеция и България"}
{"url": "https://news.bg/int-politics/arbitrazhen-sad-reshi-dalgogodishen-spor-mezhdu-sloveniya-i-harvatiya.html", "text": "Международен арбитражен съд даде на Словения безпрепятствен достъп до открито море за първи път от разпадането на Югославия, предаде АП.Това решение има за цел да уреди продължителен териториален спор между Словения и съседката Хърватия.Трибуналът призна в четвъртък на Словения голяма част от залива Пиран, но не и целия, за който Любляна претендира. Съдия заяви, че това позволява на страната непрекъснат достъп до открито море.Хърватия излезе от арбитража през 2015 г. и заяви, че не признава констатациите на панела.", "date": "2017.06.29", "title": "Арбитражен съд реши дългогодишен спор между Словения и Хърватия "}
{"url": "https://news.bg/int-politics/barnabich-izbrana-za-premier-na-sarbiya.html", "text": "Сърбия има ново правителство. Номинираната по-рано този месец от сръбския президент Александър Вучич Ана Бърнабич бе избрана за премиер.Тя получи 157 гласа в 250-местния парламент. Правителството има 18 министри. Новият кабинет вече положи клетва на церемония в присъствието на президента Вучич. Припомняме, че 41-годишната Бърнабич беше министър на държавната администрация и местното самоуправление в предишното правителство.През август миналата година тя влезе в политиката чрез избора й за министър.Бърнабич е не само първата жена, но и първата с открита хомосексуална ориентация, заемала този пост в страната, която все още е с консервативни разбирания в това отношение.Патриархът на страната не присъства на клетвата на новото правителство и това се приема именно като бойкот на премиера заради личния й живот. Президентът обяви, че Бърнабич ще отговаря за икономическата част от работата на кабинета, а сегашният премиер и външен министър Ивица Дачич - за политическата.Вучич, който е бивш краен националист, започна да се представя в ролята на проевропейски реформатор, официално подаде оставка от премиерския пост, след като спечели безапелационно президентските избори през април.", "date": "2017.06.29", "title": "Бърнабич избрана за премиер на Сърбия "}
{"url": "https://news.bg/regions/hilyadi-protestiraha-sreshtu-nezakonno-prebivavashtite-tsigani-v-asenograd.html", "text": "Повече от 2000 души протестираха тази вечер срещу незаконно пребиваващите цигани в Асеноград.Местните споделиха, че са изненадани, че в протеста са се включили толкова много хора и предполагат, че са пристигнали групи от Пловдив.Протестиращите се събраха пред сградата на Общината и скандират \"Няма да забравим, няма да прости\", което бе основен девиз по време на протестите в Катуница през 2011 г..Събралите се отправиха към циганската махала след шествието през центъра на града, но са били спрени от кордон от полицаи и жандармерия. Съобщава се за сблъсъци и двама арестувани. Припомняме, на 26 юни 2017 г. цигани нападнаха момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадаха четирима.Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението", "date": "2017.06.29", "title": "Хиляди протестираха срещу незаконно пребиваващите цигани в Асеноград"}
{"url": "https://news.bg/regions/dve-detsa-se-udaviha-v-reka-iskar.html", "text": "Две деца загинаха във водите на река Искър край плевенското село Ставерци, предаде \"Нова\".Открито е тялото на 13-годишно момиче.Търси се и второто изчезнало дете. Група тийнейджъри отшили до реката и въпреки забраната влезли в нея да се къпят.Две от децата изчезнали във водите, а други две били спасени от приятелите си.Те подали сигнал до полицията.  ", "date": "2017.06.29", "title": "Две деца се удавиха в река Искър "}
{"url": "https://news.bg/int-politics/mazh-se-vryaza-s-kola-v-myusyulmani-v-parizh-nyama-raneni.html", "text": "Мъж се опита да се вреже с колата си в група мюсюлмани във френската столица Париж, предаде \"Индипендънт\".Новината е била потвърдена от полицията в изявление. Това е станало в близост до джамия в предградие. Няма пострадали при атаката. Нападателят е бил задържан от полицията. Съобщава се, че той е от арменски произход и искал да отмъсти за ислямистките нападения в \"Батаклан\" и \"Шанз Елизе\". През юни в британската столица Лондон бе извършено подобно нападение срещу мюсюлмани. Еин човек загина, а десетки бяха ранени. ", "date": "2017.06.29", "title": "Мъж се вряза с кола в мюсюлмани в Париж, няма ранени "}
{"url": "https://news.bg/int-politics/kraynata-levitsa-boykotira-rechta-na-faraona-makron.html", "text": "Крайната левица обяви намерението си да бойкотира речта на френския президент Еманюел Макрон пред парламента, предаде \"Ройтерс\".Държавният глава ще говори пред депутатите от двете камари следващия понеделник. Речта ще се проведе във Версайския дворец.Но хората на Жан-Люк Меланшон са решени да бойкотират \"фараона\" Макрон. По думите на лидера им, присъствието им там ще е безсмислено, защото ще трябва само да изслушат президента. Меланшон не е доволен, че на депутатите му не са дадени по-важни позиции в парламентарни комисии, както и че нямат време за подготовка по измененията в кодекса на тру8да. Меланшон бе кандидат за президент на Франция. На първи тур той остана четвърти с 19,5% от гласовете. ", "date": "2017.06.29", "title": "Крайната левица бойкотира речта на \"фараона Макрон\""}
{"url": "https://news.bg/crime/uvelichenie-na-zaplatite-v-mvr-nay-rano-prez-2018-g.html", "text": "Увеличение на заплатите на МВР е възможно най-рано след Нова година. \"Директно отговорих на синдикатите, че сега няма как да се вдигнат заплатите\", каза пред журналисти вътрешният министър Валентин Радев.Според него твърденията на синдикатите за протестни действия и по време на председателството са пресилени и изтъкна, че \"трябва да се внимава какво се говори\".Силовият министър смята, че тактиката трябва да е друга: \"Трябва да го използваме, за да докажем на правителството, че председателството е голяма отговорност и тези хора, които ще осигуряват сигурността, трябва да са осигурени адекватно\". Той обеща, че когато е възможно, служителите на МВР ще получат повишение.В разговорите със синдикатите Радев е обяснил, че в платформата на кабинета образованието е записано на първо място, а също и, че не може да се забравят всички други проблеми. Вътрешният министър подчерта, че разговорите с тях ще продължат. Той не е оптимист, че увеличението може да дойде преди новия бюджет, но вероятно щяло да стане след Нова година.\"Около 30 млн. лв. ще бъдат изплатени на тези колеги, които са нямали право по закон да получават средства на ръка, но и не са получавали униформи\", коментира Радев. Чака се само промените в Закона за МВР да бъдат приети.", "date": "2017.06.29", "title": "Увеличение на заплатите в МВР - най-рано през 2018 г."}
{"url": "https://news.bg/regions/simeonov-lichno-potushava-naprezhenieto-v-asenovgrad.html", "text": "Във връзка с , вътрешният министър Валентин Радев обясни, че ситуацията е под контрол, на място има жандармерия. Изпратени са и допълнително полицаи от Пловдив.Вицепремиерът Валери Симеонов е там, \"надяваме се, че там няма да има ескалация\", изтъкна министър Радев.Припомняме, на 26 юни 2017 г. цигани са нападнали момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима, откарани в болница за преглед.В сряда започва незабавна проверка на всички незаконни постройки в ромската махала \"Лозница\" в Асеновград. Започна акция за проверка на адресната регистрация на всички жители в квартала.Жителите на Асеновград поискаха създаване на общинска полиция. Те настояха за повече полицейско присъствие по улиците, да се създаде общинска полиция, да се ограничат циганите пришълци от Пазарджик,Чирпан и други градове на страната, както и за тежки наказания за побойниците цигани.Проблемите са от приходящите цигани от други населени места. Тази вечер асеонвградчани подготвят още по-мащабен протест.", "date": "2017.06.29", "title": "Симеонов лично потушава напрежението в Асеновград"}
{"url": "https://news.bg/society/opasnostta-ot-zemetreseniya-u-nas-idva-ot-rumaniya.html", "text": "Националният институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Първи гости бяха ученици от Националната природо-математическа гимназия и Софийската математическа гимназия. Във фоайето на института бе експониран и първият механичен сеизмограф с тежести, на който са се обучавали и много от българските сеизмолози. За това как се регистрира сеизмичната активност или какъв е пулсът на земята, разказа сеизмологът проф. Емил Ботев.Сеизмолозите у нас разполагат с модерна цифрова система, получаващи данни от 42 станции. Всички данни от измерванията се предават телекомуникационно в института на БАН в София. Около 18 са стационарните станции, в които има контрол от страна на учените. Данните са необходими в случаите на ранно оповестяване на населението.Така на картата за сеизмична активност у нас се въвеждат само земетресения, които имат потенциал да бъдат усетени от хората. Има микроземетресения, които са една много малка част от всички земетресения. Далеч под 10% от всички земетресения, които сеизмолозите наричат микроземетресения, се регистрират от уредите.\"Обикновено хората усещаме трусовете, които са с магнитуд 3 по Рихтер\", обясни проф. Ботев. \"По отношение на малко по-силните земетресения, които със сигурност, се усещат от хората, територията на нашата страна в последния месец е празна\", посочи проф. Ботев.Основната сеизмична опасност за България идва от Румъния. \"Преди около 100 години ние сме се разтоварили от бавно натрупващите се напрежения на територията на нашата страна. Съвсем не е така при съседите. Там напреженията се натрупват много повече и много по-често стават катастрофални земетресения, които оказват влияние върху нас\".Освен със съвременни цифрови технологии сеизмолозите си служат и с механични регистратори. Естествено те са в резерва в случай, че съвременните технологии откажат да работят, поради фактори, които са извън човешкия контрол. Старите механични уреди все още работят. Те са служели на нашите учени активно от април месец 1980 г. в продължение на повече от две десетилетия.\"Системата беше уникална за онова време, състоеше се от 20 сеизмични станции, от където получавахме сигнал и в този оперативен център ние показвахме какъв е пулсът на земята, така както го виждате и в момента\", разказа проф. Ботев.Сеизмичният пулс на земята за радост е значително по-слаб и не толкова опасен както при съседите. Цялата Егейска зона е изпълнена със земетресения.Звуков сигнал указва на учения за сеизмични сигнали, които могат и да не са свързани със земетресения. Така полученият сигнал е резултат от десетките промишлени взривове на територията на страната, свързани с рудодобива. \"Ние сме една от най-богатите държави на руди най-вече уранови, а където има уран има и злато\", каза още проф. Ботев.За автоматизираната система за мигновено оповестяване в стратегически обект, свързани с националната сигурност на страната, разказа доц. Лилия Димитрова.Системата за ранно оповестяване на земетресения е изградена съвместно с Румъния по проект \"DACEA\". Инсталирани са сеизмични станции на територията на Румъния и България. В резултат на тази обща система се получават данните за ранното оповестяване на земетресения, реализирани основно от огнище Вранча, което е най-силното и значимо и за територията на България, обясни доц. Димитрова. Системата предупреждава и за източници на сеизмична активност - Дулово и Шабла.Алармени модули са инсталирани в пунктове на 112 и Пожарна безопасност на окръжните градове. \"Засега тези модули не са свързани в по-голяма система, но това предстои\", заяви доц. Димитрова.Освен това, за да бъдат спазени изискванията за безопасност на сградите, институтът разработва Методика за анализ, оценка и картографиране на сеизмичния риск на територията на България по проект на Министерството на регионалното развитие и благоустройството. Районирането ще покаже очакваните сеизмологични въздействия на територията на страната и ще подпомогне проектирането на нови сгради.", "date": "2017.06.29", "title": "Опасността от земетресения у нас идва от Румъния"}
{"url": "https://news.bg/int-politics/pametna-plocha-na-dubrovnishkata-gramota-na-tsar-ivan-asen-ii-otkri-borisov-v-dubrovnik.html", "text": "Министър-председателят Бойко Борисов и кметът на Дубровник Мато Франкович откриха паметна плоча на Дубровнишката грамота на цар Иван Асен II в града. Паметникът е символ на историческите връзки между България и Хърватия и на почит към нашите предци.Това съобщиха от пресцентъра на Министерски съвет. В словото си по време на церемонията Борисов отбеляза, че приятелството между двете държави има дълбоки исторически корени, като и сега партньорството им продължава да се развива успешно на Балканите и в Европейския съюз. По думите му, грамотата, с която през 1230 г. цар Иван Асен II предоставя на дубровнишките търговци привилегии, е важен исторически извор за търговските връзки.Премиерът припомни и други исторически моменти от контактите между двата народа - ролята на Павел Джорджич при избухването на Търновското въстание и на Йосип Щросмайер за издаването на сборника с народни песни на братя Миладинови.\", заяви още той.Борисов, заедно с вицепремиера и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова, е в Хърватия за участие утре в Срещата на върха на държавните и правителствени ръководители на страните-участнички в Процеса за сътрудничество в Югоизточна Европа.", "date": "2017.06.29", "title": "Паметна плоча на Дубровнишката грамота на цар Иван Асен II откри Борисов в Дубровник"}
{"url": "https://news.bg/society/prirodozashtitnitsi-preduprezhdavat-za-novo-prezastroyavane-na-chernomorieto.html", "text": "Коалицията от неправителствени организации и граждански групи \"За да остане природа в България\" предупреждава, че одобреният от Висшия експертен екологичен съвет (ВЕЕС) проект за нов Общ устройствен план (ОУП) на община Приморско ще урбанизира и последните останали незастроени плажове по Южното Черноморие. Приемането му освен това може да доведе до нова европейска наказателна процедура за България. Природозащитниците настояват министърът на околната среда и водите Нено Димов да не приема оценката на ВЕЕС и да върне за доработка проекта за ОУП на община Приморско - така, както е в правомощията му.Коалицията \"За да остане природа в България\" предупреждава, че това е началото на втората вълна от презастрояване на българското Черноморие. ВЕЕС прие всички предложения, показани по картата, като само отпаднаха ОК 1 (нов курорт), ОС 1 (нови вилни селища) на Аркутино, ОС 8 (нови вилни селища) между Стамополу и пътя и бяха намалени площите на новите вилни селища ОС 7, ОС 6 и ОС 4, но с малко. .Площите с хоризонтални райета са за ново застрояване: ОК = курорт; ОС = ваканционни селища; ОВ = вили; ЖС = жилищна зона със средна височина; ЖМ = жилищна зона с малка височина; Ц = централна смесена зона; СМО = смесена многофункционална зонаОтделно има земеделски земи и гори с допустима промяна на предназначението. Въпреки това планираното ново строителство ще е много повече от сега съществуващото.Новият ОУП не гарантира откъде ще дойдат допълнителни чисти питейни води за новите легла. Като вариант са посочени частният проект за язовир \"Индже Войвода\" и проектът за нов язовир \"Младеж\" в Природен парк Странджа. Обаче и двата проекта не са оценени.Така стои и въпросът с пречиствателните станции - независимо че само преди 6 месеца община Приморско подписа проект за реконструкция на съществуващата пречиствателна станция за отпадни води - Китен до капацитет от 55 000 еквивалент жители, в изменението на ОУП се предвижда натоварване от 80 000 обитатели.Защитени зони от европейската екологична мрежа Натура 2000 \"Ропотамо\" и \"Караагач\" (по Директивата за местообитанията) и \"Комплекс Ропотамо\" (по Директивата за птиците) ще бъдат увредени до степен природата да не може да се възстанови повече и в резултат ще стартира наказателна процедура срещу България.Не е изследвано влиянието на нови 5 пристанища върху морската среда.Бреговете на влажните зони Караагач и Стамополу ще бъдат застроени и гнездящите птици - прогонени.Последните находища на тракийско лале в България ще бъдат унищожени при строителство или почти напълно увредени заради утъпкване. Според Червената книга това е балкански ендемит (среща се само на Балканите), критично застрашен вид в страната.Ще се направят нови плажове, южно от Маслен нос. Там има предвидени нови буни, които да спомогнат натрупването на пясък за хотелите на новите вилни селища ОС 4, 5 и 6 (всичко това е в мрежата Натура 2000).Коалицията \"За да остане природа в България\" призовава за промени в Закона за устройство на Черноморието и за въвеждане на нова устройствена Зона В за запазване на незастроените местности. Въвеждането на превантивна устройствена защита ще отговори на очакванията в обществото за съхраняване на малкото останала природа, в противовес на презастрояването на крайбрежието.Сега с общия устройствен план на община Приморско се узаконяват незаконосъобразните устройствени планове и отварят нови възможности за застрояване, а с промените в Административно-процесуалния кодекс се ограничава възможността на граждани и неправителствени организации да обжалват, предупреждава коалицията \"За да остане природа в България\".Коалиция \"За да остане природа\" изпраща призив до министър-председателя Бойко Борисов и до министрите на околната среда и водите и на регионалното развитие и благоустройство с искане за връщане за ново преразглеждане във ВЕЕС на екологичната оценка на Изменението на Общия устройствен план (ИОУП) на община Приморско.\"Призоваваме всички загрижени за съдбата на Черноморието граждани също да заявят своята воля и да поискат от институциите преразглеждане на решението на ВЕЕС от 26 юни. Текст на писмото може да намерите на фейсбук страницата на Коалиция \"За да остане природа в България\"", "date": "2017.06.29", "title": "Природозащитници предупреждават за ново презастрояване на Черноморието"}
{"url": "https://news.bg/politics/da-govorim-za-obshtata-sigurnost-i-emigratsiyata-prizova-daniel-barnie.html", "text": "България ще има изключително важна роля да председателства Съвета на Европейския съюз в началото на следващата година и се надявам страната ви да ни помогне да постигнем успех.Това заяви главният преговарящ на Европейския съюз за излизане на Великобритания от структурите на Съюза Мишел Барние по време на среща между депутатите от комисиите по външна политика и по европейските въпроси и контрол на европейските фондове.По думите му преговорите интересуват всички страни-членки на ЕС и всички трябва да участват в дискусията. Днес съм в София и ще продължа да посещавам всички столици, за да се срещна с организации на работодателите, на синдикатите, с представители на парламентите и на правителствата, обясни Мишел Барние.Брекзит е важен, но всъщност ние трябва да говорим и по общата сигурност, и по правата на гражданите, и по емиграцията, посочи главният преговарящ за излизане на Обединеното кралство пред журналисти.Знаем, че България трябва да се подготви и да носи отговорността по време на българското председателство по темата Брекзит и сме готови за това, заяви по време на срещата председателят на Комисията по външна политика Джема Грозданова. Важно е да следим как вървят преговорите основно по правата на гражданите, защото над 70 000 български граждани живеят и работят във Великобритания.Като председател на Комисията по външна политика мога да Ви уверя, че България приема т. нар. фазов подход в преговорите или правилото \"нищо не е договорено, докато всичко не е договорено\", подчерта Джема Грозданова.Председателят на Комисията по европейските въпроси и контрол на европейските фондове Кристиан Вигенин отбеляза, че възприетият от Мишел Барние прозрачен подход е много важен и е добър пример за работа и в други сфери на дейност на ЕС.Той подчерта, че в България въпросите за Брекзит сигурно са малко по-високо в дневния ред и много често се споменават както в парламента, така и обществото. По думите му българското председателство на Съвета на ЕС ще мине в някаква степен и под знака на дискусията за Брекзит, защото голяма част от работата по преговорите трябва да бъде приключена в този период.", "date": "2017.06.29", "title": "Да говорим за общата сигурност и емиграцията, призова Даниел Барние"}
{"url": "https://news.bg/regions/v-sofiya-razdavat-voda-sreshtu-zhegite-na-tri-mesta.html", "text": "Столична община организира раздаване на минерална вода на три места в петък, 30 юни, съобщиха от общината.От 12.00 часа минерална вода ще бъде раздавана на пространството пред пилоните на Националния дворец на културата.От 13.00 часа минерална вода ще бъде раздавана на площадното пространство при храма \"Св. Неделя\" и на Орлов мост - при езерото \"Ариана\". Водата се предоставя до изчерпване на количествата.Минералната вода е осигурена от дарители, включили се в благотворителната инициатива \"Скритото добро\", осъществена под патронажа на заместник кмет на София в направление \"Социални дейности и интеграция на хората с увреждания\" Албена Атанасова. В инициативата се включват \"Девин\" АД и \"Нова трейд\", предоставили изворна вода \"Бачково\".", "date": "2017.06.29", "title": "В София раздават вода срещу жегите на три места"}
{"url": "https://news.bg/tourism/balgariya-kandidatstva-za-shefstvo-na-komisiya-v-svetovnata-organizatsiya-po-turizam.html", "text": "България е подала кандидатурата си за председател и вицепредседател на Регионалната комисия \"Европа\" на Световната организация по туризъм (СОТ) към ООН, за което организацията е уведомила останалите членки.Това стана ясно по време на среща в Белград между министъра на туризма Николина Ангелкова с генералния секретар на Световната организация по туризъм (СОТ) към ООН Талеб Рифай. Тя бе в рамките на Конференцията за устойчиво развитие на туризма в Дунавския регион: Нови перспективи, съобщиха от туристическото ведомство.Решението вероятно ще бъде взето по време сесията в Китай. Също там ще бъде представена за одобрение и Конвенцията на етиката в туризма на СОТ. Министерството на туризма участва в работната група за създаването на документа, който ще се придържа към принципите, заложени в Глобалния кодекс на етиката в туризма на световната организация.Предвижда се в края на месец май 2018 г. да бъде организирана международна конференция в София на тема туризъм и енергетика, на която ще бъдат поканени представители на Европейската комисия и Телеб Рифай, съобщи министър Ангелкова. Конференцията ще се организира в рамките на Българското председателство на Съвета на ЕС.Талеб Рифай поздрави министър Ангелкова за добрата организация на конференция на първия Международен конгрес на световните цивилизации и модерния туризъм под егидата на СОТ, който се проведе в края на 2016 г. Двамата обсъдиха възможността конференцията да стане традиционна и България да бъде домакин на всеки 2 години.Министър Ангелкова подчерта, че само преди броени дни София бе домакин на друга важна проява в партньорство с организацията - втория международен семинар \"По Западния път на коприната\". За участие в нея бяха поканени представители на 33-те страни членки на програмата наМинистърът на туризма Николина Ангелкова проведе в Белград работна среща с предложения за нов генерален секретар на Световната организация по туризъм (СОТ) към ООН Зураб Пололикашвили от Грузия.Неговата кандидатура за отговорния пост бе гласувана в рамките на 105-ата сесия на Изпълнителния съвет на СОТ в Мадрид през месец май 2017 година и България беше сред страните, които я подкрепиха.Двамата обсъдиха възможностите за сътрудничество между Министерството на туризма и СОТ, както и бъдещи съвместни инициативи за устойчивото развитие на сектора.Николина Ангелкова запозна Зураб Пололикашвили с предприетите от туристическата администрация стъпки за устойчивото развитие на туризма и го увери, че България ще продължи да бъде един от най-активните членове на СОТ.Новият генерален секретар на организацията ще бъде с мандат 2018- 2021 г. Очаква се изборът да бъде оповестен на 22-рата сесия на Генералната асамблея на СОТ в китайския град Ченду през септември тази година. ", "date": "2017.06.29", "title": "България кандидатства за шефство на комисия в Световната организация по туризъм"}
{"url": "https://news.bg/society/ozonoviyat-sloy-nad-balgariya-leko-se-e-uvelichil.html", "text": "Озоновият слой над България за последните 20 години не е изтънял, а дори леко се е увеличил. Това каза за News.bg акад. Николай Милошев от Националния институт по геофизика, геодезия и география.Днес Националния институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Полезната информация, свързана с вредните ултравиолетови лъчи, е достъпна на сайта на института. За да проверите колко дълго можете да стоите на слънце и какъв тип крем да ползвате, първо трябва да определите типа кожа. Акад. Николай Милошев разказа, че българите сме обикновено втори и трети тип. Първият тип са северните страни.\"Преди години започнахме тази тема в института с изследване на ултравиолета и озона над България, защото имаше период, в който много се говореше за изтъняването на озоновия слой. Над България това не е проблем\", уточни акад. Милошев. Той увери, че за последните 20 години нивото на озона над България дори малко е нараснало, което означава, че нямаме проблем.Акад. Милошев бе категоричен, че слънцезащитните фактори в кремовете са важни. Това съветват и лекарите, за да не се превърнем в техни пациенти. Така особено през летните отпуски не бива да стоим прекалено дълго пред преките слънчеви лъчи, а и не пречи през това време да ползваме чадъри, посъветва още акад. Милошев.Институтът разполага с национална мрежа от станции за измервания на UV-радиацията. Измерванията на общо съдържание на озон в атмосферата, правени от НИГГГ, показват тренд на повишаване на територията на нашата страна. В резултат на изследвания на химичното време се прави 72-часова прогноза за концентрацията на различни замърсители в цялата страна.Кампанията \"БАН представя своите институти\" започна в началото на 2017 г. Досега дейността си пред обществеността представиха Институтът по биоразнообразие и екосистемни изследвания, Институтът по молекулярна биология и Институтът по физика на твърдото тяло. В рамките на кампанията Централната библиотека на БАН показа в изложба \"Книжовно-документално наследство\" ценни издания.", "date": "2017.06.29", "title": "Озоновият слой над България леко се е увеличил"}
{"url": "https://news.bg/world/desetki-raneni-sled-chelen-sblasak-na-dva-tramvaya-v-berlin.html", "text": "Десетки ранени след челен сблъсък на два трамвая в берлинския квартал Пренцлауер Берг, съобщават ДПА и The Local.27 души са пострадали. Двете линии са спрени.Говорител на пожарната служба уточни, че повечето от пострадалите са с леки наранявания.Все още се уточнява причината за инцидента.Според изданието Tagesspiegel възможно да е имало неизправност в стрелката. Но също така предмет на релсите може да е довел до дерайлирането на единия от трамваите.", "date": "2017.06.29", "title": "Десетки ранени след челен сблъсък на два трамвая в Берлин"}
{"url": "https://news.bg/politics/mvr-sindikatite-ne-se-otkazvat-ot-protesta.html", "text": "Синдикатите в структурата на МВР смятат, че има възможности за увеличение на заплатите им тази година.\"Дали с актуализация на бюджета, дали от бюджетен излишък, според нас има как\", заяви пред News.bg председателят на СФСМВР Валентин Попов по повод заявеното от вътрешния министър Валентин Радев, че до края на годината няма как възнагражденията на служителите в МВР да бъдат увеличени.\"Ние така или иначе на 5 юли излизаме на протест\", категоричен бе той. Попов изтъкна, че ще продължат да преговарят с министъра.По думите му, на днешното заседание на Съвета за социално партньорство е станало дума накратко за увеличението на заплатите, но това е било \"между другото\". Коментирали са възможността на служители, които си изпълняват задълженията в униформа и не са получавали дълго време облекло, да получат паричната равностойност. Попов изтъкна, че са изразили някои притеснения по самия текст, но успели да се договорят. Синдикатите ще изпатят предложния, за да се прецизира текстът между първо и второ четене.В декларация, разпространена и до медиите, от СФСМВР, НСГА, НСПС\"ОГНЕБОРЕЦ\", НПС, САСМВР, ССМВР и НСП, заявяват, че изразяват недоволство от:Синдикатите към МВР декларират, че започват протестни действия за:Очакваме законодателната и изпълнителната власт, да предприемат действия за промяна на унизителните условия, в които служителите на МВР са поставени при изпълнение на задълженията си по опазване на сигурността и безопасността на гражданите на Република България, се казва в декларацията.", "date": "2017.06.29", "title": "МВР-синдикатите не се отказват от протеста"}
{"url": "https://news.bg/politics/chuzhd-prast-v-asenovgrad-vizhda-evroroma.html", "text": "ПП \"Евророма\" смята, че нападателите от Асеновград са турци, а не цигани, става ясно от официалното им съобшение до медиите. От партията изтъкват, че в нормите, приети от ООН всеки сам избира етноса си.Хората, които живеят в квартал 6-ти - Асеновград говорят турски език, изповядват мюсюлманска религия, спазват мюсюлманските традиции и обичаи по абсолютно идентичен начин като в Турция и определят себе си като турци.От ромската партия задават въпроса кой има интерес нападателите в Асеновград да бъдат определяни като цигани? От партията още питат до кога лошите деяния, извършени от представителите на тази общност ще бъдат преписвани на целия ромски етнос и защо повечето от пишещите в публичното пространство се \"срамуват\" да наричат турци, представителите на въпросния етнос?Освен това от \"Евророма\" се съмняват, че създалото се напрежение се използва от някои политически сили с цел отклоняване на общественото внимание.", "date": "2017.06.29", "title": "Чужд пръст в Асеновград вижда \"Евророма\""}
{"url": "https://news.bg/crime/blizo-2-hil-dushi-sa-zadarzhani-na-izhod-na-granitsata-ni-ot-nachaloto-na-godinata.html", "text": "1847 лица са задържани на изход на държавната граница от началото на годината. За сравнение - през 2016 г. са задържани 3797 граждани на трети страни.Границата със Сърбия е най-натоварената на изход, а на вход- границата с Турция. Данните съобщи на брифинг вътрешният министър Валентин Радев. От началото на 2017 г. са образувани и 97 досъдебни производства за незаконно преминаване и за трафик на хора.Стана ясно още, че остават 5 км, за да бъде довършена оградата на границата. Радев изрази надежда, че до месец това ще се случи.Вътрешният министър Валентин Радев представи приoритетите в работата на политическото ръководство на МВР, като отбеляза, че следват приоритетите на ГЕРБ.Сред тях са превенция и противодействие на престъпността и борба с корупцията, както и намиране на трайни решения на войната на пътищата. Към 27 юни в страната са настъпили 2888 тежки катастрофи. 281 души са загинали, а 3575 са ранени. Радев подчерта, че загиналите са само с 12 по-малко спрямо същия период на миналата година, а ранените са с 356 души по-малко. Това сочи статистиката, която силовият министър представи.Друг приоритет на МВР е ограничаване на щетите за държавния бюджет от икономически престъпления. Ръководството на МВР си поставя за цел и повишаване ефективността на министерството. \"Ще търсим начини да повишим мотивацията на служителите в МВР\", заяви Радев. Сред приоритетите са и противодействието на тероризма, темата за миграцията, както и подготовката за председателството ни.\"Продължаваме да правим така, че да намалим бюрокрацията в КАТ\", изтъкна министър Радев и допълни, че вече имат план за действие. Отделени са средства в размер на малко над 2,5 млн. лв. за тази цел.", "date": "2017.06.29", "title": "Близо 2 хил. души са задържани на изход на границата ни от началото на годината"}
{"url": "https://news.bg/world/petima-osadeni-za-ubiystvoto-na-boris-nemtsov.html", "text": "Руски съд призна Заур Дадаев за виновен за убийството на лидера на руската опозиция Борис Немцов, съобщават местни медии.Общо петима души са признати за виновни за убийството на Немцов, като четирима са за съучастничество, отбелязва АП.Московският окръжен военен съд осъди Заур Дадаев, Анзор Губашев, Шагид Губашев, Тамерлан Ескерханов и Рамзан Бахаев.Двама съдебни заседатели са гласували \"невинен\", но десет са признали за виновен Дадаев, бивш офицер в службите за сигурност на Чечня. Те са гласували и против снизхождение и облекчаване на присъдата.Според съда Дадаев е убиецът, а Анзор Губашев е приел непосредствено участие в изпълнението на убийството в 23,31 часа местно време на 27 февруари 2015 г.Останалите трима осъдени са приели участие в подготовката на убийството.Според съда те са получили около 15 милиона рубли (около 250 хил. долара) за ликвидирането на Немцов.Припомняме, Немцов, основен опонент на руския лидер Владимир Путин, беше застрелян в центъра на Москва на 27 февруари 2015 г.Делото продължи повече от 8 месеца.", "date": "2017.06.29", "title": "Петима осъдени за убийството на Борис Немцов"}
{"url": "https://news.bg/world/erdogan-poiska-da-razgovarya-s-turtsi-v-germaniya-na-fona-na-prizivi-da-mu-se-zabrani.html", "text": "Турският президент Реджеп Ердоган подаде официална молба да \"разговаря с турските си съграждани\" в Германия през следващата седмица в кулоарите на срещата на Г-20. Това разкри германският външен министър Зигмар Габриел, цитиран от ДПА.По време на посещение в Русия Габриел поясни, че подобно събитие \"не е разумно\" в настоящия момент поради политически и в областта на сигурността съображения.\"\", каза Габриел, който заема и поста на заместник на канцлера на Германия Ангела Меркел.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Габриел също призова за обща забрана лидери на държави, които не членуват в ЕС да агитират в страни от ЕС три месеца преди избори.Междувременно лидерът на германските социалисти Мартин Шулц призова да се забрани организирането на митинги в полза на Ердоган в Германия.Вестник \"Билд\" пише, цитиран от \"Политико\", че Шулц иска да се забрани на Ердоган да участва на големи митинги в Германия.\"\", изтъкна политикът.\"\", поиска германският политик.Ердоган не \"трябва да носи вътрешнополитическите конфликти в Турция в Германия\", смята той.", "date": "2017.06.29", "title": "Ердоган поиска да разговаря с турци в Германия на фона на призиви да му се забрани"}
{"url": "https://news.bg/health/dostapat-do-zdraveopazvane-ne-e-osiguren-vav-vsichki-darzhavi-na-es.html", "text": "Универсалният достъп до здравеопазване не е осигурен във всички държави членки на ЕС. Има групи от населението, които са със затруднен достъп. Годишният преглед на растежа отчита това като приоритет в 13 държави членки, сред които и България.Това заяви Филип Домански, представител на ЕК, Генерална дирекция \"Здравеопазване и безопасност на храните\" по време на VI-ти национален конгрес на пациентските организации \"Универсален достъп до здраве\".Домански представи целите на европейския семестър, свързани със здравеопазването като сектор, имащ отражение върху социалното и икономическото развитие на страните членки.Така според доклада на ЕК за здравеопазването у нас, проблемът с достъпа съществува, въпреки, че спрямо 2011 г. страната ни се е придвижила напред с три позиции от дъното и вече е на шесто място преди последното. \"Достъпът все още е проблем, но ситуацията се е подобрила значително\", констатира Домански.Домански изтъкна още ниското покритие на здравно осигуряване сред населението, лечението в спешните и болничните центрове, което води до по-скъпо здравеопазване и компрометира ефективността на разходването на публичните средства. Той наблегна и на проблема, че населението у нас не участва в дейности по промоция и профилактика на здраве.По думите му, една от причините за това са ниските разходи за обществено здраве. В България около 51,6% са публичните разходи от общите разходи за здравеопазване, докато в ЕС средният разход е три четвърти от заделения ресурс.Другият фактор е напускането на здравните професионалисти. Домански цитира данни на Българския лекарски съюз, според които около 90% от тези, които завършват медицина заминават.Поредният проблем е свързан със застаряването на съсловието и липсата на някои специалности в различни региони на страната. Като проблем Домански изтъкна и намаленият брой медицински специалисти - В България е наполовина броят на медицинските сестри, които се полагат на глава от населението в сравнение със средния брой в ЕС.Като положителен опит Домански отчете стремежът за създаване на национална здравна карта. По думите му самата идея да се картографират потребностите от медицински услуги за населението е стъпка в правилна посока.Сред препоръките в доклада на ЕК са подобряването на здравното осигуряване, намаляване на преките плащания и преодоляване на проблемите с недостига на медицински специалисти.Председателят на здравната комисия в парламента д-р Даниела Дариткова коментира, че достъпът до извънболнична първична специализирана медицинска помощ е нещо по-добро в сравнение с другите страни в ЕС, тъй като пациентите чакат по-малко и имат сравнително лесен достъп до специалист.Тя припомни, че спешната помощ е безплатна и за здравно неосигурените лица. По думите й миналата година сме имали най-ниско ниво на неосигурени в страната, което според нея, е добър знак да постигнем унифицирано покритие.Д-р Дариткова настоя да бъде развита идеята за развитие на доброволно здравно осигуряване, така че да се даде възможност на хората, които могат и искат да се осигуряват да го правят. Като предизвикателство Дариткова отчете развитието на пазара на здравните застрахователи, който според нея е много слабо развит.Припомняме, вчера бяха представени резултатите от сравнително изследване между 5 групи храни, закупени в България и в Германия и Австрия. Оказа се, че 16 от 30 продукта у нас са по-скъпи. Освен това съдържанието им е различно, макар че са под една и съща марка.", "date": "2017.06.29", "title": "Достъпът до здравеопазване не е осигурен във всички държави на ЕС"}
{"url": "https://news.bg/int-politics/ruskoto-pravitelstvo-iska-da-udalzhi-kontrasanktsiite-sreshtu-es.html", "text": "Руското правителство иска да удължи контрасанкциите срещу Европейския съюз до края на 2018 г. Това обяви руският премиер Дмитрий Медведев, цитиран от \"Асошиейтед прес\".Медведев е говорил ден след като ЕС официално удължи икономическите си санкции срещу Русия, наложени през юли 2014 г. след анексирането на Крим от страна на Русия и подкрепата на Москва за сепаратистите в Източна Украйна.Москва отрича пряко участие в конфликта, въпреки твърденията на НАТО, че нейни войски подкрепят сепаратистите.Русия забрани вноса на едро на пресни хранителни продукти от много западни страни през 2014 г. в отговор на санкциите на ЕС. Москва твърди, че контрасанкциите помагат за развитието на руското селско стопанство.", "date": "2017.06.29", "title": "Руското правителство иска да удължи контрасанкциите срещу ЕС"}
{"url": "https://news.bg/world/sasht-se-opitvat-da-opravdayat-novo-napadenie-sreshtu-nas-alarmira-damask.html", "text": "Сирийското правителство обяви, че предупреждението на САЩ към Дамаск да не извършва нова химическа атака е безпочвено и цели да оправдае ново нападение на Вашингтон срещу арабската държава, съобщи държавната телевизия, цитирана от Ройтерс.Припомняме, тази седмица Вашингтон заплаши Дамаск да отговори с военна сила, ако сирийското правителство извърши химическа атака.Телевизията отбелязва, позовавайки се на източник от външното министерство, че обвиненията на Вашингтон не само са подвеждащи, но са и \"лишени от някаква истина и не се основават на никакви факти\".Белият дом предупреди Башар Асад, че ще \"плати висока цена\", ако извърши химическа атака.", "date": "2017.06.29", "title": "САЩ се опитват да оправдаят ново нападение срещу нас, алармира Дамаск"}
{"url": "https://news.bg/world/brayvik-se-zhalva-pred-evrosada-v-strasburg-che-go-darzhali-v-izolatsiya.html", "text": "Норвежкият масов убиец Андерш Брайвик, който си смени името на Фьотолф Хансен, е внесъл жалба в Европейския съд по правата на човека заради условията в затвора, обяви адвокатът му, цитиран от Ройтерс.По-рано този месец Върховният съд на Норвегия отхвърли жалба на крайнодесния екстремист, който изби 77 души през юли 2011 г.Един от адвокатите му обяви, че Брайвик внася жалба в Европейския съд по правата на човека в Страсбург.\"\", поясни адвокатът пред държавната телевизия NRK.Брайвик иска да обори съдебно решение на Норвежкия апелативен съд от март, според което изолацията му в тристайна килия не е в нарушение на човешките му права.", "date": "2017.06.29", "title": "Брайвик се жалва пред евросъда в Страсбург, че го държали в изолация "}
{"url": "https://news.bg/health/ikonomicheskata-migratsiya-promenya-publichnite-finansi.html", "text": "\"Ние сме безплатен донор на висококвалифицирани кадри\". Това заяви Галинка Павлова, заместник-председател на БЛС по време на VI-ти национален конгрес на пациентските организации \"Универсален достъп до здраве\", който се провежда в София с представители на Генерална дирекция \"Здравеопазване и безопасност на храните\" в ЕК.Според нея има проблем в политиките на ЕС. По думите й именно ЕС има вина, тъй като липсвали възможности да се финансират с европейски средства дейности в извънболничната помощ.Тя коментира, че тенденцията за миграция на лекарите е свързана с намаляване на достъпа до здравеопазване, влошаване на качеството на медицинската услуга.\"Къде са помощите за здравеопазване\", запита Павлова. \"Нямаше никакви възможности за финансиране на извънболничната помощ от европейските фондове\", коментира тя.Редно е да се помисли за индивидуални партиди в НЗОК със запазване на солидарния модел, така че всеки да знае какво е платил с неговите здравни осигуровки и какво е разходвано за неговото здраве от касата. Припомняме, преди седмица от Сдружението на частните болници направиха същото предложение. Мотивът им беше да се знае кой колко е внесъл за здраве, включително и колко внася държавата за пенсионерите и за децата.Павлова настоя за остойностяване на дейностите по клиничните пътеки, така че да бъде казано какво се включва в основния пакет, който се покрива от Здравната каса и кои дейности ще се финансират от допълнителното здравно осигуряване.Зам.-председателят на БЛС Галинка Павлова посочи, че има 45 дружества, които имат лиценз за допълнително здравно осигуряване, но само 24 изпълняват подобни услуги, защото нямат яснота - какви услуги ще заплащат и изтъкват, че те се припокриват дейности, плащани от НЗОК.Проф. Георги Михайлов, депутат от БСП за България визира изследване на американски учени, според което България е страната, която се движи в смъртоносна спирала и от там идва големият емигрантски взрив. Проф. Михайлов визира проблема с икономическата миграция. По думите му проблемът с медицинските кадри в Германия е много по-голям.Според изследването Латвия е загубила 30% от населението си в последните 7-8 години. Така по думите му икономическата миграция е проблем пред ЕС, който не може да бъде овладян. \"Ние трябва да се концентрираме към внимателна оценка на публичните разходи\", допълни проф. Михайлов.Той определи като грешка в законодателството промяната на здравноосигурителните в здравно застрахователни дружества. Според него това е неразумно, защото здравното застраховане се базира на оценка на риска. Според него финансовия модел на захранване на здравната система е сериозно компроментиран.\"Крепи се на клиничните пътеки, към които се наклониха много участници на този медицински пазар и заради липсата на алгоритъм НЗОК буквално се източва\", констатира проф. Михайлов.Така по думите му се стига до парадокса университетски болници да са в критично положение, а други играчи на пазара - да са добре. Като проблем бе очертан и нарушаването на баланса между разходите за медицинска дейност и заплащането на лечение.При нас процентът на разходи за медицинска дейност е достигнал почти 50%, докато в ЕС този процент е от 20-30%.Проф. Михайлов настоя да се търсят решенията в системи на ефективна оценка на разходите и тяхното препланиране. Според него трябва да се търсят възможности за развитие на здравноосигурителния модел, която не е свързана с механично увеличаване на здравната вноска.", "date": "2017.06.29", "title": "Икономическата миграция променя публичните финанси"}
{"url": "https://news.bg/regions/pyasachna-magiya-v-ruse-i-burgas.html", "text": "На кея в Русе се провежда Международен фестивал на пясъчните фигури \"Ruse Sand Fest\".Тази година фестивалът включва изграждането на алея на световните изобретения и иновации. На алеята са представени творбите на 10 скулптори от 8 държави. Те са изграждали творбите си в продължение на седмица.Утре, 30 юни - петък, и в Бургас започва пясъчна изложба. За десета година подред ще се проведе Фестивалът на пясъчните фигури.На фестивала в Бургас ще участвал 21 скулптори от България, Чехия, Полша, Украйна, Турция, Германия, Латвия, Португалия, Русия и други държави, съобщи БНТ.Темата тази година е \"Пясъчни приказки\". Идеята е фестивала да разказва с фигурите си над 50 персонажи от приказки. За направата им ще са необходими над 5 тона пясък. Фигурите ще бъдат преплетени в 20 композиции и ще са достъпни за посетителите от юли до края на месец септември.", "date": "2017.06.29", "title": "\"Пясъчна магия\" в Русе и Бургас"}
{"url": "https://news.bg/euronews/sadebnoto-obuchenie-zalyaga-v-zakonodatelno-predlozhenie-na-es.html", "text": "По време на проведена среща с Войчех Постулски, главен секретар на Европейската мрежа за съдебно обучение е обсъдено предложението на българския евродепутат Емил Радев, ЕНП/ГЕРБ, за първи път съдебното обучение да залегне в законодателен текст на Европейския съюз.Съдия Постулски поздрави Емил Радев за включването на съдебното обучение в законодателния му доклад, с препоръки към Комисията относно създаването на общи минимални стандарти за гражданското производство в ЕС. По време на срещата двамата поставиха акцент върху значението на изграждането на европейско пространство на правосъдие и създаването на европейска съдебна култура. За тази цел трябва да се насърчава познаването на правните системи на Европейския съюз.\"Съдебното обучение е ключов елемент от този процес, тъй като с него се подобрява взаимното доверие между държавите членки, практикуващите юристи и гражданите. В това отношение държавите членки следва да си сътрудничат и да предоставят подкрепа за професионално обучение и обмен на най-добри практики между юристите\", коментира Емил Радев.Българският евродепутат предлага в своя доклад текст на директива за създаване на общи минимални стандарти в гражданското производство. Според него, без да се засягат независимостта на съдебната система и различията в организацията на съдебната власт в Съюза, държавите членки трябва да гарантират, че съдебната система, съдебните школи и юристите укрепват схемите за юридическо обучение. Схемите за обучение трябва да бъдат практически ориентирани и да са полезни за ежедневната работа на практикуващите юристи, като използват активни и модерни техники на преподаване.Докладът предстои да бъде гласуван следващата седмица на пленарното заседание на Европейския парламент в Страсбург.", "date": "2017.06.29", "title": "Съдебното обучение заляга в законодателно предложение на ЕС"}
{"url": "https://news.bg/int-politics/1-1-mln-sa-rumanskite-turisti-za-2016-g-obyavi-rumen-radev-v-bukuresht.html", "text": "Президентът Румен Радев представи предимствата за инвестиции в България на бизнес форум в Букурещ, съобщиха от Администрацията на президента. Квалифицираната работна ръка, благоприятното данъчно облагане, позитивното развитие в сферата на информационните технологии, бяха откроени като конкурентни предимства на страната ни в Югоизточна Европа.Има тенденция за нарастване на броя на румънските граждани, които посещават България, отбеляза Радев. Румънските туристи са 1.1 млн. за 2016 г., както и на българите в Румъния - над 400 хил. за същия период.\"Това е много важен индекс, който показва, че нашите граждани използват добрите отношения във всяка област. Ние трябва да следваме примера, който те ни показват\", каза българският президент.Президентът Клаус Йоханис отбеляза, че само през последните три години двустранният стокообмен е нараснал със 7% и това е доказателство за големия потенциал на двете държави. Клаус Йоханис припомни също така, че 29 юни е Международен ден на река Дунав и призова за по-скорошната реализация на общите проекти за изграждането на нови мостове и развитие на транспортна инфраструктура, която свързва България и Румъния.Румен Радев акцентира и върху политиките, които се провеждат за създаване на още по-добър инвестиционен климат в страната. \"В България има макроикономическа финансова стабилност, която е предпоставка за постигането на още по-висок ръст на БВП и работим за намаляване на административната тежест и стимулирането на малките и средни предприятия\", заяви президентът.Пред участниците във форума държавният глава подчерта, че през последната година България бележи чувствителен ръст на БВП. Той е 3,4 % и е над средното ниво за ЕС. В страната ни има ниска инфлация и сравнително ниско ниво на безработица около 7 %.Президентът посочи също така, че предприетите реформи в професионалното образование и обучение и стимулирането на връзките между образователните институции и бизнеса, са допълнителен фактор за привличането на инвестиции.\"Тази позитивна тенденция на икономически ръст в България е гаранция, че вашият бизнес ще намери добро място за реализация на нови проекти\", обърна се Румен Радев към представителите на румънските компании. Президентът припомни, че в края на миналата година световните рейтингови агенции потвърдиха дългосрочния кредитен рейтинг и добрите икономически перспективи пред България.\"България има чувствително икономическо присъствие в Румъния и доказателство за това са стотиците български фирми, които инвестират и правят добър бизнес\", допълни държавният глава.На Румънско-българския бизнес форум участваха представители на над 100 компании от двете страни. Заедно със своя румънски колега президента Клаус Йоханис, българският държавен глава потвърди готовността на институциите в двете държави да работят за по-добра свързаност между България и Румъния в интерес на гражданите и бизнеса.", "date": "2017.06.29", "title": "1,1 млн. са румънските туристи за 2016 г., обяви Румен Радев в Букурещ"}
{"url": "https://news.bg/world/pravata-na-grazhdanite-na-es-osnoven-prioritet-saglasni-merkel-i-mey.html", "text": "Премиерът на Великобритания Тереза Мей и германският канцлер Ангела Меркел се съгласиха, че правата на гражданите на ЕС са приоритет на преговорите за Брекзит, обяви говорител на британския лидер, цитиран от Ройтерс.\"\", поясни говорителят, след като Мей се срещна с Меркел, докато е на визита в Германия за обсъждане на предстоящата среща на върха на Г-20.Брюксел и Лондон имат различна визия относно как да защитят правата на гражданите на ЕС, които живеят на Острова и британските граждани в съюза.Меркел организира минисреща на върха на ЕС в Берлин за съгласуване на позициите на европейските държави преди Г-20 в Хамбург следващата седмица. ", "date": "2017.06.29", "title": "Правата на гражданите на ЕС основен приоритет, съгласни Меркел и Мей"}
{"url": "https://news.bg/energy/svetovnata-banka-predstavi-kak-da-liberalizirame-elektroenergiyniya-pazar.html", "text": "На среща в Министерството на енергетиката пред широк кръг от заинтересовани страни Световната банка представи проучването си върху електроенергийния сектор в страната и препоръките за неговото реформиране във връзка с въвеждането на пълна либерализация на пазара.Промените трябва да осигурят стабилност, сигурна среда, конкурентен пазар за производителите и възможност за избор на потребителите, каза пред участниците в срещата заместник-министърът на енергетиката Жечо Станков.Един от основните проблеми пред енергийния отрасъл са натрупаните в миналото финансови дефицити, сочи анализът на Световната банка. С предприетите през 2015 и 2016 г. мерки за стабилизиране на системата тези дефицити намаляват значително и в момента отрасълът се развива устойчиво.Друг извод от направените анализи гласи, че българският електроенергиен пазар е изложен на ценови рискове при колебания в доставките. Затова е важно да има финансови механизми, които да управляват тези рискове. Екипът на Световната банка препоръчва въвеждането на т.нар. \"договори за разлика\" като един от успешните модели за това. При този тип договори се определя една референтна цена и промените на пазарните цени спрямо нея се компенсират от едната или другата договарящи се страни.Една от дискутираните възможности е фонд \"Сигурност на електроенергийната система\" да бъде страна по тези договори. Според екипа на Световната банка тази практика е дала много добри резултати в други държави и това е високоефективен начин за успешно осъществяване на прехода от модела \"единствен купувач\" към дерегулиран пазар.Сериозно място в дискусията е отделено на защитата на т.нар. уязвими потребители. Още през миналата година работна група с участието на експерти от ГД \"Енергетика\" към Европейската комисия и на Министерството на труда и социалната политика формулира критериите за тези потребители - това са всички, които в момента получават помощи за отопление, възрастните хора над 70 г., които живеят сами и единственият им доход е от пенсия под линията на бедност, хора с увреждания, които имат нужда от чужда помощ и семейства на деца с такива увреждания.За всички тях се предлага в първоначалния преходен период да действа социална тарифа за електроенергията в размер на 70% от либерализираната цена. За семейства, които се отопляват с електричество, тази тарифа ще важи до 150 квтч месечно потребление, а за останалите - до 100 квтч. Анализът на Световната банка посочва, че прилагането на такава социална тарифа ще неутрализира в голяма степен ефекта от дерегулирането на цените.Работата по детайлите на модела за пълна либерализация на електроенергийния пазар ще продължи в тясно сътрудничество със Световната банка. Според мнението на повечето участници в дискусията, структурирането на фонда и неговият ресурс, мерките за защита на уязвимите потребители, изясняването на това как и какви договори за разлика ще бъдат въведени са въпроси от ключово значение за успешно имплементиране на модела за пълна либерализация на електроенергийния пазар.", "date": "2017.06.29", "title": "Световната банка представи как да либерализираме електроенергийния пазар"}
{"url": "https://news.bg/politics/pavlova-vyarva-che-mozhem-da-obedinim-es.html", "text": "Запазване на европейския дневен ред с обединението на 27-те държави членки ще се търси по време на Българското председателство. Това заяви Лиляна Павлова - министърът за Българското председателство на Съвета на ЕС по време на международната конференция \"Качество на европейската интеграция на България - 10 години след присъединяването\".Министърът изброи трите основни послания на Българското председателство - консенсус, конкурентоспособност и кохезия.Министър Павлова припомни историята на влизането на страната ни в ЕС - преди 10 години членството на България в ЕС стана национална кауза. Сега отговорната задача по председателството ни съвпада с тежък момент за Европа, заяви министърът за Българското председателство.Павлова изтъкна, че България е изпълнила критериите за икономически растеж и стабилност и вече не се гледа само като ползвател на еврофондове. Поемаме ясен ангажимент да бъдем неутрални, балансирани и твърди, където се налага, в името на единството и солидарността, заяви Павлова.С подкрепата на Франция и Германия, която получи премиерът Бойко Борисов, ще работим за това да подредим Европа по нов начин, каза в заключение Лиляна Павлова.", "date": "2017.06.29", "title": "Павлова вярва, че можем да обединим ЕС"}
{"url": "https://news.bg/crime/arestuvaha-mazh-sabiral-prosrocheni-krediti-s-poboy.html", "text": "Полицаи в Бургас задържаха мъж, който биел хората с просрочени бързи кредити.Установено е, че около 10.30 вчера, 28 юни, 26-годишният Д. П. от Козлодуй отправял закани и заплахи спрямо 38-годишен жител на Бургас, който взел на заем от фирма за бързи кредити сумата от 300 лв., но не погасил изцяло задълженията си. Действието се развивало в центъра на областния град.Малко по-късно, около 13 часа, задържания отишъл в дома на друг длъжник. Пред врата на жертвата Д. П. се представил за служител на фирма за бързи кредити, като приканил пострадалия да погаси задължението си.40-годишният пострадал отворил врата, след което задържаният му нанесъл побой. По време на физическата саморазправа пострадал и 17-годишният син на длъжника.Потърпевшите имат сериозни рани по телата. Те са получили медицинско освидетелстване. Деянието било извършено и пред свидетели - очевидци, които предстои да бъдат разпитани. По случая е извършено и разпознаване.Изяснено, че мъжът се е предвижвал с лек автомобил със софийска регистрация. Автомобилът бил служебен, собственост на частна колекторска фирма от София.Извършителят е задържан за срок до 24 часа. Срещу него са образувани две досъдебни производства. Работата по случая продължава.", "date": "2017.06.29", "title": "Арестуваха мъж, събирал просрочени кредити с побой"}
{"url": "https://news.bg/comments/novite-drehi-na-politsaya.html", "text": "И да не крадете нафтата, маскари,, бащински смъмри полицаите строгият и справедлив премиер като отмени лимита на гориво за патрулните автомобили. Оставаше да ги посъветва, като вземат парите за униформи, да не си ги поръчват на лондонската Savile Row и да не си пазаруват \"кубинки\" Gicci. Не че при главното секретарстване на Борисов в МВР на околожката на фуражките на новоизпечения полицейско-пожарникарски генералитет не се появиха орнаменти от модната линия на покойния Версаче...Обидно за българския полицай. Защото последните години, през които вътрешното ведомство неизменно се оглавяваше не от най-уместните за поста, но несъмнено от най-правоверните кадри на управляващата за трети път ГЕРБ, униформените неведнъж със собствени средства са зареждали резервоарите на служебните коли. И не за да отидат на площада на някое село и да кажат \"Добър ден!\" на бабите - каквато е премиерската представа за полицейска работа. За да предотвратят или разкрият престъпление. Понякога с риск за живота. Който, за разлика от бензина, никога не е бил лимитиран.След националното съвещание, където донякъде уместно присъства министър-председателят и не съвсем на място бе обвинител №1, стана ясно посланието на управляващите. Носете си новите дрехи, момчета, пари за увеличение на заплатите няма. Борисов удави темата във вайкане за милиарди \"жива парà\", отишли към Москва и Вашингтон за \"Белене\" и американските централи, спомни си КТБ, както я е подкарал с историческите реминисценции скоро ще стигне до репарациите след Първата световна. А освен стари борчове на \"вечните лоши\", сега го карали да купува и някакви \"Грипен\"-и...Артилерийският оръжейник Валентин Радев пък удари направо с големия калибър: при този бюджет - няма, догодина - ще видим. Това след като с патологично самочувствие, което при определени състояния подлежи на лечение, се провъзгласи за \"най-големия синдикат в министерството\". Като бонус, от неръкотворния постамент на едноличен господар на \"6-и септември\" 29, великодушно обеща среща с представители на полицейските профсъюзи. Не че досега не се бил срещал. Чрез свои заместници. Дали и в други дейности не им гласува доверие да го отменят...Премиерът, който някога фалшиво създаваше усещане, че МВР и неговите служители са му по на сърце, намери радикално решение на някои проблеми на администрацията. Връщайте табели бе, безхаберници, 90 тона алуминий са това, заръча Борисов. Така де - има неизползван ресурс. Вместо в кошчето - празните бутилки от минерална вода - на вторични суровини. А колко безполезна бумага се търкаля из шкафове и чекмеджета по районните. Свободните от дежурство товарят багажника на безлимитната патрулка и в най-близкия пункт. И като нищо на опашката по съвместителство може да спипат и някой крадец на медна жица...И за прекалената бюрокрация се скара първият министър. Със същата лекота, с която \"суспендира\" свидетелствата за съдимост, отмени искането на акт за раждане в комплект с лична карта. Видно в пожарникарския факултет на Школата в Симеоново правните науки не са били приоритетно застъпени. И Борисов не се догажда, че никой не иска нещо от гражданите на своя глава. Всички бюрократични глупости, които ни съпътстват при търсене на административни услуги (не само от МВР), са записани в някой закон, подзаконов акт, наредба, постановление, правилник и пр. А в парламентарната държава (каквато все по-малко сме) дори едноличният владетел на изпълнителната и кукловод на законодателната власт не може с царствено махване да отменя закони. Колкото и калпави да са. А бавното обслужване идва не от нежеланието на служителите да работят, а от пещерните условия и праисторическата техника, с която го правят.За да оправдае присъствието си на високия полицейски форум главният прокурор захапа Икономическа полиция. Премиерът го подкрепи. В пълно затишие и заспиване била борбата със стопанската престъпност. Тези двамата от Австралия ли идват? Кой способен икономист с перспектива ще избере служба в МВР? А икономическите престъпления по своята фактическа и правна сложност са далеч по-трудни за разкриване и доказване от което да е най-садистично убийство. Необходима е много дълбока експертиза и познаване на икономическите процеси. Необходима е много силна мотивация, като се вземе предвид, че обикновено точно този вид престъпници с бели якички се ползват от покровителство от високите политически етажи.Добра новина обаче има за т.нар. от премиера чантаджии в МВР. Министър-Най-голям-Синдикат, който е и д-р, и ст. н. с. ІІ ст., ще оправдае присъдените му нявга титли \"Почетен реализатор\" и \"Млад изобретател\" и ще подходи към съкращенията нàучно. Няма да реже глави безразборно, а след консултации с компетентни академични кръгове. Правилно е преценил Радев, че чужд за системата \"специалист\" по-лесно ще хване скалпела с нетрепваща ръка, пък ако икономическите разчети го изискват покрай здравото, ще клъцне и болното. Може би именно затова вътрешното министерство е на този хал - по време на трикратния опит на ГЕРБ (чети - Борисов) да властва грижата за гората бе поверена не на лесовъдите, а на дървосекачите.След премиерското великодушие българският полицай вече спокойно може да посрещне глобалното затопляне с лятна униформа. Няма да му се налага по време на оперативно-издирвателни мероприятия да добутва служебното возило до близката бензиностанция и да брои стотинки за бензин. Разговорът за достойно заплащане за труда на полицая, пожарникаря, спасителя се отлага за \"друг път\". Съвсем отвъд политическия хоризонт остават такива теми като средства за специално техническо оборудване, адекватно за 21. век, за професионално развитие, квалификация и усъвършенстване на кадрите, за научно-изследователска дейност. Реформата се ограничи до сменяне на табелките на дирекциите - не \"регионална\" ами \"областна\". На косъм висят скромните социални придобивки, които имат служителите в системата.Управляващите отново се отнесоха към работещите в МВР като към беден роднина. Или към куче-пазач. Ако си в настроение - подхвърляш му кокалче. Ако не - сритваш го в ребрата. Премиерът-пожарникар и министърът-артилерист си поделиха ролите. Единият подхвърли, другият срита. Но дали това ще предотврати ескалацията на полицейското недоволство? Дали полицаите ще се порадват на новите униформи и ще дадат \"честна пионерска\" да не крадат нафтата? Докато в режим 24/7 служат и пазят при условия, при които куче да вържеш - ще прегризе веригата и ще избяга. Че и запотени партийни бардове спряха да им пеят песента. Или за кой ли път под слепите и глухи прозорци на поредното недоразумение в министерския кабинет ще се лее вода и ще димят цигари.", "date": "2017.06.29", "title": "Новите дрехи на полицая"}
{"url": "https://news.bg/world/migratsionnata-valna-kam-evropa-namalyava.html", "text": "Миграционната вълна започва да намалява, разкрива доклад на Организацията за икономическо сътрудничество и развитие (ОИСР), цитиран от Ройтерс.Има значителен спад на мигрантите през 2016 г. в сравнение с рекорда през 2015 г., когато повечето мигранти се насочиха към Германия.В доклада за имигрантските тенденции организацията отбелязва, че най-много имигранти има от Сирия, Афганистан и Ирак.Броят на молбите за убежище продължава да намалява в началото на тази година, допълва организацията.За четвърта поредна година Германия регистрира най-висок брой молби за убежище - 48% от всички 1,64 милиона в света през 2016 г.Далеч назад САЩ заемат второ място с регистрирани 262 00 молби за убежище.Общият брой на подалите молби за убежище е спаднал с 1% от 2015 г., отбелязва базираната в Париж Организация за икономическо сътрудничество и развитие.През първите 6 месеца на 2017 г. общият брой на пристигналите мигранти на европейските брегове достигна 85 000, около 10 пъти по-малко от пика през втората половина на 2015 г.Всеки двама на трима бежанци избира за дестинация Европа.Според организацията сега държавите трябва да подобрят интегрирането на имигрантите и техните деца, както и на бежанците, за да просперират държавите в бъдеще като цяло.", "date": "2017.06.29", "title": "Миграционната вълна към Европа намалява"}
{"url": "https://news.bg/crime/biyachat-na-nezryashti-turistki-v-nesebar-mnogo-bolen-za-da-stoi-v-aresta.html", "text": "21-годишният Тодор Николов от Несебър, който нападна незрящи туристки в центъра на Несебър преди дни, се оказва сериозно болен.По време на заседание на районния съд в Несебър, неговият адвокат Веселина Василева представи медицинска документация, според която младият мъж страда от сериозно ендокринно заболяване, високо кръвно, нервно-вегетативна дистония и глаукома, съобщава .Бил е приет в софийска болница за изследвания и е изписан ден преди инцидента. Адвокатката му иска да се назначи съдебна медицинска експертиза, която да даде отговор на въпросите дали Тодор може да се лекува в ареста или заболяването му не позволява да бъде задържан.\"Противопоставям се на това искане, за нас то не е необходимо. Всички сме в стрес, но ходим на работа. Какво ще стане, ако сега лицето избяга\", е заявил районният прокурор на Несебър - Радост Бошнакова, която е и наблюдаващ по делото. Тя уточнява, че 72-часовото задържане на Тодор изтича тази вечер в 20 и 30 часа и той трябва да бъде освободен.Делото за мярката за неотклонение на Тодор ще се гледа отново на 6 юли, когато ще бъде изслушано вещото лице, назначено от съда да изготви медицинската експертиза.Припомняме, инцидентът в Несебър стана известен след разпространен през медиите видеоматериал. На него се вижда как мъж напада група от туристи със зрителни дефицити на централната улиция в Стария Несебър. По-късно .", "date": "2017.06.29", "title": "Биячът на незрящи туристки в Несебър много болен, за да стои в ареста"}
{"url": "https://news.bg/world/byudzhetat-za-otbrana-na-sasht-mozhe-da-dostigne-blizo-usd700-mlrd.html", "text": "Комисията за отбрана към Сената на САЩ единодушно прие проекта на закона за финансиране на националната отбрана с бюджет от 696,5 милиарда долара за следващата финансова година.Законопроектът предполага базов военен бюджет от $621,5 милиарда и още $75 милиарда, заделени във военен фонд за непредвидени разходи, съобщава сайтът The Hill, цитиран от Със Закона за финансиране на националната отбрана \"започва процес на възстановяване на нашите военните сили след шест години на разрушителни съкращения на отбранителния бюджет\", коментира сенатор Джон Маккейн.Приетата сума надвишава с над 28 млрд. долара поискания от президента Тръмп военен бюджет и е с 8,5 млрд. долара по-малък от предложения от шефа на комисията Мак Торнбъри.Предварителният базов военен бюджет, поискан от Белия дом, бе в размер на 603 млрд. долара и 65 милиарда долара за военния фонд.Допълнителни средства ще бъдат използвани за привличане на над 6 000 войници в съответствие с искането на Пентагона, както и на хиляда морски пехотинци. Предвижда се армията да получи допълнително 10 изтребителя F/A-18s, а разходите за построяване на военни кораби да бъдат увеличени с 5 милиарда долара.", "date": "2017.06.29", "title": "Бюджетът за отбрана на САЩ може да достигне близо $700 млрд."}
{"url": "https://news.bg/education/31-ot-sedmoklasnitsite-kandidatstvali-onlayn.html", "text": " Над 31% от заявленията за участие в първото класиране за профилираните и професионалните гимназии в страната са подадени в електронната система на МОН.15 308 седмокласници и техните родители са написали желаните училища и паралелки директно в онлайн платформата. Общият брой на заявленията за първо класиране бяха 49 032, като 33 724 са подадени на хартия.За първа година МОН пусна системата онлайн като алтернатива на кандидатстването с документи на хартия в училищата-гнезда. Най-много деца са кандидатствали онлайн в областите Пазарджик - 97%, Перник - 91%, Смолян - 60%, Хасково - 59%, Варна - 51%, Ловеч - 44%, Велико Търново и Кърджали по 43%, Сливен - 42%, Видин, Търговище и Шумен по 39%. За София-град 26% от заявленията са пуснати в платформата на МОН.Най-малко са се възползвали от електронното подаване в областите Враца - 3 %, Благоевград, Русе и Силистра по 8 %, Бургас - 12 %, Габрово - 13 %, Добрич - 15 % и Кюстендил - 16 %.От всички кандидати за място в профилираните и професионалните гимназии в страната 47 045 са били класирани. От тях 31 377 са по първото си желание. В профилираните паралелки са били приети и могат да се запишат 25 699 бъдещи осмокласници, а в професионалните - 21 346. Младежите, които най-много са искали да учат професия, са 14 575.Записването на учениците започна вчера и ще продължи до утре, 30 юни 2017 г. В същия срок се подадат заявления за участие във второто класиране. Некласираните до момента младежи участват в него автоматично без да попълват допълнителни документи.Недоволните от първия етап трябва да подадат заявленията си в училищата, в които са били приети, без да пренареждат желанията си.При втория тур може да бъдат класирани на по-предно желание или да останат в същото училище, където им се пази място. Списъците с приетите ще бъдат обявени до 4 юли 2017 г.", "date": "2017.06.29", "title": "31% от седмокласниците кандидатствали онлайн"}
{"url": "https://news.bg/int-politics/za-rusiya-noviyat-britanski-samoletonosach-bil-udobna-morska-tsel.html", "text": "Говорителят на руското военно министерство ген.-майор Игор Конашенков обяви, че британският самолетоносач \"Кралица Елизабет\" бил \"удобна морска цел\".По-рано в интервю за британското издание \"Дейли Телеграф\" военният министър на Великобритания заяви, че руснаците щели да гледат на най-големия британски самолетоносач със завист и възхищение.\"Заявлението на ръководителя на британското военно ведомство Майкъл Фалън относно превъзходството по външна красота на новия самолетоносач пред руския самолетоносач \"Адмирал Кузнецов\" демонстрира крещящото му непознаване на военноморската наука\", подчерта Конашенков.Той отбелязал, че без странична помощ от британския самолетоносач можело само да излитат самолети, като е заобиколен от плътна защита от защитаващи го военни кораби, подводници и помощни плавателни съдове.\"Затова, за разлика от самолетоносача \"Адмирал Кузнецов\", който е оборудван със зенитно оръжие, оръжие за борба с подводници и, най-важното, противокорабно ракетно въоръжение \"Гранит\", британският самолетоносач е само удобна огромна морска цел\", подчертал говорителят на руските военни.Конашенков заключил, че \"с оглед на това, в интерес на британския кралския флот е в открито море да не демонстрира \"красотата\" на своя самолетоносач по-близо от няколкостотин мили от \"далечния роднина\".По-рано беше съобщено, че най-големият кораб на Кралския военноморски флот - самолетоносачът \"Кралица Елизабет\", за първи път от произвеждането му е бил пуснат на море през миналия понеделник.", "date": "2017.06.29", "title": "За Русия новият британски самолетоносач бил \"удобна морска цел\""}
{"url": "https://news.bg/world/sitsilianskata-mafiya-se-mesti-v-germaniya.html", "text": "Кланове от Сицилианската мафия бягат на север в Германия в търсене на бизнес възможности в отговор на бедните икономически условия в Южна Европа, а също така заради действията на италианското правителство в борбата с организираната престъпност, пише \"Гардиън\".Вестникът се е сдобил с подробности за мащабна операция срещу наркотиците в югозападната част на Германия. От информацията става ясно, че кланове са мигрирали в някои от най-богатите рaйони в Германия заради финансови проблеми в Италия.19 души са задържани за трафик на наркотици. Иззети са стоки и пари на стойност 4 милиона евро при акция в югозападния град Филинген-Швенинген на 21 юни. Операцията е проведена от германската криминална полиция и финансовата полиция в Палермо.Бандата е действала предимно в Ротвайл и Щутгарт в провинция Баден-Вюртемберг, която граничи с Франция и Швeйцария. Това е провинцията с най-нисък праг на бедност в Германия.Според италианските власти арестувани са мафиоти, които са свързани с трафик на тонове марихуана и кокаин от Албания в Германия. Те са принуждавали собственици на местни барове и магазини да слагат слот машини с цел пране на пари.Италианската полиция подозира, че мафиотите са купували оръжия от държави на Балканите.През 2016 г. екип от 300 разследващи е започнал да подслушва и да следи движението на мафиотите със скрити камери.Разследващите обявиха, че трафикантите в Германия са работили за фамилията Мондино - сицилианска мафиотска банда в Палермо.Вярва се, че Коза ностра също е започнала да разширява престъпните си дейности в Германия.Според италианското вътрешно министерство 4000 мафиоти са арестувани в Сицилия от 1990 г.", "date": "2017.06.29", "title": "Сицилианската мафия се мести в Германия"}
{"url": "https://news.bg/crime/devet-v-aresta-na-asenovgrad-zaradi-poboya.html", "text": "Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението на децата и треньори по водно гребане. Според прокуратурата, жителите на ромския квартал са извършили хулигански действия с особена дързост и цинизъм. Обвиняемите са Яшар, Исмет, Славчо, Ангел, Васил, Костадин, Емрал, Абдраман и Стефан.Масовото сбиване от 26 юни доведе до протести в града и засилено полицейско присъствие. Пострадали са общо седем души, които са били откарани в болница за преглед и по делото са назначени съдебно-медицински експертизи за нанесените телесни повреди. Установено е, че един от тях е с фрактура на китката на ръката, а друг с два счупени прешлени.По случая са разпитани 17 свидетели и са направени 12 разпознавания, като в момента се правят още четири. От местопроизшествието са иззети брадви, лопата и дървени тояги.Утре, 30 юни 2017 г., Районен съд-Асеновград ще заседава по искането на прокуратурата за вземане на мярка за неотклонение \"задържане под стража\" спрямо деветимата обвиняеми.", "date": "2017.06.29", "title": "Девет в ареста на Асеновград заради побоя"}
{"url": "https://news.bg/euronews/balgarski-produkti-sa-s-realen-shans-za-zashtita-ot-es-v-kitay.html", "text": "Българското розово масло, родни вина и ракии имат реален шанс да бъдат защитени в Китай. Това стана ясно след среща на Момчил Неков с директор на Отдел \"Международен\" от Главна дирекция \"Земеделие и развитие на селските райони\" към Еврокомисията в Брюксел.Евродепутатът Момчил Неков проведе днес официална среща с Джон Кларк - директор на отдел \"Международни отношения\" към Главна дирекция Земеделие на Европейската комисия в Брюксел. На нея българският евродепутат подари и представи традиционни български храни и напитки със Защитено наименование за произход и Защитено географско указание, които биха могли да се включат в споразумението между ЕС и Китай за признаване на продукти с географско означение.\"По мое настояване Европейската комисия пое ангажимент да включи с приоритет български продукти в споразумението с Китай за взаимно признаване на географски означения. Китай е огромен пазар и трябва да направим всичко възможно да получим достъп до него, наравно с другите европейски производители. Преди няколко седмици отправих запитване и до министъра на земеделието, храните и горите - Румен Порожанов и до министъра на икономиката - Емил Караниколов относно изготвянето на настоящия списък и предложения за добавяне на български продукти в него, но все още нямам отговор\", заяви Момчил Неков.Храните и напитките, които българският евродепутат подари на директора са Троянска сливова ракия, Стралджанска мускатова ракия, вино от Дунавската равнина, Горнооряховски суджук и Странджански манов мед. Тези продукти бяха съгласувани с български експерти като подходящи и интересни за китайския пазар. Българското розово масло, което намира широко приложение в козметичната индустрия също беше обсъдено, като продукт с необходимост от включване към споразумението.Странджански манов мед, все още е в процедура по защита на продукт със защитено наименование на произход, но успешната му защита най-вероятно ще бъде факт преди влизане в сила на споразумението. Другите продукти вече утвърдени като европейски качествени храни и напитки. Джон Кларк остана впечатлен от проактивния подход и представянето на продуктите от българския евродепутат.Преди две седмици Неков организира експертна дискусия с представители на сектор \"спиртни напитки\" в България. Обсъдено беше и споразумението с Китай. Общото мнение беше, че подходящи за китайския пазар са розовото масло и суджука, но сред спиртните напитки има повече защитени продукти и трябва да се подбират стратегически.", "date": "2017.06.29", "title": "Български продукти са с реален шанс за защита от ЕС в Китай"}
{"url": "https://news.bg/world/katar-othvarli-iskaniyata-na-arabskite-darzhavi.html", "text": "Катар е готов да обсъди \"легитимните проблеми\" с арабските държави за прекратяване на регионална криза, но представеният миналата седмица списък съдържа искания, които не е възможно да бъдат изпълнени, тъй като няма истина в тях, съобщава Ройтерс.Дипломатическият разрив възникна този месец, след като Саудитска Арабия, ОАЕ, Бахрейн и Египет прекъснаха отношенията си с Катар, обвинявайки емирството, че подкрепя тероризма и поддържа съюзнически контакти с Иран.Четирите държави изпратиха в Доха списък с 13 искания, включително спиране на телевизия \"Ал Джазира\" и намаляване на контактите с Иран. Доха има 10 дни да ги изпълни. Крайният срок изтича в събота.Катарският външен министър Мохамед бин Абдулрахман ал Тани заяви, че Доха е заинтересована да участва в преговори за легитимните казуси, засягащи арабските държави, но подчерта, че някои от исканията са не разумни.\"\", поясни той.\"\", добави министърът.Посланикът на ОАЕ в Русия предупреди, че срещу Катар могат да бъдат наложени нови санкции, ако не изпълни исканията. Дипломатът добави, че арабските държави могат да притиснат търговските си партньори да избират между тях и Доха.", "date": "2017.06.29", "title": "Катар отхвърли исканията на арабските държави"}
{"url": "https://news.bg/world/irakskite-sili-prevzeha-dzhamiyata-v-mosul-kadeto-islyamska-darzhava-obyavi-halifata.html", "text": "Иракските правителствени сили са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Това се казва в съобщение на иракската армия, цитирано от Ройтерс.Припомняме, преди няколко дни джамията и минарето бяха взривени от терористичната групировка.Превземането на религиозния храм е символична победа за иракските сили, които се борят с джихадистите повече от 8 месеца за връщането на Мосул - северният иракски град, който служи като столица на групировката.Черният флаг на групировката беше издигнат над минарето Ал Хадба от юни 2014 г.", "date": "2017.06.29", "title": "Иракските сили превзеха джамията в Мосул, където „Ислямска държава” обяви халифата"}
{"url": "https://news.bg/crime/vas-izbra-dvamata-si-sadii-za-sastava-na-vss.html", "text": "Двама съдии от Върховният административен съд бяха изтеглени на случаен принцип днес, за да разгледат жалбата срещу изборите за ВСС. Изборът бе проведен в кабинета на Председателя на ВАС Георги Колев.В присъствието на осемте председатели на отделения на ВАС бяха изтеглени имената на съдиите Любомир Гайдов и Илиана Славовска.От списъка на съдиите за избора бяха оттеглени съдиите, които имат заповеди за отпуск за следващите две седмици, както избраната за член на професионалната квота на следващия ВСС съдия Атанаска Дишева и номинирания Николай Гунчев.Председателят на ВАС Георги Колев изключи от случайният избор общо 14 съдии.В жребия участваха имената на 79 магистрати от всичките 90 съдии във ВАС.Любомир Гайдов и Илиана Славовска ще допълнят тримата магистрати от състава на ВКС, които бяха изтеглени вчера. Това са гражданските съдии Зоя Атанасова и Бойка Спасова и ръководителката на Търговската колегия Дария Проданова.След запълването на състава на ВСС трябва да бъде избран председател и докладчик и да насрочи делото в открито заседание по жалбата на Методи Лалов.Припомняме, че Методи Лалов , , обжалва избора на членове на ВСС от съдийската квота. Лалов се вдигна на бунт срещу висшия съвет и подаде оставката си заради абсурдните условия, в които съдът е принуден да работи..", "date": "2017.06.29", "title": "ВАС избра двамата си съдии за състава на ВСС"}
{"url": "https://news.bg/int-politics/frantsiya-vizhda-vazmozhnost-za-siriya-chrez-po-tesen-dialog-s-rusiya.html", "text": "Франция обяви, че е видяла шанс за преодоляване на безизходицата във войната в Сирия, след като Русия понастоящем изглежда приема, че няма военно решение и предварителните условия, поставени от някои противници на сирийския президент Башар Асад, бяха оттеглени, съобщава \"Ройтерс\".Избирането на президента Еманюел Макрон даде възможност на Париж да преразгледа политиката си за Сирия, смятайки, че позицията на предишното правителство, че Асад трябва да си ходи, е твърде непримирима и пречка пред умиротворяването.Макрон през миналата седмица ревизира позицията на Франция за бъдещето на Асад, подчертавайки, че не виждал никакъв законен наследник в момента и приоритетът е да се предотврати Сирия да се превърне в провалена държава. САЩ също се отказаха през настоящата година от настояването Асад да напусне властта, за да бъде намерено политическо решение.Асад успя да се задържи на власт с военната подкрепа на Русия и Иран в 6-годишната война с бунтовниците и ислямските екстремисти, при която загинаха стотици хиляди и бяха разселени милиони.Новият френския външен министър Жан-Ив льо Дриан настоява за по-тесен диалог с Москва, след като Париж също така се опитва да използва липсата на ясна политика на САЩ за Сирия, за да поеме по-сериозна роля.\"Не мога да дам никакви подробности, но смятам, че е налице прозорец от възможности в момента. Както всички, смятам, че руснаците са наясно, че няма военно решение на конфликта\", коментира Льо Дриан, който беше военен министър в предишното правителство на бившия президент Франсоа Оланд.\"Би трябвало да можем да стигнем дотам с нов метод, който включва установяването на стабилни принципи, които изглеждат безспорни, без да се поставят реторични предварителни условия, а чрез създаване на нови мостове между различните актьори\", допълни френският първи дипломат.Льо Дриан не е обяснил в интервюто за в. \"Монд\" какви са тези принципи или какви стимули ще получи Русия.Франция, която подкрепяше сирийската опозиция досега, настоя конфликтът да бъде разрешен чрез надежден политически преход въз основа на резолюциите на Съвета за сигурност на ООН, договорени между воюващите страни с ООН в Женева.Льо Дриан, който проведе 6-часови преговори за Сирия с руските власти в Москва през миналата седмица и заяви, че приоритет за Франция е отслабването на заплахата от терористите от ДАЕШ (\"Ислямска държава\"), не е споменал нищо за тези резолюции или за Женева.Той призова за дипломатическа подкрепа от постоянните страни членки на Съвета за сигурност и регионалните играчи. Френският първи дипломат посочи, че Париж се надява да създаде малка контактна група, която може да даде тласък на усилията за мир.Френските власти отбелязаха, че част от причината, поради която Париж настоява за подновен диалог с Русия за Сирия, е вакуумът, оставен от САЩ, които според тях нямат ясна политика отвъд разгромяването на ДАЕШ.", "date": "2017.06.29", "title": "Франция вижда възможност за Сирия чрез по-тесен диалог с Русия"}
{"url": "https://news.bg/health/v-pirogov-izvadiha-2-kilogramov-tumor.html", "text": "2-килограмов тумор беше оперативно изваден от 50-годишен мъж в УМБАЛСМ \"Н.И.Пирогов\". Един от водещите гръдни и коремни хирурзи доц. д-р Стоян Сопотенски и екипът му отстраниха част от дебелото черво на пациента. Размерите на туморното образувание са 25х25 см. Операцията е успешна и е продължила 5 часа. Мъжът се възстановява нормално в хирургията на \"Пирогов\".Пациентът не е имал никакви оплаквания, а находката е открита абсолютно случайно. Доц. д-р. Сопотенски изтъкна важността хората над 50-годишна възраст да преминават профилактични прегледи.", "date": "2017.06.29", "title": "В Пирогов извадиха 2-килограмов тумор"}
{"url": "https://news.bg/regions/startira-koordinatsionniya-tsentar-na-mvr-i-nap-po-severnoto-chernomorie.html", "text": "В началото на месец юли за втора поредна година стартира Междуведомствения координационен център за съвместна работа на МВР и НАП по Северното Черноморие, който се помещава в сградата на Областна дирекция на МВР - Варна.Смисълът на координационния център е да подпомага дейността на всички органи, които имат контролни функции във връзка с туристическия сезон.Трите основни направления на работа на координационното звено са: съвместни патрули в курортните комплекси и крайбрежни зони на Варна; съвместни действия по отношение на контрола на работа на нощните заведения; изграждане на контролни фискални пунктове на територията на курортите в областите Варна и Добрич.Сигнали за нередности от страна на граждани към Междуведомствения координационен център могат да бъдат подавани на тел. 052/652 238 и 0882/050027. Както и на електронната пощенска кутия с адрес: kc@ro03.nra.bg.", "date": "2017.06.29", "title": "Стартира координационния център на МВР и НАП по Северното Черноморие"}
{"url": "https://news.bg/crime/zelenite-iskat-otpadane-na-parlamentarnata-kvota-vav-vss.html", "text": "Отпадане на парламентарната квота във ВСС искат от партия \"Зелените\".\"Практиката от сегашния начин на номиниране на кандидати от парламентарната квота очевидно е порочна\", заяви пред журналисти Владислав Панев, съпредседател на \"Зелените\".По думите му партиите се стремят да имат сериозно влияние в кадровия орган и се избират такива номинации, които да обслужват интереси. Поради тази причина \"Зелените\" настояват за отпадането на парламентарната квота и засилен на прекия избор. Те настояват това да стане факт за следващите избори за членове на ВСС.Същевременно при настоящите избори от парламентарната квота \"Зелените\" настояват всяка номинация да бъде ясно обоснована, като се посочат подробно личните качества и постижения вместо \"сегашните клиширани и изпразнени от съдържание мотиви\".Това беше заявено в тяхна позиция, подготвена за медиите. В нея те настояват още изслушванията на кандидатите да бъдат открити и публични, като се изисква да отговарят ясно и изчерпателно на поставените въпроси, включително и от неправителствени организации (НПО).\"Парламентарно представените партии твърдо да се разграничат от номинации, които в досегашната си работа са създали впечатление, че се съобразяват повече със собствени интересно, отколкото с прилагането на закона\", пише още в позицията на \"Зелените\".", "date": "2017.06.29", "title": "\"Зелените\" искат отпадане на парламентарната квота във ВСС"}
{"url": "https://news.bg/world/halifatat-na-islyamska-darzhava-padna-izgubi-mosul.html", "text": "Военното министерство на Ирак обяви, че терористите от ДАЕШ (\"Ислямска държава\") са ликвидирани или са изтласкани от всички квартали на град Мосул, съобщава Sky News Arabia, цитиран от руски медии.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.\"\", отбелязва медията, позовавайки се на ведомството.От 2014 г. Мосул беше столица на халифата на ДАЕШ в Ирак.Преди 8 месеца иракските сили, милиции и водената от САЩ коалиция започнаха настъпление за освобождаването на града.След превземането на джамията иракската държавна телевизия разпространи съобщение, обявявайки \"падането на измислената държава\", имайки предвид ДАЕШ.\"Тяхната измислена държава падна\", каза говорител на иракската армия.Групировката превзе града през юни 2014 г. Операцията по връщането на Мосул от иракските сили започна през октомври 2016 г. Източната част на града беше освободена в края на януари, а месец по-късно започна операцията и за превземането на Западен Мосул.", "date": "2017.06.29", "title": "Халифатът на „Ислямска държава” падна – изгуби Мосул"}
{"url": "https://news.bg/finance/aets-belene-e-zombi-koruptsionen-proekt-spored-zelenite.html", "text": "\"АЕЦ \"Белене\" има потенциала да нанесе много повече финансови вреди за държавата, отколкото КТБ\". Това заяви пред журналисти съпредседателят на зелените Владислав Панев.Той изтъкна, че са започнали разговори с участието на експерти за прекратяването на проекта АЕЦ \"Белене\". Панев подчерта, че това е нерентабилен проект за десетки милиарди левове и че той ще доведе до тежък финансов и екологичен проблем.\"Единственият стимул за политиците за този проект е, че ще изкарат още някой лев от корупционна практика\", категоричен е Панев.По думите му в светвен мащаб хората стават свидетели на енергийна революция, но ние стоим встрани от този процес и губим инвестиции и кадри. \"Държавата е решила да реши зомби-корупционен проект, който няма бъдеще\", констатира съпредседателят на зелените.По думите му правителството се опитва по всякакъв начин да продължи този проект. Частни инвеститори може да има, но при много преференциални условия, дадени им от държавата, допълни Панев. \"99% съм убеден, че АЕЦ \"Белене\" никога няма да бъде пусната в експлоатация\", убеден е той.Панев изтъкна, че либерализацията е единственият вариант за спасяване на българската енергетика.", "date": "2017.06.29", "title": "АЕЦ \"Белене\" е зомби-корупционен проект според \"Зелените\""}
{"url": "https://news.bg/economics/otchetnost-na-prokuraturata-pred-obshtestvoto-poiska-biznesat.html", "text": "Представителите на осем търговски камари, чиито корпоративни членове произвеждат 70% от БВП на страната призоваха за правна сигурност за инвеститорите и гражданите в открити писма до управляващите.Бизнесът иска съдебна реформа с прозрачност и отчетност на прокуратурата пред обществото. Позицията на индустриалците е изпратена до представителите на държавната и съдебната власт. В писмо, адресирано до премиера Бойко Борисов, вицепремиера Екатерина Захариева и правосъдния министър Цецка Цачева от осемте камари определят състоянието на съдебната система като пречка.\"Твърдо убедени сме, че липсата на безпристрастен и ефективен съд и прокуратура безспорно се явява една от най-съществените бариери пред икономическия растеж в България, привличането на чуждестранни инвестиции и създаването на равни условия за всички икономически оператори - чуждестранни инвеститори или български предприемачи, независимо дали настоящи или потенциални\", се казва в писмото.Представителите на Advantage Austria София, Американска търговска камара в България, Британско-българска бизнес асоциация, Българо-швейцарска търговска камара, Канадско-българска бизнес мрежа, Конфиндустрия България, Френско-българска търговска и индустриална камара и Норвежко-българска бизнес група смятат, че техен дълг е да заявят своята позиция.Представителите на търговските камари приветстват предприети стъпки с изменението на Конституцията и на Закона за съдебната власт през 2015 и 2016 година. Въпреки това те смятат, че тези промени не адресират някои от основните будещи тревога въпроси.В няколко отделни точки защитниците на чуждестранните инвестиции в страната ни поставят своите искания. На първо място е посочена независимостта на съдебната власт. \"Липсва достатъчно силна политическа воля за осъществяване на така необходимите реформи, които да гарантират, че съдиите са изцяло неподвластни на политически натиск. В допълнение, прокуратурата не трябва да има каквато и да е роля (в рамките на пленума) относно решенията, свързани с кариерното развитие на съдиите\", се казва в писмото.На второ място е прозрачност и отчетност на прокуратурата. \"Един от основните проблеми, свързан с последните промени по съдебната реформа, е обстоятелството, че прокуратурата на практика бе оставена без контрол, както преди. В едно наистина демократично общество не следва да съществува независимост без отчетност, тъй като това подкопава самите устои на демокрацията\", информират от търговските камари.Те са категорични, че почти никъде другаде в Европа прокуратурата не е независима не само в осъществяването на своята рутинна дейност, но и от самата държава и обществото, на които е призвана да служи.Липсата на механизъм за съдебен контрол върху прокурорските решения в досъдебна фаза, в съчетание с липсата на реална отчетност на прокуратурата, са съществена причина за широко разпространеното усещане за беззаконие и безнаказаност, се казва в писмото, изпратено до управляващите.Представителите на осемте чуждестранни камари призовават Българския Наказателно-процесуалният кодекс и Наказателният кодекс да бъдат осъвременени, като на прокуратурата бъдат предоставени по-широки правомощия.Като трета точка е посочено повишаване на ефективността и ефикасността на съдебния процес. Забавянето в досъдебна и съдебна фаза на делата, е особено остър проблем, който подкопава функционирането на системата като цяло. Авторите на текста призовават за по-ясно разпределение на делата чрез по-голяма вътрешна отчетност и прозрачност, за да се гарантира, че разпределянето на делата не може да бъде манипулирано, гаранция, която е абсолютно необходима за една справедлива и ефективна съдебна система.Електронно правосъдие и реформа на правното образование е поредната точка от препоръките на търговските камари.Алекс Нестор, член на Управителния съвет на Канадско-българската бизнес мрежа, е категоричен: \"За да смятаме, че е постигнато върховенството на закона, трябва да има усещане за справедливост в обществото\". Той съобщи, че през последните години преките чуждестранни инвестиции у нас са на едно и също ниво - 1,2-1,3 млрд. евро, а преди финансовата криза са надхвърляли 7-8 млрд. евро годишно.\"Ако се промени нивото на корупцията и се установи върховенство на закона, инвестициите веднага ще се увеличат\", категоричен бе Нестор. Според него липсата на безпристрастни и ефективни съд и прокуратура са една от най-съществените бариери пред икономическия растеж в България.Това не е първият призив за повече законност и реформи в съдебната система на чуждите бизнес камари у нас, но е първата мащабна инициатива, която обединява не само външните, но и българските инвеститори.Ние приветстваме стъпките - последната вълна от реформи, но смятаме, че тези промени са само началото, тъй като те не отговарят на някои от най-тревожните въпроси. Ние смятаме, че реформата на съдебната система в България не е завършена. Това не търпи повече компромиси, заяви Омуртаг Петков от Британо-българската бизнес асоциация.Прокуратурата да има по-широки правомощия, но и по-голяма отговорност, в съчетание с по-голяма вътрешна и структурна автономност на прокурорите и действащи механизми за отчетност. За това настояват и чуждите бизнес представителства. Това е безспорно необходима предпоставка за успешното наказателно преследване на престъпни деяния, особено на корупционни престъпления от висок обществен интерес, добави Петков.Бизнес организациите приветстваха и предложението на президента за създаването на специализирано звено, което да бори корупцията по високите етажи на властта. Важно е и усещането на другите държави, на външните инвеститори за това как изглежда нашата икономика и държава, защото без един безпристрастен съд и прокуратура едва ли може да се прави нормален бизнес, в която и да е държава по света.По принцип, всяка държавна институция трябва да се отчита пред обществото, независимо дали говорим за съд, за прокуратура, за други държавни институции. Това, което виждаме е, че понякога точно това липсва.Бизнес организациите не претендират за експертиза за начина, по който да бъде извършена тази реформа, но отчетоха, че работят с водещи адвокатски кантори. Обществото усеща, че все още нямаме върховенство на закона, допълни той.Отчетността пред обществото - когато няма такава отчетност, дори извън съдебната власт, това представлява проблем. За нас е важно да виждаме промяна в цялата система, а не просто да говорим за отделни личности. Като че ли няма единна политика в посока на електронното управление и точно затова то не се случва, смята Иванов, който е експерт по информатика.Той даде пример, че един електронен регистър, в който се завеждат всички молби, всички искания, жалби, които се изпращат, ще промени тази система. В момента, не за първи път чуваме, че се появяват много странни писма в последния момент преди да изтече законовият срок за обжалване, които се вписват в някакви хартиени регистри в някой съд. Ако има една електронна система, това е почти невъзможно да се случи. Другото нещо е безпристрастното разпределение на делата, допълни Иванов.", "date": "2017.06.29", "title": "Отчетност на прокуратурата пред обществото поиска бизнесът"}
{"url": "https://news.bg/economics/balgariya-i-15-darzhavi-ot-es-veroyatno-shte-badat-osadeni-za-finite-prahovi-chastitsi.html", "text": "16 държави в ЕС, включително България, вероятно ще бъдат осъдени заради проблема с фините прахови частици.Това обясни министърът на околната среда и водите Нено Димов при откриването на VІІІ Национален зелен форум 2017 - Екоиновации и градска среда. Всички трябва да се справим и да намалим замърсяването, призова той. По време на форума, бизнесът постави въпроса за мерките срещу замърсяването на въздуха. Екоминистърът Нено Димов заяви, че на първо място замърсители са домакинствата с битовото отопление на дърва и въглища. След това е автомобилният транспорт. На последно място е индустрията.Работна група със заместник-министри на околната среда, вътрешните работи и транспорта ще разработи цялостна програма по трите проблема със замърсяването на въздуха и наблюдението.Екоминистърът подчерта, че ще се бори да не влизат в България автомобили с двигатели, които замърсяват и са без катализатори. За целта ще се вземат мерки да не могат да минават първа регистрация в КАТ. От ековедомсвтото ще помогнат на КАТ да се снабди с устройства за замервания при регистрацията на автомобили. Ще увеличат мерките за проверка на автомобилите през годишния технически преглед.Следваща стъпка е да се контролират сервизите да не свалят катализатори. Давам си сметка, че процесът ще бъде бавен, защото трябва да убедим хората, че липсата на катализатори е техническа неизправност, каза министър Димов. 99% от присъстващите в залата одобриха мерките срещу замърсяването на въздуха.Отпадъците стават суровина. Използването на материалите и енергията от тях водят до печалба и съответно до по-добра околна среда. В момента сме на такъв етап от развитието на света, че на преден план излиза кръговата икономика, обясни екоминистърът на бизнеса процесите на съвременната индустрия.Според него продукцията става по-качествена за сметка на използването на по-малко ресурси. Затова трябва да се подпомагат компаниите, които правят зелена икономика и да гледаме положително на тях, подчерта министърът.От ековедомството работят съвместно с бизнеса за създаване на финансова, стратегическа, нормативна и регулаторна рамка, в полза на \"зеленото\" икономическо развитие, увери Димов.Създаването на благоприятна среда и условия за екоиновативни решения за кръгова икономика е сред приоритетите на европейско ниво по време на предстоящите председателства на Съвета на ЕС на \"триото\" Естония, България и Австрия.Рационалното използване на ресурсите и енергията допринасят за повишаване на производителността и конкурентноспособността на икономическите отрасли.Предимствата от въвеждането на екологосъобразни практики в предприятията са свързани с подобряване на фирмения имидж и създаването на здравословни и безопасни условия на труд. По този начин се създават и условия за икономически растеж и повишаване на заетостта, смята екоминистърът. Той е убеден, че влагането на екопродукти в производството означава нови пазарни възможности и достъп до все още неразработени пазари с голям потенциал за развитие, обясни министърът.Между околната среда и икономиката винаги има цикличност. Първо има напредък за сметка на околната среда. След това се намират решения на проблемите за нейното опазване, което е свързано с развитието на човека.Нено Димов даде пример, че след каменната ера не са свършили камъните, а хората са напреднали и са открили бронза за по-ефективен. Човешкият гений е този, който намира проблемите и след това решенията за преодоляването им, допълни министърът.", "date": "2017.06.29", "title": "България и 15 държави от ЕС вероятно ще бъдат осъдени за фините прахови частици"}
{"url": "https://news.bg/world/sad-v-kiev-reshi-da-sadi-yanukovich-zadochno.html", "text": "Оболонският районен съд в Киев при решение задочно да съди бившия президент на Украйна Виктор Янукович, обвинен в държавна измяна.Това заяви председателстващият съда Владислав Девятко, цитиран от ТАСС.Съдът прие решение за специално съдебно разглеждане на делото срещу Виктор Янукович, каза той.Така съдът не взе под внимание позицията на защитата относно уважителните причини за неявяването на Янукович пред съда заради заплаха за живота му и удовлетвори искането на държавното обвинение.Съдът също отказа да осигури участието на Янукович по време на процеса с видеоконферентна връзка.Защитата подаде възражение в съда във връзка с това решение, тъй като нарушава правото на Янукович да се защитава. Но според председателя на съда \"решението не подлежи на обжалване\".На 4 май украинският военен прокурор Руслан Кравченко обяви, че прокуратурата ще иска доживотен затвор за Янукович.Срещу бившия президент са повдигнати обвинения и за нарушаване териториалната цялост на Украйна, както и за нанасяне на щети в размер на 70 милиарда долара.", "date": "2017.06.29", "title": "Съд в Киев реши да съди Янукович задочно"}
{"url": "https://news.bg/regions/zavarshi-remonta-na-mosta-do-voenniya-poligon-novo-selo.html", "text": "Завърши реконструкцията на моста над река Мараш при 228-ми километър на път I-7 (Ямбол - Гранитово - Лесово), в близост до военния полигон \"Ново село\", област Сливен. Съоръжението се намира в близост до тренировъчния полигон \"Ново село\" и след реконструкцията му ще може да се използва за преминаване на военна техника.При ремонта мостът е с укрепен свод, нова асфалтова настилка, парапети, ограничителни системи, хоризонтална маркировка и други.Припомняме, проектът се финансира от Въоръжените сили на Съединените американски щати по Техническо споразумение между Агенция \"Пътна инфраструктура\", Министерството на отбраната и Европейското командване на Въоръжените сили на САЩ.Според договора за ремонта на мост а над река Мараш инвестицията възлиза на стойност 594 778 лв. с ДДС.", "date": "2017.06.29", "title": "Завърши ремонта на моста до военния полигон \"Ново село\""}
{"url": "https://news.bg/politics/tsvetanov-cherpi-samneniya-za-gripenite-ot-chehiya-i-ungariya.html", "text": "Парламентът иска да разбере каква е истината за всички процедури, извършвани до сега за предстоящото сключване на договор и харчене на 1.5 млрд. лв. Така зам.-председателят на ГЕРБ Цветан Цветанов коментира създаването на анкетна комисия в парламента относно избора на шведските бойни самолети \"Грипен\".Цветанов обясни, че комисията цели да се разбере кога е взето решението за избора на изтребителите \"Грипен\". \"Искаме да знаем дали това е обвързано с изборите, които приключиха на 26 мат. Преди това или след това е взето решение за отстраняването на един от участниците\", допълни той.Припомняме, вчера, 28 юни,  депутатите гласуваха да се създаде Комисия за закупуването на нов тип боен самолет. Комисията щяла да избегне политически пристрастия, лични амбиции и взимането на емоционални решения. Зам.-председателят на ГЕРБ  и се обяви за създаването на Комисия още в неделя, 25 юни.Тогава Цветанов обвини президента Радев, че че се намесвал в решението и дори намекна за . От своя страна президентът , като настоя да чуе мнението и на премиера Борисов по въпроса.Припомняме и че на 23 юни, петък, след провеждането на двустранната среща на премиера с шведския министър-председател Щефан Льовен в рамките на Европейския съвет в Брюксел, Борисов заяви, че страната ни възнамерява да започне .Пред bTV председателят на парламентарната група на ГЕРБ обясни още, че съмненията му за корупционни схеми около избора на шведските изтребители произхождали от факта, че Чехия и Унгария също имало съмнения за корупционни схеми по въпроса. Той добави, че шведските бойни самолети се използват във въоръжението на 6 държави, само 2 от които били членки на НАТО. Това били именно Чехия и Унгария.Припомняме и според изказване на лидера на БСП Корнелия Нинова от вчера обаче Анкетната комисия за избора на самолетите изглеждала като кабинета \"Борисов-3\" да разследва кабинета \"Борисов-2\". По думите ѝ предложението на ГЕРБ \"звучало като виц\".Президентът Румен Радав също изрази мнение по въпроса. Според него създаването на анкетната комисия е ясен знак, че  за придобиване на нов боен самолет.Цветанов заяви, че самолетите Ф-16 били основно въоръжение на НАТО и държавите членки на ЕС - използвали ги 28 държави, 11 от които членки на НАТО. Съседките ни Турция, Румъния и Гърция също използвали Ф-16. Според Цветанов самолетите \"Грипен\" нямали нито една военна мисия, а другите самолети имали около 8 мисии.Цветанов допълни, че през 2012 г. в Португалия президента Радев лично дал експертиза в полза на самолетите Ф-16.Цветанов коментира и случката с посещението на президента Радев в Свищов. По думите му той е бил поканен на срещата с кмета на Свищов. \"Имаше табелки, които бяха сложени в заседателната зала. Ние бяхме при кмета и обсъждахме теми, които са от интерес на общината и жителите на Свищов\", обясни Цветанов. Той допълни, че кметът на Свищов Генчо Генчев казал на народните представители, че ще довършат разговора по време на срещата с президента.\"Когато дойде президентската администрация, казаха, че няма да има никой друг участник в тази среща, нито областен управител. Тук не говорим за народните представители, които стояха в фоайето долу. Наложи се кметът да изнесе табелите с имената ни, които бяха на масите\", добави Цветанов.Според председателя на парламентарната група на ГЕРБ подобни срещи целят да се разрешат проблеми на дадена община, а случката в Свищов била преекспонирана в публичното пространство.Цветанов посочи и че когато институцията на президента организирала посещение в Горна Оряховица, кметът се му се обадил да попита какво мисли той по въпроса. \"Ние казахме, че той е президент на всички българи.\"Цветанов обаче добави, че това обаче не било търсене на разрешение, защото кметът на Горна Оряховица искал да покани на въпросната среща и народни представители.", "date": "2017.06.29", "title": "Цветанов черпи съмнения за Грипените от Чехия и Унгария"}
{"url": "https://news.bg/tourism/savetvat-turisticheskite-obekti-za-razumno-lyatno-elektropotreblenie.html", "text": "Електроразпределение Юг със съвети към големите туристически обекти по Черноморието за разумно електропотребление по време на активния летен сезон. Важно е големи търговски обекти да управляват и следят потреблението си така, че да не превишават заявения от тях капацитет.С цел да улесни големите консуматори по време на пиковите часове на потребление Електроразпределение Юг предлага съвети за ефективно и разумно потребление на електроенергия.На първо място е препоръчително големи обекти като хотели, търговски комплекси, туристически и развлекателни центрове да обърнат внимание на интензитета на своето енергопотребление. Важна мярка е да следят своите енергийни товари през пиковите моменти - предимно в следобедни и вечерни часове, както и да не превишават заявения от тях капацитет от електрическа мощност, за която са присъединени към електроразпределителната мрежа. Това ще намали риска от смущения в електрозахранването за тези обекти.Друга ефективна мярка е равномерното разпределение на големите енергийни товари в туристическите обекти. Пример за подобна мярка са обектите с централна вътрешна климатична инсталация, която би могла да се включва в различни времеви интервали спрямо други големи енергоемки източници в хотелски комплекси и търговски центрове.За гарантиране на качествено захранване по време на летния сезон Електроразпределение Юг също предприема конкретни мерки:На първо място са предварително извършените подготвителни технически дейности по енергийни съоръжения, собственост на дружеството в област Бургас. Дейностите по инспектиране обхващат трафопостове, възлови станции и електропроводи \"средно\" и \"ниско\" напрежение.Допълнително в над 120 трафопоста и възлови станции в областта е извършено заснемане с термографска камера на енергийни съоръжения, при които традиционно през лятото се отчитат големи товари вследствие на засилената консумация на електроенергия.В най-натоварените трафопостове дружеството е монтирало и температурни датчици.В диспечерските центрове се извършва ежедневен мониторинг и анализ на товарите и потреблението.В област Бургас компанията е позиционирала от години две мобилни подстанции - в гр. Каблешково и в с. Приселци (до Обзор), които осигуряват необходимостта от повишено захранване.Полагане на нови подземни кабелни линии на мястото на въздушни проводници.Преразпределение на енергийните товари с цел равномерно натоварване на съоръженията. Това стана възможно благодарение на изградените 41 км нови въздушни и кабелни линии \"средно\" и \"ниско\" напрежение в област Бургас.Електроразпределение Юг е осигурилo необходимия брой аварийни екипи, които да реагират при необходимост както в големите градове и курортни центрове, така и в по-малки населени места. Дружеството има готовност за включване на допълнителни екипи при необходимост.Всички сътрудници разполагат с наличен материален резерв и специализирана техника, а аварийните автомобили са проверени за необходимите наличности.", "date": "2017.06.29", "title": "Съветват туристически обекти за разумно лятно електропотребление"}
{"url": "https://news.bg/int-politics/sasht-mogat-da-predlozhat-ogranichavane-na-sanktsiite-v-parvata-sreshta-mezhdu-tramp-i-putin.html", "text": "Американският президент Доналд Тръмп е казал на съветниците си да помислят за възможни отстъпки, които да предложи като разменна монета по време на планираната си среща през следващата седмица с руския си колега Владимир Путин.Това твърдят двама бивши американски правителствени служители, запознати с подготвителната работа за срещата, пише британското издание \"Гардиън\".На служителите на Съвета по национална сигурност към Белия дом им е била възложена задачата да предложат \"отстъпки\" за първата среща между Тръмп и Путин, включително връщането на двете дипломатически мисии, които администрацията на Обама нареди на руснаците да освободят в отговор на намесата на Москва в американските президентски избори през 2016 г.Не било ясно обаче какво ще бъде помолен Путин да даде в замяна.Налице е силна съпротива в Съвета по национална сигурност и Държавния департамент към едностранни отстъпки, целящи само и единствено подобряване на тона на американско-руските отношения.Налице е също така съпротива в рамките на администрацията към предпочитанието на Тръмп за официална двустранна среща с Путин на срещата на върха на страните от Г-20 в Германия през следващия месец.Някои правителствени служители твърдят, че срещата трябва да бъде кратка и неофициална по време на двудневната среща на върха, която започва следващия петък в Хамбург, с оглед на факта, че срещу Тръмп текат няколко разследвания за връзките на предизборния му щаб с Москва. Скептиците също така твърдят, че няма прекъсване на военната намеса на Русия в Украйна, което е причина за по-голямата част от санкциите срещу Русия.Говорителят на Съвета по национална сигурност Майкъл Антън изтъкна, че срещата между двамата лидери \"все още не е уредена в какъвто и да е формат\", но той не отговорил на въпроса относно искането към служителите на съвета да предложат потенциални разменни монети за срещата.\"Те бяха помолени за отстъпки, но е налице съпротива да предлагат каквото и да е, без да има нищо в замяна\", посочил бивш правителствен служител, който бил запознат със споровете в Белия дом.Един възможен жест, който се обмисля, е възстановяването на достъпа до двете дипломатически мисии в Мериленд и Ню Йорк, от които руските дипломати бяха изхвърлени от администрацията на Обама през декември като част от пакет наказателни мерки заради руските хакерски атаки по време на изборите в САЩ през миналата година.", "date": "2017.06.29", "title": "САЩ могат да предложат ограничаване на санкциите в първата среща между Тръмп и Путин"}
{"url": "https://news.bg/euronews/evropeyska-sedmitsa-na-pchelite.html", "text": "Тазгодишното издание на Европейската седмица на пчелите се провежда под мото, в центъра на което е сътрудничеството.С това мото бе открита и конференцията в Европейския парламент в рамките на шестото издание на Европейската седмица на пчелите.При откриването на конференцията, българският евродепутат и кандидат за еврокомисар Мария Габриел, която организира специализираната седмица за трета поредна година, отбеляза необходимостта именно от засилване на сътрудничеството и споделяне на отговорността за по-добра грижа за пчелите и пчеларския сектор.Според нея сътрудничеството именно е от ключово значение за сектора, който се сблъсква с редица предизвикателства.Изключително наболял проблем е липсата на надеждни данни за причинителите на смъртността на пчелите.Мария Габриел посочи, че именно смъртността при пчелите представлява риск за биоразнообразието от една страна, което пък от своя страна може да доведе до големи загуби за всички земеделски сектори.\"Ето защо е нужно да намерим колективни отговори, в коалиция с всички заинтересовани страни. По пътя напред трябва да ни води разбирането, че пчеларският и останалите земеделски сектори са взаимозависими и като такива е нужно да работят в синхрон с подкрепата на всички ни\", заяви Мария Габриел.Тя подчерта и необходимостта от по-голяма подкрепа на научно-изследователската дейност, подпомагаща целия процес по опазването на пчелите и развитието на сектора. Друга важна мярка е географското сътрудничество за споделяне на опит и добри практики, което би допринесло за общи действия със съседните на Европа региони. Стъпка в тази посока беше направена с поставянето на началото на диалог между пчеларите от държавите-членки и тези от страни от Южното Средиземноморие.Наш дълг е да разгледаме различните позиции, за да създадем взаимно изгодно сътрудничество, посочи Мария Габриел, като обаче отчете, че е важно да се даде нужната подкрепа на пчеларския сектор, защото работата на пчелите е тиха и незабележима, а опрашването всъщност е от изключително значение за планетата ни. \"По-доброто разбиране на отделните позиции ще ни позволи обединение около общи решения\", наблегна още Мария Габриел.Конференцията \"Пчели и биоразнообразие: нови възможности за сътрудничество\" събра на едно място представители на европейските институции, пчелари от държавите-членки, земеделски производители, специалисти по опазване здравето на животните, неправителствени организации, учени и представители на индустриите, свързани с пчелите и биоразнообразието. Основната цел на форума бе да формулира препоръки за такова сътрудничество между заинтересованите страни, което да отразява интересите на всички в рамките на общата кауза за опазването на пчелите.", "date": "2017.06.29", "title": "Европейска седмица на пчелите"}
{"url": "https://news.bg/regions/protestirat-v-druzhba-za-12-ti-pat.html", "text": "За 12-ти пореден път хората от столичния квартал \"Дружба\" излязоха на протест. Исканията им са да се отвори пешеходният път между \"Дружба\" едно и две.В момента тече съдебна процедура по промяна на Подробния устройствен план. Десетките протестиращи се заканиха, че когато бъде насрочена дата в съда, ще протестират и пред Административния съд.Протестът на дружбенци беше подкрепен и от живущи в ж.к \"Младост\", а кметът на район \"Искър\" - Ивайло Цеков не присъства за пореден път.Хората от \"Дружба\" насрочиха следващия си протест за 20 юли от 19.00 часа.", "date": "2017.06.29", "title": "Протестират в \"Дружба\" за 12-ти път"}
{"url": "https://news.bg/crime/prokuraturata-iska-postoyanen-arest-na-agresivniya-nesebarets.html", "text": "Районна прокуратура - Несебър внесе в съда искане за определяне на постоянна мярка \"задържане под стража\" спрямо 21-годишния Тодор Н. от Несебър. Той е обвинен затова, че на 24 юни 2017 г. около 20 и 20 ч. в Несебър, на ул.\"Месембрия\", при управление на моторно превозно средство марка \"Мерцедес\" извършил действия, грубо нарушаващи обществения ред и изразяващи явно неуважение към обществото.Блъска незряща пешеходка, 51-годишна гражданка на Република Словакия и излиза от управлявания от него автомобил, след което нанася удар с лявата си ръка в областта на лицето на друг пешеходец - 57 годишна гражданка на Република Словакия.Скочил в движение и оставил без непрекъснат контрол при включен двигател управлявания от него автомобил. Деянието по своето съдържание се отличава с изключителна дързост, изразяваща се в демонстративно и явно неуважение към обществото, чрез нанасяне безпричинно на побой, незачитане на човешката личност, съчетано с употреба на сила без личен мотив.Очаква се Районен съд - Несебър е насрочил заседанието си на 29 юни 2017 г. от 13 и 30 ч.", "date": "2017.06.29", "title": "Прокуратурата иска постоянен арест на агресивния несебърец"}
{"url": "https://news.bg/world/nato-izprashta-nyakolko-hilyadi-voynitsi-v-afganistan.html", "text": "НАТО ще увеличи военното си присъствие в Афганистан, за да помогне на правителството в борбата срещу талибаните, но войските на алианса няма да участват в директни сблъсъци.Това заяви шефът на алианса Йенс Столтенберг, цитиран от АП и АФП.Военният съюз приключи военната си операция в Афганистан през 2014 г., когато предаде фронтовите задължения на афганистанската армия и се насочи към тренировъчна и съветническа мисия, но през последните години талибаните помрачиха надеждите за прекратяване на войната, след като си върнаха позиции.Преди срещата на военните министри на алианса в Брюксел Столтенберг обяви, че 29-те страни членки обмислят увеличаване на натовското присъствие с няколко хиляди войници.\"Мога да потвърдя, че ще увеличим присъствието си в Афганистан\", поясни той. \"\", добави Столтенберг.По думите му допълнително изпращане на войници ще подпомогне афганистанските специални части, както и ВВС при изпращане на подкрепление и евакуация, а също така ще бъде засилено обучението на военнослужещи.Столтенберг не посочи конкретни цифри, но според дипломатически източници в Афганистан ще бъдат изпратени до 3 000 войници.В момента алиансът поддържа около 13 500 войници в Афганистан.От думите на генералния секретар стана ясно, че 15 държави вече са обещали да изпратят допълнително войници.Великобритания обяви, че ще подпомогне мисията с около 100 военнослужещи.", "date": "2017.06.29", "title": "НАТО изпраща няколко хиляди войници в Афганистан"}
{"url": "https://news.bg/education/otlichiha-uchenitsi-s-priz-za-tehnologichni-izobreteniya.html", "text": "Шест научни разработки на младежи бяха отличени в петото издание на конкурса \"Млад изобретател\". Първо място получи проект за електрогенератор с левитиращ ротор. Втората награда е за проект за фоторегулатор на светлина и WEB приставка за браузър в полза на далтонисти. Трето място взе изобретателя на подобрен вид на редуктор на обороти.Младите изобретатели ще получат уреди и инструменти, необходими за по-нататъшното развитие на научните им разработки.Журито на конкурса беше съставено от проф. Миню Балкански, известния учител по физика Теодоси Теодосиев, доц. Ангел Ангелов от СУ \"Св. Климент Охридски\" и инж. д-р Мартин Бояджиев от Овергаз.Официалната церемония по награждаването ще се проведе през есента.", "date": "2017.06.29", "title": "Отличиха ученици с приз за технологични изобретения"}
{"url": "https://news.bg/crime/zadarzhaha-dvama-dushi-za-nelegalna-fabrika-za-tyutyun-v-plovdiv.html", "text": "Районна прокуратура-Пловдив привлече като обвиняеми 19-годишния Гюлхан А., и 33-годишния Александър Р., за държане на акцизни стоки без бандерол при предварителен сговор.На 27 юни в Пловдив, в складова база, е била извършена проверка от служители на Агенция \"Митници\"- Пловдив. Установено е, че в помещението се намирали група лица, сред които и двамата обвиняеми, които извършвали дейности по производство на тютюн за пушене - обезжилване и машинно рязане на тютюневи листа чрез два броя електрически машини. Иззети са няколко бали тютюн на листа, като и 16 кг от тютюна бил нарязан и годен за пушене.Малко по-рано била извършена проверка на лек автомобил, марка \"Фолксваген Пасат\", управляван от Веселин Р., на 28 г. В багажника на колата били открити 190 кг ситно нарязан тютюн, разпределен в 20 чувала. Установено е, че тютюнът бил нарязан в складовата база и предоставен на Веселин Р. от обвиняемия Александър Р. Днес Районна прокуратура-Пловдив ще привлече като обвиняем Веселин Р. за държане на акцизни стоки без бандерол.Акцията по установяване на незаконното производство на акцизни стоки е проведена след оперативно-издирвателни дейности на митнически служители от отдел \"Митническо разузнаване и разследване\" в Митница- Пловдив.По делото се извършват огледи, разпити на свидетели, предстои назначаване на експертиза и др. Иззет е лекия автомобил, марка \"Фолксваген Пасат\", двете електрически машини за рязане, тютюна и др. Обвиняемите Гюлхан А. и Александър Р. са задържани за срок от 72 часа с постановление на наблюдаващия прокурор.", "date": "2017.06.29", "title": "Задържаха двама души за нелегална фабрика за тютюн в Пловдив"}
{"url": "https://news.bg/world/sasht-nyama-da-razshiryavat-zabranata-za-laptopi-no-zasilvat-merkite-po-letishtata-v-sveta.html", "text": "САЩ обявиха, че ще въведат нови правила за засилване на мерките за сигурност, обхващащи всички самолетни компании, които летят до страната, но няма да разширяват забраната, отнасяща се до лаптопите, съобщава АФП.Секретарят за вътрешната сигурност Джон Кели поясни, че терористичните заплахи задължават подобряване на всички стандарти за безопасност, отколкото подход на парче, който засяга личните електронни устройства., поясни Кели и добави, че ще приложат нови мерки за безопасност на въздушния транспорт и възпрепятстване терористите да успеят.През последните месеци администрацията на САЩ обсъждаше възможността за разширяване забраната за внасяне на лаптопи в салона на самолета, както и други по-големи електронни устройства на полети от Европа, но сега Вашингтон насочи усилията си в друга посока.Наложената през март забрана за внасяне на лаптопи в салона на самолети от 8 държави от Северна Африка и Близкия изток се основава на разузнавателна информация, че ДАЕШ (\"Ислямска държава\") работи по поставянето на бомба на таблет или лаптоп.По същата причина Великобритания наложи подобна забрана за директни полети от 6 държави.По време на реч на конференция на Центъра за нова американска безопасност Кели предупреди, че терористичната заплаха за самолетните компании не е изчезнала.Той изтъкна, че самолетните компании и летищата по света ще трябва да приложат пакет от нови методи за проверка на пътниците и устройствата им, включително технологична и физическа проверка.Представители на ведомството за вътрешна сигурност поясниха, че агенцията ще издаде директиви за около 180 авиопревозвача от 105 държави, които изпълняват полети до САЩ. В това число влизат и американските самолетни компании.Общо става въпрос за около 2 000 полета до САЩ ежедневно с 325 000 пътници.Кели каза още, че САЩ ще настояват чуждестранните летища да приемат процедури за проверка на пътниците преди да се качат на самолета, използвани от американските митнически и гранични власти.Такива операции вече се прилагат на 15 места в 6 държави, включително Канада, Ирландия и ОАЕ.Но проблемът с това е, че засяга суверенитета на държавите.Самолетните компании ще бъдат накарани да приемат смесица от нови мерки, включително използване на нови технологии за проверка, повече кучета и други.", "date": "2017.06.29", "title": "САЩ няма да разширяват забраната за лаптопи, но засилват мерките по летищата в света"}
{"url": "https://news.bg/world/predsrochno-osvobozhdavat-ot-zatvora-bivshiya-premier-na-izrael-ehud-olmert.html", "text": "Бившият премиер на Израел Ехуд Олмерт ще бъде освободен предсрочно от затвора след решение на борда за помилване към израелските затворнически власти, съобщават световни агенции.Говорител на затворническите власти заяви, че бордът е взел решение днес за удовлетворяване молбата на Олмерт да му се намали с 1/3 27-месечната присъда за корупция.Олмерт ще бъде освободен в неделя, макар че правосъдното министерство може да обжалва решението.71-годишният Олмерт, който беше премиер между 2006 и 2009 г., е осъден за корупция. Той влезе в затвора през февруари 2016 г. Освобождаването му в неделя идва след излежаването на 2/3 от присъдата.Олмерт е първият премиер, вкаран в затвора.", "date": "2017.06.29", "title": "Предсрочно освобождават от затвора бившия премиер на Израел Ехуд Олмерт"}
{"url": "https://news.bg/world/merkel-napadna-vashington-predi-g-20.html", "text": "Германският канцлер Ангела Меркел нападна Вашингтон преди Г-20, съобщават световни агенции.Преди срещата на Г-20 в Хамбург следващата седмица Меркел подчерта пред Бундестага, че позициите на Вашингтон в областта на търговията и околната среда нямат връзка с реалността и с все по-глобализиращия се свят.\"\", поясни канцлерът пред германския парламент, отбелязвайки, че многостранното сътрудничество е единственият отговор за разрешаване на предизвикателствата в дневния ред на Г-20, такива като тероризма и миграцията.Макар че не спомена конкретно американския президент Доналд Тръмп, тя не пропусна да коментира решението на Вашингтон да изостави Парижкото споразумение за климата.\"\", каза Меркел и се закани да води разговорите по такъв начин, че да \"служат на климата\".\"Да се покрият разногласията би било неискрено\", добави тя.Речта на Меркел пред германските депутати подсказва, че Тръмп може да очаква хладно посрещане от европейските лидери на двудневната среща в Хамбург, която започва на 7 юли.Европа \"е по-решена от всякога\" Парижкото споразумение да постигне успех, увери Меркел и подчерта, че сделката не може да бъде предоговаряна.Тя също се надява на \"ясен сигнал\" в полза на свободните пазари и многостранната търговска система.Канцлерът говори в Бундестага преди среща по-късно днес с европейски лидери.", "date": "2017.06.29", "title": "Меркел нападна Вашингтон преди Г-20"}
{"url": "https://news.bg/regions/smerch-povredi-elektroprovodite-kray-svoge.html", "text": " Смерч повреди електропроводите край Своге. Стотици домакинства от десетки селища останаха без ток.Сработилата аварийна защита в подстанциите е изключила електропроводите с високо напрежение и са предотвратени по-големи щети от гръмотевичната буря, съобщава БНТ.4 аварийни групи отстраняват последните 15 повреди при битови абонати в общините Мездра и Роман.Оперативният директор на ЧЕЗ-България Виктор Станчев коментира, че се е получило природно явление смерч, на базата на което има повреди по въздушните електропроводи, които захранват селищата.\"Цяла нощ аварийните групи не са спирали да работят и електрозахранването ще бъде възстановено всеки момент. В момента отстраняваме единични аварии на хората, които са се обадили. Смерчът е минал основно между Мездра и Роман\", допълни Станчев.", "date": "2017.06.29", "title": "Смерч повреди електропроводите край Своге"}
{"url": "https://news.bg/regions/otnovo-pozhar-vav-vlak.html", "text": "Около 9.30 часа в участъка между гарите Сливен и Желю войвода, локомотивната бригада на пътническия влак от Сливен за Бургас забелязва дим, който излиза от машинното отделение на локомотива.Машинистите веднага предприели превантивни действия с цел гарантиране на безопасността на пътниците във влака.Те задействали противопожарната система на локомотива и използвали наличните пожарогасителни средства.Впоследствие локомотивът е отделен на безопасно разстояние от пътническите вагони. Подаден е сигнал и до Национална служба \"Пожарна безопасност и защита на населението\".На пътуващите с влака ще бъде осигурен превоз с автобуси до крайната точка на маршрута - Бургас. В композицията пътували около 30 души.Заради инцидента се налага промяна на маршрутите на други влакове. С променен маршрут ще се движат двата бързи влака между София и Бургас. Те ще се отклоняват през Стара Загора.Възникналото запалване в машинното отделение на локомотива по никакъв начин не е застрашило живота и здравето на пътниците във влака и превозния персонал.Припомняме, през последните месеци случаите на инциденти с влакове зачестиха. Само преди два дни, на 27 юни - вторник, трансформаторно масло се запали в локомотив на гара Костенец. Ситуацията беше овладяна бързо и инцидентът се размина без пострадали.Пожар във влак възникна и на 25 юни, неделя. На гарата в Горна Оряховица се запали машинното отделение на маневрен локомотив. Вселдствие на пожара пострадаха двама машинисти.Те бяха с изгаряния от нагрято машинно масло, което ги е заляло. Пострадалите бяха транспортирани в УМБАЛСМ \"Пирогов\" без опасност за живота им. Двамата имат около 10-15% изгаряния в горната част на тялото. Състоянието им е стабилно.В началото на месец май два локомотива на частни жп влакове дерайлираха около Пирдоп. Инцидентът ограничи преминаването на друго композиции в междугарието Пирдоп-Антон. В инцидента нямаше пострадали или сериозни щети по железопътната инфраструктура. Изясни се, че вагоните са били празни. Вчера, 28 юни, също имаше инцидент с влак. В района между жп спирка и жп гара Сливница . 57-годишният мъж е пострадал тежко. Той има множество фрактури по тялото и е с опасност за живота.", "date": "2017.06.29", "title": "Отново пожар във влак"}
{"url": "https://news.bg/int-politics/narodat-na-severna-koreya-mozhel-da-se-zashtiti-ot-sasht-samo-s-yadreni-orazhiya.html", "text": "Народът на Северна Корея може да се защити от САЩ само с ядрени оръжия, като комунистическата страна ще продължи да разработва подобни технологии. Това обяви заместник-посланикът на КНДР в ООН, цитиран от руски медии.Представители на Северна Корея рядко се появяват на заседания на Съвета за сигурност на ООН. Представителят на Северна Корея е взел участие на заседание по въпросите по неразпространението на оръжия за масово поразяване.В своята реч представителят на Пхенян изтъкнал, че \"от (бившия президент на САЩ Хари) Труман до (действащия президент на САЩ Доналд) Тръмп администрацията на САЩ не променя политиката си на превантивен ядрен удар срещу КНДР\".\"Корейският народ стигна до заключението след тежки изпитания, че единственият начин за защита на жизненоважните права и суверенитет е реципрочен отговор на ядрените оръжия. Ние няма да отстъпим от изграждането на ядрени сили, които да защитават суверенитета на страната и правото на страната на съществуване\", подчерта севернокорейският дипломат.Обръщайки се към членовете на Съвета за сигурност, той напомнил за приетата в началото на юни поредна резолюция срещу Северна Корея. Дипломатът отбелязал, че страните, поддържащи резолюцията, са направили \"фатално грешна преценка\", ако са сметнали и за миг, че по този начин ще бъде забавено развитието на ядрения потенциал на страната.Резолюцията, разширяваща списъка със санкции срещу КНДР, беше приета единодушно от 15-те члена на Съвета за сигурност на 2 юни.", "date": "2017.06.29", "title": "Народът на Северна Корея можел да се защити от САЩ само с ядрени оръжия"}
{"url": "https://news.bg/crime/vmro-iskat-ot-mvr-shefa-tvardost-pri-intsidenti-s-tsigani.html", "text": "ВМРО искат от вътрешния министър да приложи цялата тежест на закона в случаи като този от снощи в Асеновград.За разпореждане на проверка на случая в Асеновград, настоява в писмо до вътрешния министър, Карлос Контрера - общински съветник от ВМРО в София и член на Организационния съвет на партията.В писмото към министър Радев, Контрера се възмущава, че са задържани само 8 души, което по негови думи е липса на твърдост от страна на служителите на реда.Циганският криминален контингент се е самозабравил и води съществувание над и въпреки държава и държавност, изтъква общинският съветник.Контрера пише, че не бива да се прави компромис в името на някакво уж мирно съществуване.Призив за ясен сигнал, че ще се използва и е задължително да се използва сила в такива ситуации, искат още от националистическата партия. В писмото към министъра се иска и ясна и едностранно изразена политическа подкрепа за служителите в МВР да прилагат сила в подобни случаи.Припомняме, че на 26 юни 2017 г. възникна конфликт между две групи в района на язовир \"40-те извора\" край Асеновград - жители на ромския квартал и група деца спортуващи гребане. Разправията прераснала в масово сбиване на различни места - край язовира, по-късно в центъра на Асеновград и край болницата. Пострадалите са седем души.Днес Асеновград осъмна със засилено полицейско присъствие след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане. ", "date": "2017.06.29", "title": "ВМРО искат от МВР-шефа твърдост при инциденти с цигани "}
{"url": "https://news.bg/crime/hvanaha-turski-grazhdanin-izdirvan-za-ubiystvo-v-norvegiya.html", "text": "По искане на Окръжната прокуратура в Добрич съдът наложи мярка \"Временно задържане под стража\" за срок до 40 дни на турски гражданин, издирван за убийство в Кралство Норвегия.40-годишният Хасан Калънч бил установен и задържан на ГКПП- Дуранкулак. Установено е, че той е издирван за убийство, извършено в Кралство Норвегия.Съдебните власти в кралството са декларирали намерение да отправят официално искане до българските власти за екстрадиране на Калънч.Искането на Окръжната прокуратура в Добрич да бъде наложена мярка \"Временно задържане под стража\" за срок до 40 дни на турски гражданин бе уважено от състав на Добричкия окръжен съд.", "date": "2017.06.29", "title": "Хванаха турски гражданин, издирван за убийство в Норвегия"}
{"url": "https://news.bg/regions/nankov-predstavya-variantite-za-doizgrazhdaneto-na-am-hemus.html", "text": "Във Велико Търново ще се проведе национална дискусия за доизграждането на АМ \"Хемус\". На дискусията се очаква министърът на регионалното развитие и благоустройството Николай Нанков да представи вариантите за трасето на магистралата.На срещата ще се коментира и значението на магистралата за икономическото възраждане на Северна България. Ще бъде обсъдено и финансирането за довършването на АМ \"Хемус\".Очаква се на срещата да присъстват депутати от регионите, през които ще минава трасето на новата отсечка. Участие ще вземат и кметовете на общините, както и предприемачи и инвеститори.По думите на председателят на парламентарната група на ГЕРБ Цветан Цветанов доизграждането на магистралата е приоритетно за кабинета \"Борисов 3\". Според него АМ \"Хемус\" много ще облекчи пътната обстановка и ще бъде като сбъдната мечта за гражданите.Според последните промени се предполага, че трасето на АМ \"Хемус\" ще преминава на около 15 километра от Велико Търново.Припомняме, утре, 30 юни - петък, ще бъде пуснато движението в дясната тръба на тунел \"\". От този уикенд съоръжението ще бъде изцяло проходимо и времето за пътуване до морето по северната магистрала ще се съкрати.", "date": "2017.06.29", "title": "Нанков представя вариантите за доизграждането на АМ \"Хемус\""}
{"url": "https://news.bg/crime/na-tsatsarov-mu-doyde-v-poveche-tsirka-pred-vss-i-napusna.html", "text": "Заседанието на ВСС се провали поради липса на кворум, след като част от кадровиците на съдебната власт демонстративно напуснаха.До това се стигна, след като шефът на Върховния административен съд (ВАС) Георги Колев предложи заседанието да се прекрати.Главният прокурор Сотир Цацаров зачете част от заглавията в медиите, свързани с протеста пред сградата преди началото на заседанието.Любопитното е, че ВСС обърна внимание на това, че протестът пречи на нормалното процедиране на заседанието, след като той вече е приключил.\"Честно казано някак си този цирк ми идва в повече\", изтъкна Цацаров и напусна заседанието, като заедно с него излязоха и други членове.Членът Таня Найденова се опита да предотврати провала на заседанието, като призова колегите си да останат. Тя отбеляза, че не за първи път заседават при протести пред сградата и напомни, че при предишни прояви е имало и агнешки главички, и некролози.Така или иначе обаче кворум вече нямаше и кадровиците не успяха да разгледат най-горещата последната точка от дневния си ред. Припомняме, в днешния дневен ред на ВСС беше включена точка за сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези. Сигналът беше тълкуван и като опит за импийчмънт на председателя на ВКС.Самият Лозан Панов коментира пред медиите, че няма коментар относно провала на заседанието. Той отрече да има лична война с главния прокурор.\"Няма какво да коментирам за това, което се случи\", коментира съдия номер едно. По думите му, всички точки от дневния ред са важни и очевидно темата остава висяща.", "date": "2017.06.29", "title": "На Цацаров му дойде в повече \"цирка\" пред ВСС и напусна"}
{"url": "https://news.bg/crime/v-makedoniya-arestuvaha-tri-reysa-s-fenove-na-botev-plovdiv.html", "text": "Българският консул в Македония Венцислав Цветанов спешно е пристигнал в полицейското управление на град Крива паланка, където всеки момент ще бъдат докарани три автобуса с футболни фенове на \"Ботев\" (Пловдив), съобщават от Министерството на външните работи.Според македонската полиция три автобуса с фенове на \"Ботев\" (Пловдив), пътуващи за Албания през Македония, са спрели към 3 ч. през нощта за почивка на магистралата Скопие-Тирана на определени за това места.Четирима от феновете със спрей изрисуват графити върху сградите за почивка. Полицията твърди, че разполага с видеозапис.При молба от органите на реда да бъдат санкционирани за хулиганската си постъпка, феновете отказват. На четиримата фенове ще бъде съставен административно-наказателен акт. Докато не платят глобите, четиримата български граждани няма да бъдат освободени да продължат пътуването си.В момента останалите пътуващи в автобусите са солидарни с тези фенове и остават на място.\"Ботев\" (Пловдив) гостува на Партизани (Тирана) днес от 18 ч. българско време в мач от първия квалификационен кръг на турнира Лига Европа.От българското посолство уверяват, че ще оказват пълно съдействие на феновете.По-късно автобусите с фенове отпътуваха от Крива паланка към Тирана с полицейски ескорт, уточниха от външното ведомство.Било е постигнато съгласие с органите на реда в Крива паланка да бъде съставен акт за административно нарушение и налагане на минимална глоба в размер на 200 евро само на ръководителя на групата.Очаква се феновете да пристигнат навреме на стадиона, за да подкрепят отбора си. В Крива паланка остава само ръководителят на групата Иван Вълчев, който след произнасянето на дежурния съдия ще настигне с кола на посолството автобусите с фенове.", "date": "2017.06.29", "title": "В Македония арестуваха три рейса с фенове на Ботев Пловдив"}
{"url": "https://news.bg/economics/ikonomicheska-zona-sofiya-bozhurishte-se-razshiryava-s-dopalnitelni-115-dekara.html", "text": "Икономическа зона \"София-Божурище\" се разширява с допълнителни 115 декара. Министърът на икономиката, в качеството му на орган, упражняващ правата на държавата в капитала на \"Национална компания индустриални зони\" ЕАД, подписа протоколно решение за увеличение на капитала на дружеството, чрез апорт на недвижим имот. Действието се предприема в изпълнение на залегналите в коалиционното споразумение приоритети за развитието на икономическите зони. Въпросният имот се намира в землището на село Гурмазово, община Божурище, непосредствено до Икономическа зона \"София-Божурище\" и обхваща площ от 115 375 кв. м. С този акт на апортиране се приключва обособяването на Икономическата зона.Министерството на икономиката ще окаже необходимата административна подкрепа на Зоната, като се очаква от страна на компанията да се привлекат сериозни инвеститори.Реализацията на проекта и разгръщането на пълния му потенциал ще даде възможност за предоставяне на максимално привлекателни условия и за трайното установяване на водещи компании на територията на икономическата зона.", "date": "2017.06.29", "title": "Икономическа зона \"София-Божурище\" се разширява с допълнителни 115 декара"}
{"url": "https://news.bg/world/merkel-se-stremi-kam-obedinen-evropeyski-front-predi-g-20.html", "text": "Германският канцлер Ангела Меркел се съвещава със западните европейски съюзници, за да подготвят стратегия седмица преди срещата на върха на Г-20, съобщава АФП.След като американският президент Доналд Тръмп проповядва \"Америка преди всичко\" и отхвърля опасността от климатичните промени, западните европейски съюзници се опитват да се обединят около общ фронт на срещата на върха.Сред участниците ще бъдат руският президент Владимир Путин, турският държавен глава Реджеп Ердоган и саудитският крал Салман, а списъкът с потенциалните неразрешими въпроси включва войната в Сирия, украинския конфликт и дипломатическата криза с Катар.Антиимиграционната позиция на Тръмп също насърчи много държави от Източна Европа да се противопоставят на Меркел и да не приемат бежанци.\"\", каза дипломатически източник и поясни, че е необходимо да се потвърди европейската съгласуваност преди напрегнатата среща на Г-20.Освен разрива в трансатлантическите отношения, \"има и нарастващо европейско разделение по оста изток-запад\", според експерти.Заплашвайки да задълбочи разделението, Тръмп ще посети Варшава за среща с лидерите на държавите от Централна и Източна Европа ден преди Г-20.Днес Меркел ще говори пред германския парламент, като се очаква да очертае приоритетите си преди Г-20.След това ще бъде проведена малка среща на върха с участието на лидерите на Франция, Великобритания, Италия и шефовете на институциите на ЕС, както и Холандия, Испания и Норвегия като гости, на която трябва да се очертаят единните политики преди Г-20.", "date": "2017.06.29", "title": "Меркел се стреми към обединен европейски фронт преди Г-20"}
{"url": "https://news.bg/regions/tsentar-na-mvr-i-nap-otvarya-vrati-vav-varna.html", "text": "За втора поредна година отваря врати център за съвместна работа на МВР и НАП по Северното Черноморие. Той се намира в сградата на Областна дирекция на МВР-Варна.Идеята на центъра е да бъде в помощ на органите на реда през туристическия сезон.Основните направления на работа центъра са съвместни патрули в курортите и крайбрежните зони на Варна, контрол на работата на нощните заведения, изграждане на контролни фискални пунктове на територията на курортите в областите Варна и Добрич.Гражданите могат да подават директни сигнали към координационния център на тел. 052/652 238 и 0882/050027. Както и на kc@ro03.nra.bg.", "date": "2017.06.29", "title": "Център на МВР и НАП отваря врати във Варна"}
{"url": "https://news.bg/crime/zasileno-politseysko-prisastvie-v-asenovgrad-sled-snoshtniya-protest.html", "text": "Със засилено полицейско присъствие осъмна Асеновград, след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане на язовир \"Четиридесетте извора\", предаде БНТ.Хиляди асеновградчани се събраха, за да изразят недоволството си, а от Пловдив пристигнаха близо 100 мотористи.След края на протеста много от демонстрантите са се насочили към ромската махала.Съобщава се, че 8 души са арестувани, но от полицията отказват коментар.Очаква се в 11:00 часа кметът да приеме част от протестиращите.Децата, които са станали обект на агресията, са отбор по кану-каяк. Те тренирали на язовир \"40-те извора\", когато възникнал конфликтът, прераснал в масово сбиване.Пострадали са двама от учениците, както и двама треньори. Те са прегледани в болница.По време на прегледа голяма група разгневени жители от Лозница, въоръжени с колове, е обсадила болницата. Стигнало се е до намесата на полицията.", "date": "2017.06.29", "title": "Засилено полицейско присъствие в Асеновград след снощния протест  "}
{"url": "https://news.bg/society/petrovden-e-2.html", "text": "Днес (29 юни) Българската православна църква почита паметта на двама от учениците на Христос - светите апостоли Петър и Павел.Имен ден днес имат Петър, Павел, Петрана, Полина, Павлина, Петя и Камен.Според Новия завет Петър се казвал отначало Симон и бил син на рибар от Витсаида Галилейска. Брат му Андрей пръв станал ученик на Христос и довел Симон при Исус.Спасителят го нарекъл Петър, което значи \"камък\". Името на апостол Петър се споменава постоянно в Евангелието. Той бил един от любимите ученици на Христос.Когато повели Исус на съд, само Петър и един от учениците вървели след него. В двора на първосвещеника обаче, обхванат от малодушие, той три пъти се отрекъл от Христа. Когато пропял петелът, той си спомнил предсказанието на Спасителя: \"Казвам ти, Петре, не ще пропее днес петел, преди ти три пъти да се отречеш, че Ме познаваш\" (Лука 22:31-34), и горко се разкаял.След Възкресението Христос се явил най-напред пред Петър, за да възстанови неговото апостолство. Традиционно се смята, че Петър е учител на юдеите, а Павел - на езичниците.Петър проповядвал в Юдея, Галилея, Самария, Кесария, Йерусалим, Сирия, Антиохия. Стигнал и до Египет. Пътувал до Британия, Гърция, бил в Коринт.Около 67 г. пристигнал в Рим. Там император Нерон предприел гонения срещу християните. Петър бил затворен в тъмница и на 29 юни осъден на кръстна смърт. Петър обаче помолил да го разпънат с главата надолу, като не считал себе си достоен за еднаква смърт със Спасителя.В традиционния български бит Петровден е един от най-почитаните празници през летния период. Според поверието празненствата днес са за предпазване от пожари, гръмотевици и градушки.  ", "date": "2017.06.29", "title": "Петровден е"}
{"url": "https://news.bg/int-politics/v-avstraliya-obviniha-vissh-predstavitel-na-vatikana-v-seksualni-posegatelstva.html", "text": "Кардинал Джордж Пел, който отговаря за финансите на Ватикана, беше обвинен в сексуални посегателства в Австралия, съобщиха от местната полиция, цитирани от световните осведомителни агенции.\"Полицията в щата Виктория повдигна обвинения на Джордж Пел за извършени в миналото сексуални посегателства\", обясни месетн полицейски началник.Допълва се, че срещу кардинал Джордж Пел има подадени множество жалби, като трябва да се изправи пред съда на 18 юли.Пел, който е австралиец и който е най-високопоставеният представител на римокатолическата църква в страната, беше разпитан в Рим през октомври миналата година от австралийската полиция във връзка с обвинения в педофилия, които той отрича.", "date": "2017.06.29", "title": "В Австралия обвиниха висш представител на Ватикана в сексуални посегателства"}
{"url": "https://news.bg/world/gratskata-politsiya-zalovi-kamion-s-migranti-idvasht-ot-balgariya.html", "text": "Гръцката полиция откри 14 мигранти в камион, идващ от България, предаде БНТ.Те са били укрити в специално изготвен тайник в камиона, уточниха от вътрешното министерство.При акцията са арестувани двама трафиканти на мигранти от България, предаде агенция АНА.", "date": "2017.06.29", "title": "Гръцката полиция залови камион с мигранти, идващ от България"}
{"url": "https://news.bg/press/ns-prie-komisiya-da-razsledva-radev-za-samoletite-solomonovsko-reshenie-za-ndk-otpuskat-oshte-12-mln-lv-za-evropredsedatelstvoto.html", "text": "Скандалът около сделката с избора на нови самолети за армията е водеща тема за вестниците в четвъртък.\"Пpезидентът Рyмен Радев cе пpевpъща в cлабо звено във веpигата Бългаpия - НАТО - ЕС, във веpигата Бългаpия - нейни cъюзници на Балкaните и във веpигата външна политикa, която Бългаpия пpави по отношение на cтpани, които cа в Близкия Изток. Това кaза в пpедаването \"Лице в лице\" по bТV депyтатът от ГЕРБ Антон Тодоpов...\" - в. \"24 часа\".\"Парламентарна комисия ще проверява всички факти и обстоятелства по процедурата на избор на нов изтребител за армията ни, решиха депутатите. От изказванията на депутати от ГЕРБ по време на дебатите се разбра, че ще бъде обърнато внимание на ролята на президента Румен Радев, който допреди година беше командир на ВВС, а назначеното от него служебно правителство класира офертите за самолетите. Вместо спор \"за\" и \"против\" комисията дебатът се обърна на спор за \"Грипен\" или F-16. От доклад на Министерството на отбраната до Министерския съвет от миналата седмица се разбра, че България ще преговаря с Швеция за купуването на нови изтребители \"Грипен\" и с Италия, които предлагат употребявани \"Юрофайтър Тайфун\". Третата възможност за купуване на F-16 от Португалия с логистичен пакет от САЩ не е била класирана от служебното правителство \"поради несъответствие на ценовото му предложение с изискванията, заложени в RFP (request for proposal - искане за предоставяне на предложение - бел.авт.)\". При процедурата, завършена от служебното правителство, на първо място е класиран \"Грипен\" с оценка 0.90, а предложението на Италия е класирано на второ място с резултат 0.61. Генерал о.р. Константин Попов (ГЕРБ), който е до януари беше началник на отбраната, в началото на дебатите каза, че в процеса по избор нов за армията ни изтребител трябва да се отчетат и крайният ефект, както и политико-военните измерения от обвързването с конкретен доставчик. Попов обърна внимание, че оценката е направена по време на служебното правителство. \"Тогава парламентът не съществуваше и нямаше парламентарен контрол\", каза Попов. Според него създаването на комисията ще доведе до по-голямо ангажиране на Народното събрание в проектите за модернизация. Комисията трябва да се запознае с всички факти и обстоятелства и действията на длъжностните лица и какви са били мотивите и редът за вземане на решения. Комисията няма за цел да спре процеса за закупуване, а да осигури прозрачност, каза още Попов... Бойко Борисов и министрите му не искат ускорена реализация на проектите за модернизация, каза лидерът на БСП Корнелия Нинова, каквото беше решението на Консултативния съвет за национална сигурност. Тя напомни, че на 23 юни премиерът Борисов направи изявление с премиера на Швеция, че започва разговори за \"Грипен\". \"Защо не отиде в Италия или САЩ? Какво се случи в тази една седмица? Не е необходимо много да се сетим\", каза Нинова. Според Нинова комисията се създава заради изявлението на президента Радев в Гърция, че започва борба с корупцията и политическата класа няма воля да участва. Атаката ви е персонално срещу президента, каза Нинова... Тома Биков (ГЕРБ) каза към Нинова, че не прави услуга на президента, като го поставя в ситуация БСП да остава зад него, а управляващите да са срещу него. \"На 9 юни президентът заяви, че спорът се води между лобисти и авиатори. Редно е да се слушаме в неговите думи и да проверим кои са лобистите\", добави Биков...\" - в. \"Дневник\".\"Вместо да се върви към изясняване на проблема с покупката на нови изтребители за нуждите на Българската армия, възелът все повече се заплита. Той предизвика серия от обвинения в корупция и се превърна в междуличностна война между президента Румен Радев и зам.-председателя на ГЕРБ Цветан Цветанов. Държавният глава обяви от Букурещ, където е на официално посещение, че на последния Консултативен съвет за национална сигурност (КСНС) бил постигнат \"много добър консенсус\" и всички са се обединили, че са необходими инвестиции във въоръжените сили. Той допълва, че още не е получил докладите и анализите по въпроса, което го навежда на мисълта, че проектът за придобиване на нов боен самолет ще бъде протакан. Позицията на ГЕРБ обаче е временна парламентарна комисия да разследва каква е ролята на Радев при вземането на решението за изтребителите. Вчера НС одобри създаването на комисията с гласовете на ГЕРБ и \"Обединени патриоти\". 89 от БСП и ДПС гласуваха \"против\", а депутатите на \"Воля\" се въздържаха. Идеята за въпросната комисия бе обявена публично от заместника на Бойко Борисов в партията преди няколко дни. Тогава той обясни, че трябва да се проучи дали президентът не е лобирал за купуването на шведски изтребители \"Грипен\". Цветанов обяви в неделя, че президентът е защитил решението за купуването на шведски изтребители \"Грипен\" и това е станало в период, в който още е нямало окончателно решение на служебното правителство. \"Искаме да проверим с парламентарните механизми как се е стигнало до това решение и дали действително има постъпила информация, която не е отработена и е дисквалифицирала един от участниците служебно\", каза Цветанов тогава. А държавният глава поиска премиерът да каже дали подкрепя изявленията на своя заместник в ГЕРБ... \"Политическата сцена не е място за разиграване на скечове от типа на \"доброто и лошото ченге\", разгневи се Радев. И иронично обяви, че след като управляващите го обвиняват в корупция, тогава твърдят същото и за Швеция...\" - в. \"Сега\".\"В нашата партия не си играем на доброто и на лошото ченге. Това го правят други партии. Така премиерът Бойко Борисов коментира пред министрите излявлението на президента Румен Радев, сочи стенограмата от днешното заседание на \"Дондуков\" 1, обави \"Фокус\". Във вторник държавният глава заяви, че политическата сцена не е място за скечове от типа на \"доброто и лошото ченге\" и очаква да разбере дали премиерът подкрепя декларацията на Цветан Цветанов за акетната комисия за продецурата по избора на изтребител. \"От едната страна Корнелия говори, от другата президентът и ние в средата се чудим какво да направим\", коментира още Борисов.\" - в. \"Стандарт\".Другият скандал от последните дни - управлението на НДК също е сред актуалните теми на всекидневниците.\"НДК отново ще се yпpавлява от Миниcтеpcтвото на кyлтypата, pеши вчеpа Миниcтеpcкият cъвет. Доcега пpинципал на дъpжавното дpyжеcтво беше миниcтъpът на бългаpcкото пpедcедателcтво на Съвета на ЕС Лиляна Павлова. Рокaдата cтана cлед избyxналия cкaндал междy Павлова и cтаpия нов шеф на НДК Миpоcлав Боpшош. Тя го обвини в неpедноcти по pазxодването на паpите за двоpеца и назначи на позицията мy Боpиcлав Великов, той пък отвъpна, че не позволява да го натиcкaт за общеcтвени поpъчки. След cпешна cpеща пpи пpемиеpа във втоpник cе pеши НДК да cе въpне към кyлтypното миниcтеpcтво, а Боpшош пaк да е начело...\" - в. \"24 часа\".\"След проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС\", съобщиха от партията. \"Спазването на върховенството на закона винаги е било водещ принцип за ГЕРБ. Доказали сме многократно, че сме безкомпромисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", декларират от ГЕРБ, въпреки че Борисов се ангажира със спасяването на шефа на НДК Мирослав Боршош, чието управление се разследва от ДАНС и прокуратурата.\" - в. \"Труд\".\"Правителството утвърди вчера предложението на премиера Бойко Борисов да отнеме НДК от правомощията на министъра за европредседателството Лиляна Павлова и да го предаде на министъра на културата Боил Банов. Заедно с това уволненият от Павлова за един ден изпълнителен директор на НДК Мирослав Боршош се върна на поста си, но конфликтът между двамата не стихна, както се надяваше Борисов, а се превърна от словесен в числов дуел. Намеси се и прокуратурата, която пусна съобщение, че разследва неправомерно изразходване на средства от отпуснатите за ремонта на НДК 17 млн. лв. С тях били плащани стари сметки, а не нови ремонти. Запитана от репортери в Народното събрание дали е установила отклоняване на средства в НДК, Лиляна Павлова бе цитирана от агенция \"Фокус\": \"Прокуратурата е компетентният орган, тя трябва да каже тази информация (...) Заповедта за отстраняването на Боршош и протоколът са въз основа на одитиращ доклад за обществени поръчки, както и за забавянето на работата\". В съобщението на прокуратурата се разкрива, че \"на 08.06.2017 г. е образувано досъдебно производство с предмет чл.254а ал.1 от НК - за разпореждане с бюджетни средства не по предназначението им, в нарушение на нормативни актове\". Еднодневният директор на НДК Борислав Велков, който трябваше да замени Мирослав Боршош по волята на Лиляна Павлова, обяви във \"Фейсбук\", че предшественикът му си бил поставил за цел \"дружеството да бъде източено по всевъзможни начини\". Той упрекна Боршош в управленски хаос и показа снимки от кореспонденция с Иван Беров, ръководител сектор \"Електрозахранване\" в НДК, който е бил в комисията, оценявала обществени поръчки. От тях се разбира, че са давани указания как да бъдат точкувани фирмите, участвали в търгове, за да бъде спечелена поръчката за ремонта на НДК от фирмата \"Галев инженеринг\". Иван Беров обаче реагира чрез пресцентъра на двореца: \"Разпространената в интернет есемес кореспонденция не е моя. Съобщенията категорично не са написани от мен и не са изпращани от моя телефон. Нямам друго обяснение, освен че става дума за манипулация\". Велков, който бе председател на Съвета на директорите на НДК, преди да стане за кратко изпълнителен директор, отправи остри думи: \"Заварих едно тежко фалирало дружество. Катастрофирало дружество! Това означава, че и културата в него е фалирала! Без визия, без бизнес план (а тя го изисква), без ясна перспектива!\" Той илюстрира думите си със следните числа: \"Загубата на дружеството за 2015 г. е около 9.3 млн. лева, 2016 г. - 8.5 млн., 2017 г. - 3.4 млн., или общо за 3 години около 21 млн. лева българска данъкоплатска пара\". \"Галчев инженеринг\" спечели миналия октомври поръчката за ремонт на НДК със 75.51 точки в състезание с още 4 фирми. Тя обеща да приключи работата до септември 2017 г., което очевидно не може да стане. Първоначалната максимална стойност на поръчката бе за 14 млн. лв. без ДДС, но само две от подадените 5 оферти спазиха това изискване. \"Галчев инженеринг\" даде оферта за 16.5 млн. лева без ДДС. Държавата отпусна за ремонта на НДК 17 млн. лв., в които точно се побираше оферата на \"Галчев\" (работната група предлагаше 20 млн.). Но тъй като оценката бе правена по идеен, а не по технически проект, служебното правителство на Огнян Герджиков възложи на междуведомствена работна група да измери и установи по-точно какви строително-ремонтни работи трябва да се извършат. Така стана ясно, че не достигат още 28 млн. лв., от които най-голям дял се пада на сектор \"Сигурност\". От Брюксел бяха дадени предписания да се разположат 800 камери, да се купят защитени сървъри и пр. - всичко за около 12 млн. лв., които не бяха предвидени в първоначалния проект, разказа на \"Сега\" компетентен източник от служебния кабинет. Освен това за ремонт на пресцентъра бяха заделени средства, без да се предвиди, че са необходими пари и за неговото техническо обзавеждане. Трябваше да се добавят също разходи за преводачески кабини и други технически средства, което увеличи допълнителната сума с още 1.860 млн. лв. Скоро стана ясно и че в обществената поръчка са заложени 7 млн. лв. недофинансиране, а офертата на \"Галчев\" излезе с 3 млн. лева над индикативната стойност. Допълнителните 28 млн. лева покриват тези непредвидени суми, като оставят в резерв близо 4 млн. лв. В другите държави, които са оглавявали ротационно Съвета на ЕС, практиката е била сградният фонд да не влиза в бюджета на председателството. У нас обаче той е част от заделените общо 150 млн. лв. за покриване на всички разходи през период от три години. \"Все още сме в рамките на тия 150 млн. Не сме ги надхвърлили. Имаше 23 млн. изхарчени през 2016 г., 36 млн. бяха отпуснати с постановление на МС през мандата на служебното правителство, 32 млн. бяха отпуснати за следващата година и още 18 млн. за допълнителния персонал в Постоянното представителство в Брюксел. Или досега са разпределени общо 109 млн. лв., което означава, че от 150 млн. лв. остават около 40 млн. лв...\" - в. \"Сега\".Европредседателството също е във фокуса на всекидневниците.\"Призвани сме да бъдем арбитри и да търсим консенсус за важните общоевропейски решения, а не да търсим личния дивидент, заяви министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, цитирана от \"Фокус\". Председателството и приоритетите са тема надпартийна. Тема за консенсус в българското общество за приоритетите важни за България, пречупени през европейския дневен ред. Това е важна тема, която искаме да представим, за да нямаме свръхочаквания в обществото, че използвайки европейския дневен ред можем да наложим нещо в полза на България. Това не е прието, това е негласно правило. Поемаме Председателството, освен 6 месеца по-рано, в тежък турболентен момент и за Европа преди края на мандата на Европейския парламент, когато трябва да бъдат взети много важни решения, продължи Павлова. Пет са горещите теми, с които трябва да се справим. \"Първата е дебатът за Брекзит. Втората дебатът за многогодишната финансова рамка, който след решение ще бъде пролетта на 2018 година, което означава, че ние ще сме водещи в търсенето на консенсус. Третата гореща тема са изключенията за разширяването, които ще излязат по време на нашето председателство. Другата гореща тема, по която ще търсим консенсус са Западните Балкани. На нас се пада и т.нар. енергиен джъмбо пакет- темата с енергетиката, енергийния съюз и промените в климата\", уточни министърът. Предвиждаме над 800 заседания на всички работни екипи и работни групи, които заседават в рамките на европейските институции. В България предвиждаме провеждането на 30 срещи на високо ниво, все още културният календар се доуточнява. Според взетото решение председателството да бъде Брюксел базирано - всички основни заседания на ЕС, на Съветите на министрите и работните групи ще се провеждат в там. В България ще се проведе 1 среща на ниво държавни глави, предстои да уточним датата, може би през месец май с приоритет Западни Балкани, разкри Павлова. На 12 юли 2017 г. в Министерския съвет предстои да бъде разгледан и приет първи вариант на национална програма за Българското председателство и нейните приоритети, обяви министърът.\" - в. \"Стандарт\".\"Правителството одобри отпускането на допълнителни 12 млн. лв. за 2017 г., които да се използват за предприемането на мерки за сигурност и обезпечаване на събитията по време на българското председателство на Съвета на Европейския съюз догодина. Кабинетът взе това решение на днешното си редовно заседание. По бюджета на Министерството на вътрешните работи ще бъдат отпуснати 9.5 млн. лв., а по този на Държавна агенция \"Национална сигурност\" (ДАНС) - 500 хил. лв. Столичната община пък ще получи 2 млн. лв. С парите се цели подобряването на радиопокритието и капацитета на съществуващата радиокомуникационна среда в София и в сградата на НДК. Освен това трябва да се подобри комуникацията между различните институции, свързани с организацията и провеждането на председателството. В този списък попадат МВР, НСО, ДАНС, Министерският съвет, Министерството за българското председателство на Съвета на ЕС и НДК. Също така ще се осигури единна платформа за интегриране на системите за видеонаблюдение и обмен на информация със системите на столичната полиция, Столичната община, летище София и НДК. Това от своя страна ще доведе до автоматично свързване с регистри и автоматично генериране на аларми на база предварително дефинирани сценарии и модели за поведение. Системата ще бъде интегрирана и със системите за видеонаблюдение на метрото. В средата на февруари служебният министър за българското председателство Деница Златева отчете, че не достигат средства за проектите, свързани с изграждането на системите за видеонаблюдение, охрана и сигурност на НДК. В Столичната община пък нямало предвидени пари за създаването на общ координационен щаб по сигурността с достъп до системата за контрол на трафика.\" - в. \"Дневник\".В. \"Труд\" съобщава, че срещу две момичета са повдигнати обвинения за нападението срещу семейството на заместник-главния мюфтия: \"След като бе докладван случая в Софийската районна прокуратура, на две момичета, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\", съобщават от пресцентъра на МВР. Припомняме, че вчера към 11.40 часа бе получен сигнал в полицията, че на излизане от магазин в квартал \"Свобода\" две девойки на 20 и 16 години са станали обект на агресия. Нападнатите момичета са дъщери на заместник-главния мюфтия. Първоначално агресията е била насочена към тяхната майка. Тя била нападната заради това, че носи забрадка. Малко преди обяд семейство Мюмюн отиват на пазар в кварталния си магазин. Преди да влязат са нападнати словесно от две млади момичета, подстрекавани от млад мъж. В последствие словестната атака прераства във физическа разправа, като се намесват и дъщерите на зам.-главния мюфтия. \"Всичко е било свързано с исляма и забрадката като негов символ\", категоричен бе в коментарите след инцидента главният секретар на мюфтийството Джелал Фаик. От магазина са сигнализирали полицията, като са предали и записите от камерите. Същия ден жената и дъщерите си извадили медицинско свидетелство, по случая започна проверка. Разпитани бяха свидетели. След като материалите са докладвани на районната прокуратура, днес на двете нападателки, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\".\"", "date": "2017.06.29", "title": "НС прие комисия да разследва Радев за самолетите, соломоновско решение за НДК, отпускат още 12 млн. лв. за европредседателството..."}
{"url": "https://news.bg/world/ukrayna-zalovi-ruski-voenen-v-donbas-kremal-kazva-che-e-ot-zapasa.html", "text": "Украински бойци плениха руски военен в Луганска област. Москва твърди, че заловеният Виктор Агеев преди година е преминал в запаса, предадоха информационните агенции.Агеев е бил част от формированията на самообявилата се \"Донецка народна република\". Той е задържан, след като на 24 е обезвредена група сепаратисти.Руската страна обяви, че през май 2016 година той се е уволнил от армията и е преминал в запаса \"по установения ред\".Същевременно негови приятели, колеги по служба, както и майка му потвърдиха пред Би Би Си, че след като е приключил срокът на службата му, той е останал да служи в руската армия по договор, който е подписал през март 2017 г.Руските власти отричат това.", "date": "2017.06.29", "title": "Украйна залови руски военен в Донбас, Кремъл казва, че е от запаса"}
{"url": "https://news.bg/politics/zigmar-gabriel-i-sergey-lavrov-sporiha-publichno-za-siriya-i-ukrayna.html", "text": "Външните министри на Германия и на Русия - Зигмар Габриел и Сергей Лавров, влязоха в публичен спор за Украйна и Сирия, предаде Дойче веле.Двамата се срещнаха в руския Краснодар при откриването на 14-ата конференция на побратимените градове, но при разговорите им бяха засегнати и двете конфликтни зони на международната сцена.В коментар за изявлението на САЩ, че сирийският президент Башар Асад подготвя нова химическа атака Лавров обвини Вашингтон, че \"провокира и създава поводи за удари срещу сирийската правителствена армия\". Той определи изнесената информация като \"спекулация с мними разузнавателни данни, които са секретни и не бива да се показват на никого\".От своя страна Зигмар Габриел упрекна Лавров в опит да представи правителството на Асад като \"миролюбив режим\".\"Президентът Асад оглавява режим, който подлага на мъчения хиляди хора. Сигурен съм, че за сирийските военни не представлява затруднение да употребят химическо оръжие срещу противниците на Асад.\" - коментира германският външен министър.Във връзка с украинския конфликт той призова примирието да не се ограничава само по време на селскостопанските дейности.\"Ако следваме здравия разум, няма как да обясним защо примирието да не може да бъде продължено и след прибирането на реколтата.\" - каза още Габриел, като изрази надежда за възобновяване на нормандския формат.Лавров репликира, че всички нови инициативи за омиротворяване на ситуацията в Донбас са \"от лукавия\".", "date": "2017.06.29", "title": "Зигмар Габриел и Сергей Лавров спориха публично за Сирия и Украйна"}
{"url": "https://news.bg/world/fbr-razpita-sluzhiteli-na-kasperski.html", "text": "Агенти на Федералното бюро за разследване са разпитали служители на компанията за киберсигурност \"Касперски\", живеещи САЩ, предадоха информационните агенции.Представители на компанията потвърдиха информацията, но от ФБР отказаха коментар.Не е ясно дали разпитите са свързани с намесата на Русия в изборите за Белия дом.През месец май служители на спецслужбите заявиха пред сенатската комисия по разузнаването, че се разследва използването на програмни продукти на \"Касперски\" от правителствени служители.Представители на конгреса смятат, че програмите може да се използват за хакерски атаки срещу американски компютърни системи и че фирмата е свързана с руското разузнаване.", "date": "2017.06.29", "title": "ФБР разпита служители на „Касперски”"}
{"url": "https://news.bg/int-politics/italiya-mozhe-da-zabrani-na-chuzhdi-korabi-da-prevozvat-migranti-do-bregovete-y.html", "text": "Италианските власти заплашиха, че ще забранят на чуждестранни плавателни съдове да превозват имигранти до пристанищата на страната, предаде Би Би Си.На първо място става дума за съдове, които под чуждестранни флагове, заедно с италианската брегова охрана, се ангажират със спасяване на мигранти, претърпели корабокрушение по пътя от Либия до бреговете на Италия.Често тези плавателни съдове принадлежат на хуманитарни организации и плават под различни флагове - често германски и малтийски, но мигрантите биват сваляни на италианския бряг.Италианският представител в ЕС Маурицио Масари предупреди, че ситуацията излиза от контрол. Премиерът Паоло Джентилони обвини европейските страни, че игнорират проблема.Само през последните 4 дни около 10 хиляди мигранти са се опитали да достигнат от Северна Африка до Италия.През тази година в Италия са влезли 73 хиляди мигранти, което е с 14% повече от същия период на 2016 г.", "date": "2017.06.29", "title": "Италия може да забрани на чужди кораби да превозват мигранти до бреговете й"}
{"url": "https://news.bg/int-politics/pol-manafort-e-poluchil-17-mln-dolara-ot-partiyata-na-yanukovich.html", "text": "Бившият шеф на предизборния щаб на Доналд Тръмп - Пол Манафорт, е получил 17 милиона долара от украинската Партия на регионите, оглавявана от покровителствания от Кремъл Виктор Янукович.Компанията на Манафорт е получила сумата в продължение на период от две години, посочва в. \"Washington Post\".Констатацията се съдържа в документ от 87 страници, в който се казва, че така партията на Янукович се е опитвала да повлияе на американската политика по отношение на Украйна.Плащанията са се осъществявали през периода 2012-2014 г.Манафорт е разследван по руската намеса в американските президентски избори.", "date": "2017.06.29", "title": "Пол Манафорт е получил 17 млн. долара от партията на Янукович"}
{"url": "https://news.bg/int-politics/kola-se-vryaza-v-prezidentkiya-dvorets-v-braziliya.html", "text": "Кола се е забила в портала на бразилския президентски дворец в столицата Бразилия, докато нараства натискът президентът Мишел Темер да подаде оставка, съобщава БиБиСи.Силите за сигурност са произвели предупредителни изстрели и шофьорът, който е непълнолетен, е бил арестуван, се уточнява в изявление на правителството.Президентът Темер не е бил в двореца \"Алворада\" по време на инцидента. По принцип той живее в резиденция, която се намира на около километър и половина от \"Алворада\".Бразилските медии показаха кадри на портата, лежаща на земята, както и доста гилзи край нея.По-рано Върховният съд изпрати обвинение за корупция срещу президента Темер в Конгреса - следващия ход в процеса, който може да завърши с отстраняването му от поста и съдебен процес.Мишел Темер беше обвинен, че е получил милиони долари подкупи от месопреработвателна компания. Той отрича да е нарушавал закона.Долната камара на Конгреса се очаква да гласува през следващите седмици за това дали да бъде позволено той да бъде съден.", "date": "2017.06.29", "title": "Кола се вряза в президенткия дворец в Бразилия"}
{"url": "https://news.bg/int-politics/tramp-udari-myusyulmanite-ot-shest-strani-zatrudni-vlizaneto-im-v-sasht.html", "text": "Белият дом определи нови критерии за кандидатите за визи от шест мюсюлмански страни, както и за всички бежанци, изискващи от тях да имат \"близки\" семейни или бизнес връзки със САЩ, съобщават американските медии.Правилата, засягащи хората от Иран, Либия, Сирия, Сомалия, Судан и Йемен, влизат в сила в четвъртък вечерта американско време.Те бяха въведени, след като Върховният съд частично възстанови забраната за пътуване на американския президент Доналд Тръмп.Спорният президентски указ беше блокиран от по-ниски съдебни инстанции.Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ.Дефиницията на \"близки\" отношения изключва баби и дядовци, лели, чичовци, племенници, братовчеди, сродници от втора степен, внуци.От новите правила също така са освободени онези, които имат бизнес или образователни връзки със САЩ.Новите правила обаче изрично посочват, че отношенията трябва да бъдат официални и документирани, за да няма заобикаляне на указа.Онези, които вече притежават валидни визи, не са засегнати. Хората с двойно гражданство, които пътуват с паспорта си от незасегната от новите правила страна, също ще им бъде позволен достъп до територията на САЩ.Адвокати обаче предупреждават, че новите ограничения, които ще останат в сила, докато Върховният съд се произнесе с окончателно решение през октомври, могат да отворят вратата за потоп от дела на засегнати хора.", "date": "2017.06.29", "title": "Тръмп удари мюсюлманите от шест страни, затрудни влизането им в САЩ"}
{"url": "https://news.bg/crime/podkrepyat-lozan-panov-s-boltove-pred-vss.html", "text": "Болтове пред Висшия съдебен съвет (ВСС) преди началото на заседанието на кадровия орган на съдебната власт. Символичният жест, препращащ към случая с липсващите болтове от автомобила на съдия номер 1, бе част от протест в негова подкрепа.Панов бе посрещнат с овации, докато влизането на шефа на Върховния административен съд (ВАС) Георги Колев бе съпътствано от възгласи \"Оставка!\".Очаква се ВСС да разгледа сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези, който беше принуден да напусне България, защото подкрепи бежанците, докато местните - не.", "date": "2017.06.29", "title": "Подкрепят Лозан Панов с болтове пред ВСС"}
{"url": "https://news.bg/politics/tsvetanov-se-opravdava-za-ndk-sazdavali-se-greshni-vpechatleniya.html", "text": "Заместник-председателят на ГЕРБ Цветан Цветанов обясни, че в партията на премиера Борисов няма битка на лобита. По думите му казусът НДК създал грешни впечатления и чувство за скандал в обществото.Според него в управлението на ГЕРБ с министър-председател Бойко Борисов и в двата мандата, а вече и в третия, винаги е имало спекулации, които винаги се оказвали грешни. \"Борисов беше информиран за всеки един процес около НДК. Няма никаква битка. Всичко върви по възможно най-добия начин, за да може да се подготви председателството\", допълни Цветанов.Припомняме, на 26 юни, понеделник, министър Павлова освободи от длъжност изпълнителния директор и член на борда на НДК Мирослав Боршош. Като мотиви тя посочи, че в управлението на НДК е налице , дадени от страна на едноличния собственик на капитала, както и системно неизпълнение на решения на Съвета на директорите.Във втоник обаче, 27 юни, по разпореждане на премиера Бойбо Борисов стана ясно, че Боршош ще се върне на поста си като шеф на НДК. Решението беше взето на среща, на която присъстваха Павлова, министърът на културата Боил Банов, както и самият Мирослав Боршош.Вчера, 27 вторник БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.По думите на Цветанов пред bTV министърът за Българското председателство на Съвета на ЕС 2018 Лиляна Павлова не е била нито наказана, нито унизена. Цветанов отбеляза и че Павлова е изпратила по случая доклад в прокуратурата. Имало и други проверки, осъществени от контролните институции, които също били предадени на прокуратурата.Според Цветанов преди да уволни Мирослав Боршош от поста му като директор на НДК, Павлова се е консултирала с Борисов - информирала го за целия процес на нейните констатации. Премиерът от своя страна не се предоверил на Павлова. \"Няма задкулисни неща, които биха могли да бъдат коментирани\", обяснява се Цветанов.В ГЕРБ нямало никакви битки и всички вървяло по най-добрия възможен начин, за да може максимално да се подготви председателството ни в Съвета на ЕС, отново наблегна Цветанов.На въпроса кой всъщност лъже в ситуацията - Павлова или Боршош, председателят на парламентарната група на ГЕРБ обясни, че нарочно се създавали погрешни впечатления в обществото.Относно , Цветанов коментира, че от ГЕРБ нямали никакви притеснения. \"Не виждам нищо лошо като се харчат много пари от българския данъкоплатец да има такава комисия\", посочи той.", "date": "2017.06.29", "title": "Цветанов се оправдава за НДК - създавали се грешни впечатления"}
{"url": "https://news.bg/regions/denyat-na-reka-dunav.html", "text": "29 юни е Денят на река Дунав.Празникът ще бъде отбелязан във Видин. Предвидени са инициативи на новия център за обучение, изкуство и култура към библиотеката \"Михалаки Георгиев\". В честванията е предвидено библиотеката да заплава в реката и ще се превърне в библиокораб, съобщават от БНР.На кораба ще могат да се качат всички, които имат желание да научат повече за река Дунав, както и за страните, през които реката минава. На кораба ще се дискутират и екосистемите в реката, качествата на водата на Дунав, както и начините за опазването ѝ.Честванията започват в 10 часа.", "date": "2017.06.29", "title": "Денят на река Дунав"}
{"url": "https://news.bg/politics/obedineni-patrioti-izlagaha-horata-za-pensiite-napadnaha-gi-ot-volya.html", "text": "Депутатът от парламентарната група на \"Воля\" Нина Миткова заяви в кулоарите на парламента, че \"Обединени патриоти\" (ОП) са признали, че са подвели хората в предизборната кампания.\"От трибуната в пленарна зала Павел Шопов от ОП в прав текст потвърди, че са подвеждали хората, като обясни, че действително са обещавали 300 лева пенсия, но не веднага. Това трябвало да стане в рамките на 4-годишен мандат. Ето това условие обаче хората го чуват едва сега и не е присъствало като уточнение в предизборните им агитации и лозунги. Опитват се да се оправдават, че не изпълниха обещанието си, а толкова пенсионери им се довериха\", коментира Миткова.По думите ѝ, парите се обезценявали, животът поскъпвал постоянно, потребителската кошница се свива и е много вероятно след 2, 3 или 4 години, тези 300 лева вече да нямат същата стойност.\"ГЕРБ задават въпроса откъде да се намерят пари за вдигане на пенсиите. Нашата позиция е ясна отдавна - категорични мерки срещу корупцията и кражбите с фокус върху изпълнението на големи проекти в държавата и обществените поръчки\", заяви Нина Миткова.Според нея държавата трябва да използва всички свои властови механизми, за да спре порочната масова практика хората и работодателите да плащат осигуровки върху нереален и занижен доход. Ако всеки се осигурява върху реалната заплата, парите от осигуровки ще бъдат значително повече.\"Ние от \"Воля\" ще предложим и да се вдигне прагът от 2600 лева максимален осигурителен размер. Има много работещи с доста по- големи заплати и смятаме за справедливо и правилно който е с по- висок доход, да има по - голям принос за бюджета за пенсии\", категорична беше Миткова.", "date": "2017.06.29", "title": "\"Обединени патриоти\" излъгаха хората за пенсиите, нападнаха ги от \"Воля\""}
{"url": "https://news.bg/bulgaria/ustanoviha-kritichno-zastrashena-esetra-s-hayver-v-dunav.html", "text": "Критично застрашена есетрова риба с хайвер от вида пъструга е била установена в рамките на тазгодишната научна експедиция, организирана от WWF България.За поредна година пририродозащитната организация проучва състоянието на есетровите популации в българския участък на реката.Древните риби съществуват от 200 милиона години, но днес са на ръба на оцеляването. За да бъдат съхранени, е от ключово значение събирането на актуални научни данни за разпространението им в река Дунав.Още в началото на проучванията през тази година е била уловена женска с хайвер, представител на вида пъструга, който заедно с моруната и руската есетра, са със статут на критично застрашени, докато четвъртият вид, чигата, е със статут \"застрашен\".Пъстругата живее в Черно море и мигрира през пролетта и есента. Женските екземпляри изминават стотици километри нагоре по течението на Дунав и остават по местата за хвърляне на хайвер само около 10-ина дни. Пъстругата спира да се храни с началото на миграцията. Храненето се възстановява чак след като се върне обратно в морето.Уловената пъструга е била дълга почти 140 см и е тежала 10 килограма. С помощта на Тихомир Стефанов от Националния природонаучен музей към БАН експертите успяха да сложат акустичен трансмитер, с който да могат да следят движението на пъстругата по Дунав. След маркиране и вземане на генетична проба, есетрата е била пусната отново в реката.Улавянето на този екземпляр е от изключителна важност за осигуряване на информация за размножаването и миграциите на есетровите риби. Научната експедиция продължава и през месец юли. Търсенето на критично застрашени видове в реката е като издирване на игла в купа сено, посочват природозащитниците.Миналата година екипът проведе 50-дневни интензивни проучвания и успя да намери осем есетри. През 2014 г. екипът на WWF България улови една-единствена новоизлюпена есетра - моруната Апостол, която бе хваната точно на днешната дата, навръх Международния ден на река Дунав, през 2015 г. хванатите есетри бяха две - пъструга и чига, които получиха имената Ветрен и Юли.", "date": "2017.06.29", "title": "Установиха критично застрашена есетра с хайвер в Дунав"}
{"url": "https://news.bg/society/rabotodatelite-tryabva-da-osiguryat-bezopasna-rabota-na-rabotnitsite-si-v-zhegite.html", "text": "За първи път през през тази година Националния институт по метеорология и хидрология (НИМХ) прогнозира оранжев код за опасно високи температури в някои области на страната.В тази връзка от Главната инспекция по труда (ГИТ) напомнят, че при подаден червен или оранжев код за опасни метеорологични явления, при работа на открито работодателите трябва да преценят доколко високите температури застрашават живота и здравето на работещите и да предприемат мерки за минимизиране на рисковете.Минималните изисквания за микроклимата на работните места за минимизиране на риска от работа при неблагоприятна температура са следните:- създаване на подходяща организация на работния процес и/или работното време, вкл. осигуряване на почивки с подходяща честота и продължителност;- създаване на подходяща организация на работните места;- осигуряване на колективни средства за защита при работа на открито, особено по отношение на риска от слънчев/топлинен удар, преохлаждане и измръзване;- осигуряване на подходящо работно облекло;- осигуряване на места за почивка с подходящи условия за възстановяване на топлинния баланс на организма;- осигуряване на достатъчно количество питейна вода, както и топли и студени напитки и други течности за възстановяване на водно-солевия и топлинния баланс на организма;- осигуряване на наблюдение или средства за комуникация за работещите на открито на изолирани работни места;- осигуряване на долекарска и първа медицинска помощ, както и подходящо транспортиране на работещите с внезапно влошено здравословно състояние за оказване на медицинска помощ.В закрити помещения работодателите са длъжни да поддържат оптимална температура, съобразена с разпоредбите. Според тях при работа на закрито градусите през топлия период трябва да бъдат между 18 и 25, като стойностите варират според типа работа - лека, средна или тежка. Допустимата температура не може да бъде над 28 градуса, но има определени и изключения. Според тях при много високи температури навън, в помещенията може да е с от 3 до 5 градуса над допустимите стойности, но не повече от 33 градуса.В строителството и селското стопанство през последните години като цяло работодателите съобразявали дейността с високите температури, твърдят от ГИТ.Най-често като превенция те се възползват от възможността да въведат подходяща организация на работния процес, така че да се почива по-често и да не се полага труд в най-горещите часове от деня. Осигуряват се и достатъчно разхладителни напитки, особено в строителството. Все още обаче има проблеми с осигуряването на климатизирани помещения за почивка, когато става въпрос за работа на открито.Резултатите от контролната дейност показват, че обикновено сигнали за работа при високи или ниски температури се подават от работещи на закрито. При проверките обаче в повечето случаи се констатирало, че градусите в помещенията не надвишават изискванията. Най-често сигнали подават работещите в предприятията за производство на облекло.Най-честите установени нарушения са свързани с липса на данни от актуални измервания на параметрите на микроклимата. Често се установява, че има осигурени технически средства за разхлаждане, които обаче не са проектирани съобразно пространствата, които охлаждат, или към момента на проверката не работят.Не се осигуряват и климатизирани помещения за възстановяване на топлинния баланс на организма. Те са много подходящи като решение за работа в производства, където технологията не позволява да се осигури оптимална температура - например в леенето на метали и в керамичната промишленост около пещите. В по-малките предприятия често не се осигурява вода и разхладителни напитки.", "date": "2017.06.29", "title": "Работодателите трябва да осигурят безопасна работа на работниците си в жегите"}
{"url": "https://news.bg/politics/zelenogorski-vidya-neprozrachnost-v-upravlenieto-zad-skandalite-s-ndk-i-samoletite.html", "text": "Скандалите и с НДК, и със самолетите са плод на една болест - липсата на прозрачност в управлението. Това коментира Найден Зеленогорски от \"Движение България на гражданите\" (ДБГ) от Реформаторския блок пред телевизия \"Евроком\".Според него мирише на корупция, но не се работи нито за бързото приемане на антикорупционен закон, нито за продължаване на съдебната реформа, а ще се правят анкетни комисии за проверка на процедурата за избора на самолети за армията, за ремонтите в НДК.\"От това не очаквам да излезе нещо, както нищо не направиха комисиите за Белене и за КТБ\", каза той.По думите му, този парламент не произвежда политика, а само скандали. Вместо да се занимават с важните неща като приоритетите за председателството и какво можем да постигнем през това време, цяла България и Европа трябва да гледат споровете кой да сменя плочките, да подписва поръчките за ремонта, допълни той.Дори и в най-красивите зали да се провежда председателството, ако се говорят глупости, няма никакво значение мястото, затова правителството трябва да се занимае с истинските въпроси, настоя Зеленогорски.\"Не съм разбрал дори да се търси разговор с хората, които работиха за това България да е член на Европейския съюз, нито с човека, който започна преговорите Кесьов, нито с Кунева, която ги завърши, нито с Паси, а експертиза е нужна и никой не е самодостатъчен\", допълни той.Попитан за новия антикорупционен закон Зеленогорски бе категоричен, че борбата с коруцията не може да се отлага повече. Има приет закон на първо четене, защо не се ползва, а се обсъждат 2 страници документ, не мога да си обясня, каза той.", "date": "2017.06.29", "title": "Зеленогорски видя непрозрачност в управлението зад скандалите с НДК и самолетите"}
{"url": "https://news.bg/politics/kazahte-li-na-naroda-za-zaema-ot-eur200-mln-pita-rumen-gechev-upravlyavashtite.html", "text": "Уведомихте ли българския народ, че ще теглите почти половин милиард лв. за бежанците? Този въпрос зададе на брифинг в кулоарите на парламента депутатът-икономист от БСП проф. Румен Гечев към управляващите. Повод за думите му е одобрения от депутатите нов държавен заем за 200 млн. евро, за който, според него, няма финансови разчети.\"Кой лъже? \", запита риторично Гечев, който бе министър на икономическото развитие в кабинета \"Виденов\".Според него, \"правителството направи опит да подведе българския парламент. За какво са половин милиард лева, които теглят като заем и се прехвърля плащането им върху бъдещите поколения\". Финансистът запита дали е уведомен българския народ, че кабинетът \"Борисов-3\" ще тегли такъв заем. Той иска обяснение за целта на този заем\".На днешното заседание в парламента бе ратифицирано рамково споразумение между Банката за развитие на Съвета на Европа и Република България за заем от почти половин милиард лева.Гечев обясни, че БСП е гласувала против този заем, поискан от правителството, по две основни причини.Първата, според професора, става въпрос за финансиране на мигранти, разселвани в България. Нещо, което правителството крие в своите мотиви, убеден е той. На второ място той посочи, че в мотивите, представени от кабинета \"Борисов\" 3 нямат финансови разчети, няма оценка как ще се отрази този заем на българската финансова система и как ще бъдат направени плащанията.Гечев пита и защо при фискален резерв от 13 млрд. лв., българското правителство тегли нов заем от близо половин милиард лева. Той подчерта, че главницата няма да се обслужва 5 години, това правителство ще похарчи пратите, а след 5 години следващите правителства и българският народ да плащат.\"Или е вярно, че сме в добро финансово състояние, което прави безсмислено тегленето на този заем, или както ние твърдим, - финансовото състояние далеч не е такова, каквото го обясняват управляващите и това е един финансов балон, а правителството не разполага с никакви свободни средства, поради което се налага то да моли съвета на ЕС през неговата банка за заем\", обясни той.Гечев е категоричен, че най-неприемливото е, че управляващите ни вкарват в схема, в която, взимайки този заем, българското правителство няма как да откаже след това разселването на мигранти.\"Съветът на ЕС дава тези пари при ясно разписано условие, че след разходването на средства за образование и наука, на второ място са разходи за финансиране на разселването на мигранти в България. \"Нито по финансови причини, нито по политически ние можем да се съгласим да поемем такива финансови и политически ангажименти, които могат да имат трайни и негативни дългосрочни последици\", категоричен е Румен Гечев.", "date": "2017.06.29", "title": "Казахте ли на народа за заема от €200 млн., пита Румен Гечев управляващите"}
{"url": "https://news.bg/euronews/ek-predlaga-nova-pensiya-es.html", "text": "Нова \"пенсия ЕС\" ще бъде въведена за подпомагане на хората, които се местят на Стария континент. Това е част от предложения на Европейската комисия, пише \"Гардиън\".Предложението ще позволи на работници, които работят в различни държави безпроблемно да спестяват на едно място.За да направят пенсиите от ЕС по-примамливи за спестовниците, Брюксел ще препоръча националните правителства да дадат на паневропейския продукт най-изгодното данъчно третиране, което могат да си позволят.Надеждата е била данъчното третиране на пенсиите да бъде хармонизирано като част от предложението, но това е изоставено по време на консултациите със страните членки.Изплащащите новата пенсия на ЕС също ще трябва да покриват високи нива на прозрачност по отношение на таксите, тъй като има все повече опасения, че спестовниците в момента са оставяни на тъмно относно таксите, които са вземани от техните спестявания.Европейската комисия обяви, че се надява пенсията на ЕС да насърчи работниците, особено тези, които се възползват от свободното движение в ЕС да спестяват през живота си. Само 27% от европейците на възраст между 25 и 59 г. ползват пенсионен продукт.Тъй като в страните членки данъчното облагане на пенсиите е различно, изплащащите пенсиите ще трябва да държат спестяванията отделно, зависейки от това къде техните клиенти са живеели и са работили, когато са правили вноските.Комисията предлага различни варианти за инвестиране, включително за хора, които са по-консервативни и за хора, които са склонни да поемат по-голям риск. Спестяващите ще имат право да сменят пенсионния фонд в страната си и в чужбина на всеки пет години.", "date": "2017.06.29", "title": "ЕК предлага нова \"пенсия ЕС\""}
{"url": "https://news.bg/crime/politseyska-operatsiya-na-sofiyskiya-bul-vitosha.html", "text": "Полицията извършва операция и действия в района на столичния бул. \"Витоша\". МВР съобщава, че след приключването ѝ ще има повече данни.Операцията е срещу лица, които са оперативно интересни, а част от тях са свързани и с мигранти, според информация на БТВ. ", "date": "2017.06.29", "title": "Полицейска операция на софийския бул. \"Витоша\""}
{"url": "https://news.bg/world/putin-i-tramp-se-sreshtat-na-g-20-v-hamburg-potvardi-kremal.html", "text": "Руският президент Владимир Путин и американският му колега Доналд Тръмп ще се срещнат в кулоарите на Г-20 в Хамбург следващата седмица, но отделна среща не е планирана. Това обяви говорителят на Кремъл Дмитрий Песков, цитиран от световни агенции.\"При всички положения те ще се срещнат там, в кулоарите на тази среща на върха, но към момента не е планирана отделна среща\", поясни Песков.Вчера руският външен министър Сергей Лавров обяви, че \"вероятно няма да е правилно\", ако Путин и Тръмп не разговарят на срещата в Германия.", "date": "2017.06.29", "title": "Путин и Тръмп се срещат на Г-20 в Хамбург, потвърди Кремъл"}
{"url": "https://news.bg/entertainment/25-ot-antarktida-ostavat-bez-led-do-2100-g.html", "text": "Зоните, свободни от лед в Антарктида, могат да се разраснат до почти 25 процента до 2100 г. заради изменението на климата, което драматично ще промени биологичното разнообразие на континента. Това се предупреждава в научна статия, цитирана от ДПА.Районите без лед понастоящем съставляват по-малко от един процент от континента, но те са дом на почти всички антарктически растения и животни.\"Прогнозираме, че топенето на антарктическия континент ще доведе до появата на до 17 267 кв. км, или близо 25 процента, нови зони, свободни от лед до края на този век\", изтъква Алекс Тераудс, старши научен сътрудник в Австралийската антарктическо подразделение.Научната статия, публикувана в реномираното сп. Nature, е първата, която изследва въздействието на изменението на климата върху зоните без лед в Антарктида. В нея се прогнозира, че затоплянето на планетата ще предизвика увеличаване на районите без лед и в края на краищата на тяхното обединяване в цялостна суша без лед.\"Въпреки че това може да осигури нови райони за колонизиране от местните видове, то също така може да доведе до разпространение на инвазивни видове, а в дългосрочен план, до изчезването на по-малко конкурентни и адаптивни местни видове\", предупреждава Тераудс.\"Досега изследването на изменението на климата на Антарктида се съсредоточаваше основно върху ледените шапки и потенциалното въздействие върху нарастването на морското равнище, въпреки че ефектът от изменението на климата върху топенето на леда и местното биоразнообразие на Антарктида до голяма степен беше пренебрегвано\", уточнява друг съавтор на статията - Джасмин Лий, която е изследовател от университета в Куинсланд.Учените са установили, че най-голямата промяна ще се наблюдава на Антарктическия полуостров, близо до Южна Америка, както и по крайбрежието в източната част на Антарктида, близо до Австралия.", "date": "2017.06.29", "title": "25% от Антарктида остават без лед до 2100 г. "}
{"url": "https://news.bg/regions/obshtinari-v-stara-zagora-otnovo-se-opitvat-da-zastroyat-bedechka.html", "text": "След като кметът на Стара Загора Живко Тодоров обеща паркът да се запази, прецизирането на границите на \"Бедечка\" започна.Към момента тече уточняване по въпроса за най-южната част на зелената площ, където няколко големи компании и инвеститори имат интерес. Интерес има и към северната част на парка - преди окончателния края на строителството в района е предвидено в северната част на парка да се издигнат 4 кооперации, съобщават защитниците на парка.Това отново повдигнало въпроса за парка в обсъжданията на експертния съвет по устройство на територията в Стара Загора.Според проверка на групата \"Запазете Бедечка\" обаче поне трима от участниците в Обществения експертен съвет за устройство на територията дори не знаели, че има точка за \"Бедечка\"в дневния ред на заседанието. Въпреки това се появил протокол, позволяващ застрояването на южната част на зелената площ в парк \"Бедечка\".В протокола е посочено, че където не преобладават дървета, трябва да остане в сила плана за застрояване, който действаше досега.Според това тълкуване близо една трета от парк \"Бедечка\" може да бъде застроена, въпреки че близо 20 хиляди души гласуваха преди по-малко от 2 седмици паркът да се запази с ясни граници. \"Границите дори фигурираха във въпроса на референдума\", обясняват от \"Запазете Бедечка\".Справка показва, че става въпрос за свободни терени и стадиона в най-южната част на парка. Те действително не са с гъсто залесяване. Защитниците на \"Бедечка\" обаче посочват, че терените са идеални за спорт и атракции, както и за свободни затревени пространства в рамките на парка.Организацията \"Запазете Бедечка\" предостави данни, показващи, че стадионът в южната част на парка е предимно собственост на Недялко Недялков, доскорошен депутат и доскорошен председател на Общинския съвет на Стара Загора. \"Подписът му явно стои дори под решения, свързани с \"Бедечка\", но за вече година комисията за конфликт на интереси така и не съумява да излезе със заключение\", алармираха активистите.\"Справка в имотната декларация на Недялков показва дори цените на придобиване на имотите в \"Бедечка\". Това обаче не пречи той наскоро да каже, че няма земи в парка\", продължават природозащитните.С ключов парцел в зелената площ разполагала и веригата \"Лидъл\". Според справката парцелът е на място, в което има много катротекирани дървета. Въпростото място било последната възможна зелена връзка между парк \"Зеления клин\" и парковете \"Бедечка\" и \"Загорка\". \"Точно през този парцел преминава и диагоналната пешеходна връзка на квартал \"Самара\" със сърцевината на града\", допълват пазителите на парка. Терен в района имали и компании с имена като \"Сентрал парк Загоре\" и \"Феърплей\", както и поредица частни лица.Организацията \"Запазете Бедечка\" информира, че започва изпращане на писма до собствениците на подобни парцели в целия парк. С писмата те ще призовават за намиране на начин паркът да се запази \"било с преговори, било с дарения или замени\".Защитниците на парка настояват за еднакъв подход към малки и големи собственици. Те споделят, че терените в южната частна парка трябва да се запазят. Според тях не е ясно какво е накарало \"т.нар. експертен съвет, който има само консултативна роя, да се опита отново да ревизира този план\" - това се случвало за втори път в рамките на 2 месеца.Защитните са учудени и това как със становище консултативният експертен съвет се опитва да ревизира служебно решението на общинския съвет и кмета, подкрепено от волята на близо 20 000 души. Организацията обяви отново протестни и съдебни действия.", "date": "2017.06.29", "title": "Общинари в Стара Загора отново се опитват да застроят \"Бедечка\""}
{"url": "https://news.bg/world/germaniya-zabrani-na-erdogan-da-agitira-v-stranata.html", "text": "Германското правителство забрани на турския лидер Реджеп Ердоган да говори пред сънародниците си в Хамбург, където президентът на Турция ще участва на срещата на Г-20 следващата седмица.Това заяви пред журналисти в Москва външният министър на Германия Зигмар Габриел, цитиран от ТАСС., поясни той.Говорителят на германското правителство Щефан Зайберт потвърди пред изданието \"Шпигел\", че решението е съгласувано с канцлера Ангела Меркел. \"\", поясни той.По-рано Габриел заяви, че външното министерство на Турция е подало официална молба Ердоган да говори пред съотечествениците си в Германия. Според външния министър на Германия на фона на разногласията между Анкара и Берлин това не е уместно.Лидерът на германските социалисти Мартин Шулц призова да се забрани организирането на митинги в полза на Ердоган в Германия.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Срещата на Г-20 в Хамбург ще се проведе на 7-8 юли.", "date": "2017.06.29", "title": "Германия забрани на Ердоган да агитира в страната"}
{"url": "https://news.bg/regions/po-shapkata-shte-gi-poznaete.html", "text": "На Петровден в София бе открит Фестивал на занаятите. В Градската градина до 2 юли занаятчии от София и областта представят своите художествени произведения - бижута, аксесоари, декоративни предмети и дизайнерски шапки. Разноцветни и пъстри, малки и по-големи произведения на изкуството не само радват погледа, но някои от тях са и особено полезни в жегата.За ролята на шапките пред News.bg разказа Петър Сардарев, съпруг на емблематичната дизайнерка на шапки Ирина Сардарева. Преди 9-ти септември в София е имало 18 ателиета за шапки, а в Русе - 35, сега са останали двама-трима, които се занимават с производство на шапки.През 1946-та година се появява Закон за незаконно забогатяване, в който се фиксират депутати, банкери, златари и шапкари. Така шапката е и си остава признак на социален статус. \"Не случайно, който е ходил на работа с шапка е бил уволняван\", посочи Сардарев.Стигнало се до там, че старите шапкари дори са си палили печките с калъпите за шапки, а те са специални, изработени на ръка. Така у нас носенето на забрадки и каскети продължило чак до времето, в което Хрушчов слага \"панамка\". Сардарев разказа, че когато са започнали да правят шапки в ЦУМ, са се продавали едва 3-4 модела в пет разцветки.Дияна Христова, майстор бижутер от 30 години изтъкна, че бижутерството е занаят, който съхранява българските традиции, но също така изисква много познания за дизайн и технологии за обработка на материалите, натрупвани с години.Организаторът на базара стилист Кръстю Капанов, председател на Националната занаятчийска камара, заяви, че за разлика от други градове, където занаятчиите са били подпомогнати да представят своите продукти, то в София, се е наложило за щандовете да заплатят 4 хиляди лева.Капанов настоя за промяна в Закона за занаятите. Той изтъкна, че с проектопредложенията на промени се е ангажирал лично вицепремиерът Валери Симеонов.Така в по-предишният Закон за занаятите са били обособени 156 занаята, сега те са съкратени на 52.\"Хората, които искат да работят, искат майсторско свидетелство, което гарантира качество и работа\", обясни стилист Капанов.", "date": "2017.06.29", "title": "По шапката ще ги познаете"}
{"url": "https://news.bg/world/brutalna-ataka-na-tramp-sreshtu-dvama-zhurnalisti.html", "text": "Необичайно остра словесна атака на американския лидер Доналд Тръмп срещу двама журналисти от NBC - Джо Скарбъро и Мика Бжежински, съобщава АФП.Двамата журналисти, които са годеници, съвместно водят предаването Morning Joe.Тръмп ги нападна на лично ниво, наричайки Бжежински \"луда\", а Скарбъро \"психопат\". Според наблюдатели тук става въпрос за омраза и сексизъм.\"\", написа Тръмп в \"Туитър\".По време на предаването тази сутрин Мика Бжежински остро разкритикува администрацията, че не функционира.", "date": "2017.06.29", "title": "Брутална атака на Тръмп срещу двама журналисти"}
{"url": "https://news.bg/regions/pozhar-prechi-na-vidimostta-pri-46-km-na-am-trakiya.html", "text": "Шофьорите да се движат с повишено внимание при км 46 на АМ \"Тракия\" в района на сметището на Ихтиман.Поради пожар е намалена видимостта на магистралата.", "date": "2017.06.29", "title": "Пожар пречи на видимостта при 46 км на АМ \"Тракия\""}
{"url": "https://news.bg/world/irakskiyat-premier-ofitsialno-obyavi-razgroma-na-halifata-na-islyamska-darzhava.html", "text": "Премиерът на Ирак Хайдер ал Абади обяви \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.\"\", се посочва в съобщение на министър-председателя на Ирак.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.", "date": "2017.06.29", "title": "Иракският премиер официално обяви разгрома на халифата на „Ислямска държава”"}
{"url": "https://news.bg/crime/nepalnoletnite-poboynichki-ot-stolichniya-kv-svoboda-bez-proyavi-dosega.html", "text": "Две непълнолетни момичета са привлечени като обвиняеми за хулиганство, извършено спрямо съпругата и двете дъщери на заместник-главния мюфтия. Разследване за хулиганската проява се провежда под ръководството и надзора на Софийска районна прокуратура.В хода на разследването са проведени редица оперативно-издирвателни мероприятия от полицейските служители при 02 РУ-СДВР, при които като извършители на деянието са били установени обвиняемите В.У. и А.З.Вчера двете непълнолетни У. и З. са привлечени като обвиняеми за хулиганство, отличаващо се по своето съдържание с изключителна дързост. Наказанието, предвидено за посоченото престъпление, е \"лишаване от свобода\" до пет години.С оглед необремененото съдебно минало на двете обвиняеми и предвид непълнолетието им, спрямо тях е взета мярка за неотклонение \"Надзор на инспектор при детска педагогическа стая\" като най-подходяща с оглед отнемането на възможността им да извършат друго престъпление.На 27 юни 2017 г. около 11 и 30 ч. трите жени се намирали на паркинга на магазин в столичния кв. \"Свобода\", когато до тях минали обвиняемите В.У. и А.З. - и двете непълнолетни. При разминаването им възникнал словесен конфликт. Първоначално обвиняемата А.З. се насочила към свидетеля Р.Б., като я наплюла в областта на лицето, след което се отправила към стоящата в близост свидедет М.Б. и я ударила с ръка по лицето. Междувременно другата обвиняема В.У. нанесла удар с ръка по лицето на свидетеля И.Б., а след това ритнала последната. ", "date": "2017.06.29", "title": "Непълнолетните побойнички от столичния кв. \"Свобода\" - без прояви досега"}
{"url": "https://news.bg/society/zov-za-finansova-pomosht-za-vazstanovyavaneto-na-tsarkvata-v-selo-strazha.html", "text": "Не достигат средствата за строително-ремонтните дейности за възстановяване на храм \"Св. Параскева\" в село Стража, община Търговище. Средствата се набират от сдружение \"Света Параскева\".\"Молим Ви да станете част от нашата благородна инициатива\", зоват от сдружението.Открита е дарителска сметка в \"Юробанк България\":BIC: BPBIBGSFIBAN BG58 BPBI 7943 1078 5967 01", "date": "2017.06.29", "title": "Зов за финансова помощ за възстановяването на църквата в село Стража"}
{"url": "https://news.bg/politics/porozhanov-iska-postoyanen-monitoring-na-tsenite-na-hranite.html", "text": "Да има постоянен мониторинг на цените на продукти спрямо еквивалентни в Западна Европа, заяви министърът на земеделието и храните Румен Порожанов пред БНТ. Идеята на министъра е поне веднъж месечно да се прави мониторинг на цените в България и тези в Западна Европа.Порожанов очаквал разликата в качеството на еднакви продукти тук и на запад, заради изследвания, вече проведени в други страни от Източна Европа. Министърът останал изненадан от сериозната разлика в цените на продуктите. Драстични разлики над 100% са недопустими, добави той. Порожанов намира всяка разлика над 20% за основателно притеснителна и акцентира, че българските потребители далеч не са по-платежоспособни от тези в западноевропейските държави.Припомняме, че вчера Министерството на земеделието, храните и горите публикува подробен доклад относно проверките за двоен стандарт на храни за българския и западноевропейския пазари, произведени от един и същ производител или предлагани под една и съща марка. От доклада става ясно, че има сериозна , продавани у нас и в Европа", "date": "2017.06.29", "title": "Порожанов иска постоянен мониторинг на цените на храните"}
{"url": "https://news.bg/world/si-dzinpin-v-honkong-za-20-godishninata-ot-vrashtaneto-na-grada.html", "text": "Президентът на Китай Си Дзинпин пристигна в Хонконг във връзка с 20-годишното честване предаването на града на китайската държава от страна на Великобритания, съобщава АФП.Водещите активисти за демократично управление на града са в ареста след протест в политически разделения Хонконг.Тридневната визита на Си е първата от 2013 г., когато пое управлението на Китай. Посещението идва в момент на нарастващи страхове, произлезли от заплахите на Пекин, засягащи свободите на полуавтономния Хонконг.Продемократични лидери, включително Джошуа Уонг и младия законодател Натан Лоу, са сред задържаните в сряда вечерта заради нарушаване на обществения ред с организирания от тях протест пред конферентен център, където се отбелязва годишнината от предаването на Хонконг на Китай.Към тази сутрин повече от 20 активисти остават в ареста. Техни поддръжници се събраха пред полицията, където са задържани.Изключителни мерки за сигурност се прилагат в града заради посещението на Си Дзинпин.От връщането на града на Китай през 1997 г. Хонконг се управлява според схемата \"една страна - две системи\", която предоставя невиждани на китайска територия права, включително свобода на словото и независима съдебна система. Но в последно време Пекин се опитва да се намесва в различни области, включително в политиката, образованието и медиите.Макар че много млади активисти се заканиха да продължат протестите по време на визитата на Дзинпин, други жители на града обявиха, че ще празнуват годишнината по време на посещението на китайския лидер.Визитата на Си ще кулминира с встъпването в длъжност на новия лидер на града Кари Лам, който беше назначен от прокитайска комсиия. Тя обеща да излекува разделението в града.", "date": "2017.06.29", "title": "Си Дзинпин в Хонконг за 20-годишнината от връщането на града"}
{"url": "https://news.bg/euronews/bryuksel-s-poveche-yasnota-za-badeshteto-na-evropeyskite-finansi.html", "text": "Европейската комисия публикува последния от серията документи по Бялата книга за бъдещето на финансите на Европейския съюз.Подобно на другите документи, \"Reflection Paper on the future of EU finances\" предлага пет възможни варианта за формирането и разходването на общия европейски бюджет след 2020 г.Интересното е, че значителна част от документа е посветена на Общата селскостопанска политика (ОСП) и нейното бъдеще. Това е съвсем нормално, защото ОСП заедно с кохезионната политика на ЕС се финансират с около 70% от общия бюджет на Общността.В първата си част документът посочва приходните пера, чрез които се формира бюджета на Общността. Посочва се още, че бюджетът на ЕС продължава да представлява малка част от общите публични разходи в ЕС, което е равно на по-малко от 1% от целия доход, генериран в ЕС и не повече от около 2% от общите публични разходи на ЕС.Като пример се дава, че за всеки спечелени 100 евро, европейският гражданин плаща около 50 евро данъци и осигуровки, от които само 1 евро отива за финансиране на бюджета на ЕС. В същото време този бюджет се изправя пред сериозни предизвикателства като кризата с бежанците и заплахата от организирана престъпност и тероризъм.В документа се отбелязва още, че средствата, предназначени за сигурност и миграция се удвоиха в последните години, за да подкрепят новата европейска гранична охрана и агенция за брегова охрана и да помогнат на страните от ЕС, които бяха затрупани от пристигането на бежанци.Всичко това, наред с излизането на Обединеното кралство от ЕС показва по един недвусмислен начин, че промяна е необходима.По отношение на ОСП, документът отчита, че това е една от най-важните общи политики на ЕС не само от гледна точка на гарантирането на продоволствената сигурност и създаване на заетост и работни места в селските райони, но и едновременно с това е ефективен способ за борба с климатичните промени.Независимо от тези положителни страни, в документа е записано още, че в настоящия си вид финансирането на ОСП допуска изкривяване, защото около 20% от бенефициентите получават около 80% от всички плащания.В тази връзка като евентуални варианти за реформиране на ОСП, освен пълното опростяване на правилата на ниво фермер ЕК е разгледала следните възможности:- По-добро фокусиране на директните плащания с цел гарантиране на един базов доход за всички фермери. При един такъв сценарий обаче ще трябва да бъдат намалени директните плащания на големите ферми;- Въвеждане на процент национално съфинансиране на директните плащания, по подобие на националното съфинансиране на сегашния втори стълб на ОСП. Такъв един вариант ще трябва задължително да бъде обвързан с прилагането на механизми за управление на риска. При всички положения обаче ще бъде изключително важно да се запази нормалното функциониране на вътрешния пазар.Важно е да се посочи, че посочените две възможности за промяна, макар и изрично посочени в документа, към настоящия момент са само евентуални варианти, които ако бъдат законодателно предложени, ще трябва да бъдат одобрени от всички страни членки.Наред с евентуалните варианти за промяна в общите политики на ЕС, документът предлага пет варианта за бъдещето на европейския бюджет:\"В заключение може спокойно да се каже, че Европа е на кръстопът. Кой път ще поеме и дали той ще бъде правилния само бъдещето ще покаже. Важното е в следващите месеци и години да запазим европейския дух и ценности, за да може българското земеделие да намери своето място в рамките на Общата селскостопанска политика и Общия пазар на общността\", подчертава председателят на Института за агростратегии и иновации. ", "date": "2017.06.29", "title": "Брюксел с повече яснота за бъдещето на европейските финанси"}
{"url": "https://news.bg/finance/nov-targ-za-banka-viktoriya.html", "text": "С решение от днес на Управителния съвет на Фонда за гарантиране на влоговете на основание чл.87, ал.5, във връзка с ал.8 и 9 от Закона за банковата несъстоятелност е дала разрешение на синдика на \"Корпоративна търговска банка\" АД, да стартира процедура по продажба на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.Това се посочва в съобщение на синдиците на КТБ.До 21 юли 2017 г. е срокът за подаване на писма за интерес към придобиването на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.С оглед гарантиране на прозрачност на процедурата по продажбата на ТБ \"Виктория\" ЕАД синдиците публикуват маркетинговия документ за инвестиционна възможност, заедно с придружително писмо към него. Маркетинговият документ се представя единствено с цел да информира потенциалните купувачи за съществуващата инвестиционна възможност.", "date": "2017.06.29", "title": "Нов търг за банка \"Виктория\""}
{"url": "https://news.bg/politics/borisov-zashtitava-pravata-na-grazhdanite-sled-brekzit.html", "text": "\"България е подготвена да поеме своите отговорности като председател на Съвета ЕС от началото на 2018 г. и да подкрепи преговорния екип в процеса по оттеглянето на Обединеното кралство Великобритания и Северна Ирландия от Европейския съюз. Разчитаме на Вас като гарант за прозрачността на преговорите\", заяви министър-председателят Бойко Борисов на среща с Мишел Барние, главен преговарящ от страна на ЕК за Брекзит.Премиерът Бойко Борисов изтъкна, че България подкрепя издигането на въпросите за правата на гражданите като първостепенен приоритет. По думите му, за целта в бъдещото споразумение за оттегляне следва да бъде заложен недискриминационен и ефективно приложим механизъм, който да създаде правна сигурност за дългосрочно и постоянно пребиваващите в страната европейски граждани. Борисов подчерта особената си загриженост по отношение на големия брой студенти във Великобритания.\"За България принципът на единството на Общността в преговорите с Обединеното кралство е много важен, затова от ключово значение ще бъде постигането на споразумение за оттегляне, което по справедлив и балансиран начин да гарантира интересите на всички държави членки и на техните граждани\", заяви българският министър-председател. Той изрази надежда, че и след Брекзит Европейският съюз и Великобритания ще останат партньори в области като сигурността и борбата с тероризма.Борисов и Барние изразиха общо мнение за изключителната важност на уреждането на финансовите задължения на Обединеното кралство към ЕС въз основа на принципа на изпълнение на всички поети ангажименти. Придържането към този подход ще способства за минимизирането на негативните ефекти върху бюджета на ЕС и не би довело до промени във вноските на държавите членки в бюджета на Съюза.Премиерът Борисов подчерта личния принос на Мишел Барние за ефективната подготовка на преговорите с Лондон и изрази увереност, че екипът му ще постигне оптимален за гражданите на Европейския съюз резултат.", "date": "2017.06.29", "title": "Борисов защитава правата на гражданите след Брекзит"}
{"url": "https://news.bg/crime/aktsiya-sreshtu-kupuvaneto-na-glasove-se-provede-v-dimitrovgradsko-selo.html", "text": "Акция срещу търговията с гласове се проведе в димитровградското село Ябълково. Там в неделя ще има частични избори за кмет, предаде \"Нова\".38-годишен жител на селото е с обвинение за купуване на гласове. При акцията късно снощи в ромската махала на селото са разпитани над 40 свидетели, а един е задържан за 24 часа.В него са открити тетрадки с имена и подписи, както и пари. Установено е, че е дал между 30 и 50 лева на 56 души в селото.Днес той отказа коментар, а хора от Ябълково споделиха, че не само този човек е събирал подписи и е обещавал пари срещу гласуване за един от двамата кандидати.", "date": "2017.06.29", "title": "Акция срещу купуването на гласове се проведе в димитровградско село "}
{"url": "https://news.bg/weather/tsyalata-strana-v-oranzhevo-i-zhalto-zaradi-zhegi.html", "text": "Оранжев и жълт кодове са обявени в цялата страна за петък заради очаквани много високи температури.Това съобщават от НИМХ на БАН. Максималните температури ще достигнат на места 41 градуса. По крайбрежието се очакват 34°-36°.Оранжев код е обявен за почти всички области, с изключение на Габрово, Разград, Смолян, София, София Област и Търговище. Там е обявен жълт код.Ще духа слаб вятър предимно от запад, в Североизточна България - до умерен от северозапад. ", "date": "2017.06.29", "title": "Цялата страна в оранжево и жълто заради жеги "}
{"url": "https://news.bg/world/iztochniyat-flang-na-nato-gotov-da-vazpira-rusiya.html", "text": "8 страни членки на НАТО се подписаха под обща декларация за възпиране и отговор срещу военни заплахи на източния фланг на алианса, съобщава Радио Полша.Декларацията е подписана в Брюксел от САЩ, Канада, Германия, Великобритания, Литва, Латвия, Естония и Полша. Тя потвърждава готовността на четирите батальона, разположени от НАТО в балтийските страни и Полша., се казва в декларацията.Военните министри на държавите обявиха, че са прегледали напредъка относно подписаната на срещата на върха на НАТО във Варшава през 2016 г. декларация за военно присъствие на алианса в Естония, Латвия, Литва и Полша.В декларацията се допълва, че надеждно възпиране и отбрана са от съществена важност за предотвратяване на конфликти и войни. Но според държавите членки възпирането не трябва да изключва диалог и обвързване с Русия с цел реципрочна прозрачност и намаляване на риска от конфликт.Днес се проведе среща на военните министри на НАТО в Брюксел.", "date": "2017.06.29", "title": "Източният фланг на НАТО готов да възпира Русия"}
{"url": "https://news.bg/int-politics/daesh-zagubi-60-ot-teritoriyata-si-i-80-ot-prihodite-si.html", "text": "Групировката \"Ислямска държава\" е загубила повече от 60% от контролираните от нея територии и 80% от приходите си. Това показва анализ, оповестен за 3-та годишнина от \"халифата\", предаде АФП. През януари 2015-та година, ДАЕШ е контролирала около 90 800 кв. км. в Сирия и Ирак. Към юни тази година, тя се е \"свила\" до 36 200 кв. км., показват данни на IHS Markit.Приходите на джихадистите са намалели от 81 млн. долара през втората четвърт на 2015-та година до 16 млн. долара за същия период на тази година.Премиерът на Ирак Хайдер ал Абади обяви днес \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.По-рано днес стана ясно, че подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "ДАЕШ загуби 60% от територията си и 80% от приходите си "}
{"url": "https://news.bg/world/palna-obsada-na-rakka.html", "text": "Подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права, цитиран от АФП.Според центъра силите са превзели селата Касрат Афнан и Касаб на южния бряг на река Ефрат.Те прекъснаха последния път, използван от ДАЕШ за изтегляне от Ракка към контролирани от тях територии в сирийската пустиня и провинция Дейр ез Зор, поясни ръководителят на организацията Рами Абдел Рахман.Подкрепяни от самолети на коалицията, силите месеци наред обсаждат Ракка. За първи път те навлязоха в града на 6 юни и оттогава са превзели два източни и два западни квартала, докато напредват на север. Но настъплението в южно направление е далеч по-бавно.С днешното настъпление Сирийските демократични сили успяват напълно да обградят Ракка, добави Рахман.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "Пълна обсада на Ракка"}
{"url": "https://news.bg/world/mozakat-na-ubiystvoto-na-nemtsov-ne-e-zaloven-obyavi-advokatat-na-semeystvoto.html", "text": "\"Мозъкът\" на убийството на Немцов \"не е открит\". Така коментира адвокатът на семейството на Борис Немцов присъдата срещу петима заподозрени за убийството на опозиционера, съобщава АФП.Припомняме, по-рано руски съд призна Заур Дадаев за виновен за убийството на лидера на руската опозиция Борис Немцов. Общо петима души са признати за виновни за убийството на Немцов, като четирима са за съучастничество.Немцов беше застрелян в центъра на Москва на 27 февруари 2015 г.Според поддръжници на Немцов властите в Русия все още не са разкрили организатора.\"За две години...те не успяха да открият организатора на убийството\", каза адвокатът на семейството на Немцов Вадим Прохоров.\"Пълно фиаско\", смята той.Обаче адвокатът е убеден, че всички осъдени с изключение на Рамзан Бахаев са замесени в убийството.", "date": "2017.06.29", "title": "„Мозъкът” на убийството на Немцов не е заловен, обяви адвокатът на семейството"}
{"url": "https://news.bg/economics/ogranicheno-dvizhenie-na-tirovete-po-magistralite.html", "text": "За да се облекчи трафика през лятото ще бъде спряно движението на тирове по всички магистрали, съобщи министърът на регионалното развитие и благоустройството Николай Нанков при участието си в дискусията \"Магистрала \"Хемус\" - възраждането на българския Север\". Ограничението на движението ще приключи на 15 септември.България трябва да се възползва от геостратегическото си положение, заяви министърът. Той смята, че е нужно да се въведе тол системата, защото така тежестта ще падне върху тежкия трафик, които много повече амортизира пътищата. Нанков подчерта, че с тол системата България ще бъде една от първите страни в Югоизточна Европа със самоиздържащ се пътен сектор - очакват се приходи 1 млрд. годишно - те ще позволят завършването на АМ \"Хемус\".Тол системата няма да засегне хората с автомобили до 3.5 т - те ще продължат да ползват електронни винетки.Регионалният министър съобщи, че през следващата седмица ще бъде подписан договорът с избрания строител на 9,3-километровия участък на АМ \"Хемус\" от Ябланица до Боаза. Изпълнителят първо ще направи проектиране на трасето, а строителството ще започне през 2018 г.Нанков заяви, че приключва работата на оценителната комисия, която трябва да избере изпълнител за участък с дължина от 16,2 км от магистралата между Шумен и Търговище.Без обжалване, в началото на юли ще има избран строител.Проектите за 50-километровия участък между Боаза и разклона с второкласния път за Плевен и Ловеч ще бъдат готови до края на годината, съобщи още министърът.Очаква се АМ \"Хемус\" да бъде завършена изцяло до 7 г.Министърът съобщи, че има проектна готовност за изграждане на път с дължина 118 км от Русе до Велико Търново, разделено на три участъка, приоритетен от които е обходът на град Бяла - стойността на проекта е между 550 и 615 млн. лв. През третото тримесечие на годината ще имаме яснота за най-подходящия вариант.Европейските фондове не са панацея за нито една област, категоричен бе регионалният министър. Нужни са дългосрочни механизми и инфраструктурни политики, секторите в страната да се самоиздържат.", "date": "2017.06.29", "title": "Ограничено движение на тировете по магистралите"}
{"url": "https://news.bg/int-politics/sigurnostta-otbranata-i-satrudnichestvoto-obsadi-karakachanov-na-sreshtata-na-nato.html", "text": "Сигурността, отбраната и сътрудничеството обсъди Каракачанов на срещата на НАТО. Това бяха темите, които обсъди заместник министър-председателят по обществен ред и сигурност и министър на отбраната Красимир Каракачанов на срещата на министрите на отбраната на страните-членки на НАТО в Брюксел, Белгия. Това съобщиха от пресцентъра на Министерството на отбраната. Непосредствено преди началото на форума беше проведено отделно заседание във формат съюзници, участващи в инициативата \"Концепция рамкова държава\" под ръководството на Германия. В изказването си министър Каракачанов изрази задоволство от постигнатия напредък по набелязаните дейности за сътрудничество между участващите страни. Потвърди амбицията на страната ни ефективно да допринася за изпълнение на процеса по изграждане на големи войскови формирования и постигане на висока степен на оперативна съвместимост. България ще продължи да участва в инициативата с формирование за ЯХБЗ.По време на работния обяд, с участието на върховния представител на ЕС по външна политика и сигурност Федерика Могерини и министрите на отбраната на Швеция и Финландия, бяха обсъдени пътищата за оптимизиране на сътрудничеството между НАТО и ЕС и изпълнението на общите отговорности по въпросите на сигурността и отбраната. В изказването си министър Каракачанов отбеляза приоритетните области на сътрудничество между двете организации, като постави акцент върху борбата с тероризма, киберотбраната и морската сигурност.Особено внимание бе обърнато на необходимостта от синхронизирано отбранително планиране в НАТО и ЕС - тема, по която България ще работи активно и по време на предстоящото председателство на Съвета на ЕС. Министърът на отбраната засегна и темата за противодействието на нелегалните миграционни потоци и изграждането на отбранителен капацитет и устойчивост в страните от Западните Балкани, Грузия и Молдова. По отношение увеличаването на разходите за отбрана, отбеляза стартиралата в национален контекст работа по разработване на план за плавно достигане на заложеното изискване за 2% от БВП към 2024г.Срещата продължи със заседание на Северноатлантическия съвет във формат \"29\". На него бяха обсъдени борбата с тероризма, напредъка по изграждане на възпиращия и отбранителен потенциал на Алианса, засиленото предно присъствие на сили на НАТО по източния фланг, подобряването на логистиката и подготовката на последващите сили, както и институционалната реформа на Алианса.По време на дискусиите министър Каракачанов обърна особено внимание върху важността на мерките за адаптирано предно присъствие на НАТО. Той изтъкна дейното участие на Република България в реализирането им и подчерта, че те представляват неотменна част от общия подход на Алианса към усилване на способностите по цялото протежение на източния фланг. Разбира се, това не бива да измества фокуса от задачите, набелязани за изпълнение в стратегическо направление \"Юг\", по-конкретно операционализирането на Регионалния хъб в Неапол, в който страната ни ще участва със свой военнослужещ.Като изключително важен елемент от политиката на НАТО по противодействие на тероризма министър Каракачанов отбеляза присъединяването на Алианса към Глобалната коалиция за борба с ИДИЛ. Това усилие обаче трябва да намери своето адекватно ресурсно обезпечаване, за да може да бъде постигнат очаквания траен резултат.Срещата завърши със заседание във формат страни-участници в мисията на НАТО \"Решителна подкрепа\" в Афганистан, на което бяха разгледани текущото състояние и перспективите за продължаване и усилване на мисията.В рамките на форума министър Каракачанов проведе две неформални работни срещи с колегите си съответно от Македония и Босна и Херцеговина. Обсъдени бяха въпроси от двустранен интерес в областта на сигурността и отбраната.", "date": "2017.06.29", "title": "Сигурността, отбраната и сътрудничеството обсъди Каракачанов на срещата на НАТО"}
{"url": "https://news.bg/politics/ot-saab-ochakvat-prozrachni-pregovori-mezhdu-shvetsiya-i-balgariya.html", "text": "От Сааб очакват прозрачни преговори между Швеция и България относно предложението за Gripen. Това се казва в изявление на компанията, изпратено до медиите.\"Вярваме, че може да се постигне споразумение, което да е изгодно за Швеция и България, за Сааб и българската отбранителна индустрия и което да има добавена стойност за българските данъкоплатци. Сааб ще произведе нови изтребители Gripen C/D и ще достави първия самолет в срок от 18 месеца след подписването на договора\", пишат от компанията.От компанията приветстват отворен и честен дебат в българските медии за предимствата на изтребителя Gripen и шведската оферта, постъпила в българската комисия от независими експерти, назначена от правителството.Шведската компания има строга политика, която регулира сделките и бизнес връзките на компанията, уверяват от производствения концерн и у веряват, че не подкрепят ожесточената конкуренция, както и стремежа си техният бизнес да се отличава с високо качество и коректност. Всичко останало е в противоречие с нашите строги стандарти и е напълно недопустимо.В отбранителната индустрия сделките и споразуменията са дългосрочни (за 10, 20, 30 години). Затова е важно всяко такова споразумение да се базира на солидни основи. \"Това е съществено за установяването на устойчиви взаимоотношения с държавите, които купуват нашите отбранителни решения. Убедени сме, че здравите морални принципи са важни за нашия бизнес\", пишат от шведската компания.Припомняме, три бяха офертите за избор на многоцелеви изтребител за българските ВВС. По време на служебното правителство \"Герджиков\" стана ясно, че о.", "date": "2017.06.29", "title": "От Сааб очакват прозрачни преговори между Швеция и България"}
{"url": "https://news.bg/int-politics/arbitrazhen-sad-reshi-dalgogodishen-spor-mezhdu-sloveniya-i-harvatiya.html", "text": "Международен арбитражен съд даде на Словения безпрепятствен достъп до открито море за първи път от разпадането на Югославия, предаде АП.Това решение има за цел да уреди продължителен териториален спор между Словения и съседката Хърватия.Трибуналът призна в четвъртък на Словения голяма част от залива Пиран, но не и целия, за който Любляна претендира. Съдия заяви, че това позволява на страната непрекъснат достъп до открито море.Хърватия излезе от арбитража през 2015 г. и заяви, че не признава констатациите на панела.", "date": "2017.06.29", "title": "Арбитражен съд реши дългогодишен спор между Словения и Хърватия "}
{"url": "https://news.bg/tourism/balgariya-kandidatstva-za-shefstvo-na-komisiya-v-svetovnata-organizatsiya-po-turizam.html", "text": "България е подала кандидатурата си за председател и вицепредседател на Регионалната комисия \"Европа\" на Световната организация по туризъм (СОТ) към ООН, за което организацията е уведомила останалите членки.Това стана ясно по време на среща в Белград между министъра на туризма Николина Ангелкова с генералния секретар на Световната организация по туризъм (СОТ) към ООН Талеб Рифай. Тя бе в рамките на Конференцията за устойчиво развитие на туризма в Дунавския регион: Нови перспективи, съобщиха от туристическото ведомство.Решението вероятно ще бъде взето по време сесията в Китай. Също там ще бъде представена за одобрение и Конвенцията на етиката в туризма на СОТ. Министерството на туризма участва в работната група за създаването на документа, който ще се придържа към принципите, заложени в Глобалния кодекс на етиката в туризма на световната организация.Предвижда се в края на месец май 2018 г. да бъде организирана международна конференция в София на тема туризъм и енергетика, на която ще бъдат поканени представители на Европейската комисия и Телеб Рифай, съобщи министър Ангелкова. Конференцията ще се организира в рамките на Българското председателство на Съвета на ЕС.Талеб Рифай поздрави министър Ангелкова за добрата организация на конференция на първия Международен конгрес на световните цивилизации и модерния туризъм под егидата на СОТ, който се проведе в края на 2016 г. Двамата обсъдиха възможността конференцията да стане традиционна и България да бъде домакин на всеки 2 години.Министър Ангелкова подчерта, че само преди броени дни София бе домакин на друга важна проява в партньорство с организацията - втория международен семинар \"По Западния път на коприната\". За участие в нея бяха поканени представители на 33-те страни членки на програмата наМинистърът на туризма Николина Ангелкова проведе в Белград работна среща с предложения за нов генерален секретар на Световната организация по туризъм (СОТ) към ООН Зураб Пололикашвили от Грузия.Неговата кандидатура за отговорния пост бе гласувана в рамките на 105-ата сесия на Изпълнителния съвет на СОТ в Мадрид през месец май 2017 година и България беше сред страните, които я подкрепиха.Двамата обсъдиха възможностите за сътрудничество между Министерството на туризма и СОТ, както и бъдещи съвместни инициативи за устойчивото развитие на сектора.Николина Ангелкова запозна Зураб Пололикашвили с предприетите от туристическата администрация стъпки за устойчивото развитие на туризма и го увери, че България ще продължи да бъде един от най-активните членове на СОТ.Новият генерален секретар на организацията ще бъде с мандат 2018- 2021 г. Очаква се изборът да бъде оповестен на 22-рата сесия на Генералната асамблея на СОТ в китайския град Ченду през септември тази година. ", "date": "2017.06.29", "title": "България кандидатства за шефство на комисия в Световната организация по туризъм"}
{"url": "https://news.bg/int-politics/pametna-plocha-na-dubrovnishkata-gramota-na-tsar-ivan-asen-ii-otkri-borisov-v-dubrovnik.html", "text": "Министър-председателят Бойко Борисов и кметът на Дубровник Мато Франкович откриха паметна плоча на Дубровнишката грамота на цар Иван Асен II в града. Паметникът е символ на историческите връзки между България и Хърватия и на почит към нашите предци.Това съобщиха от пресцентъра на Министерски съвет. В словото си по време на церемонията Борисов отбеляза, че приятелството между двете държави има дълбоки исторически корени, като и сега партньорството им продължава да се развива успешно на Балканите и в Европейския съюз. По думите му, грамотата, с която през 1230 г. цар Иван Асен II предоставя на дубровнишките търговци привилегии, е важен исторически извор за търговските връзки.Премиерът припомни и други исторически моменти от контактите между двата народа - ролята на Павел Джорджич при избухването на Търновското въстание и на Йосип Щросмайер за издаването на сборника с народни песни на братя Миладинови.\", заяви още той.Борисов, заедно с вицепремиера и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова, е в Хърватия за участие утре в Срещата на върха на държавните и правителствени ръководители на страните-участнички в Процеса за сътрудничество в Югоизточна Европа.", "date": "2017.06.29", "title": "Паметна плоча на Дубровнишката грамота на цар Иван Асен II откри Борисов в Дубровник"}
{"url": "https://news.bg/int-politics/barnabich-izbrana-za-premier-na-sarbiya.html", "text": "Сърбия има ново правителство. Номинираната по-рано този месец от сръбския президент Александър Вучич Ана Бърнабич бе избрана за премиер.Тя получи 157 гласа в 250-местния парламент. Правителството има 18 министри. Новият кабинет вече положи клетва на церемония в присъствието на президента Вучич. Припомняме, че 41-годишната Бърнабич беше министър на държавната администрация и местното самоуправление в предишното правителство.През август миналата година тя влезе в политиката чрез избора й за министър.Бърнабич е не само първата жена, но и първата с открита хомосексуална ориентация, заемала този пост в страната, която все още е с консервативни разбирания в това отношение.Патриархът на страната не присъства на клетвата на новото правителство и това се приема именно като бойкот на премиера заради личния й живот. Президентът обяви, че Бърнабич ще отговаря за икономическата част от работата на кабинета, а сегашният премиер и външен министър Ивица Дачич - за политическата.Вучич, който е бивш краен националист, започна да се представя в ролята на проевропейски реформатор, официално подаде оставка от премиерския пост, след като спечели безапелационно президентските избори през април.", "date": "2017.06.29", "title": "Бърнабич избрана за премиер на Сърбия "}
{"url": "https://news.bg/regions/hilyadi-protestiraha-sreshtu-nezakonno-prebivavashtite-tsigani-v-asenograd.html", "text": "Повече от 2000 души протестираха тази вечер срещу незаконно пребиваващите цигани в Асеноград.Местните споделиха, че са изненадани, че в протеста са се включили толкова много хора и предполагат, че са пристигнали групи от Пловдив.Протестиращите се събраха пред сградата на Общината и скандират \"Няма да забравим, няма да прости\", което бе основен девиз по време на протестите в Катуница през 2011 г..Събралите се отправиха към циганската махала след шествието през центъра на града, но са били спрени от кордон от полицаи и жандармерия. Съобщава се за сблъсъци и двама арестувани. Припомняме, на 26 юни 2017 г. цигани нападнаха момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадаха четирима.Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението", "date": "2017.06.29", "title": "Хиляди протестираха срещу незаконно пребиваващите цигани в Асеноград"}
{"url": "https://news.bg/regions/dve-detsa-se-udaviha-v-reka-iskar.html", "text": "Две деца загинаха във водите на река Искър край плевенското село Ставерци, предаде \"Нова\".Открито е тялото на 13-годишно момиче.Търси се и второто изчезнало дете. Група тийнейджъри отшили до реката и въпреки забраната влезли в нея да се къпят.Две от децата изчезнали във водите, а други две били спасени от приятелите си.Те подали сигнал до полицията.  ", "date": "2017.06.29", "title": "Две деца се удавиха в река Искър "}
{"url": "https://news.bg/int-politics/mazh-se-vryaza-s-kola-v-myusyulmani-v-parizh-nyama-raneni.html", "text": "Мъж се опита да се вреже с колата си в група мюсюлмани във френската столица Париж, предаде \"Индипендънт\".Новината е била потвърдена от полицията в изявление. Това е станало в близост до джамия в предградие. Няма пострадали при атаката. Нападателят е бил задържан от полицията. Съобщава се, че той е от арменски произход и искал да отмъсти за ислямистките нападения в \"Батаклан\" и \"Шанз Елизе\". През юни в британската столица Лондон бе извършено подобно нападение срещу мюсюлмани. Еин човек загина, а десетки бяха ранени. ", "date": "2017.06.29", "title": "Мъж се вряза с кола в мюсюлмани в Париж, няма ранени "}
{"url": "https://news.bg/regions/otvaryat-dvizhenieto-v-trabata-za-varna-na-tunel-echemishka.html", "text": "В петък, 30 юни, отварят движението по ремонтираната тръба за Варна на тунел \"Ечемишка\" на АМ \"Хемус\", съобщиха от АПИ.С  ще преминава без ограничения в двете тръби на \"Ечемишка\". Тунелът е с дължина 775 м. Той е в експлоатация от 1984 г. От тогава на съоръжението не е извършван основен ремонт. в тръбата за Варна започнаха на 1 септември м. г. като движението досега се извършваше двупосочно в тръбата за София.Преди пускането на движението регионалният министър Николай Нанков и председателят на АПИ инж. Дончо Атанасов ще посетят обекта при входа на тръбата на тунел \"Ечемишка\" в посока Варна.Припомняме, на 5 февруари т.г. жена загина в тунел \"Ечемишка\" след като лампа падна върху автомобила, с който тя пътуваше. Шофьорът бе ранен.", "date": "2017.06.29", "title": "Отварят движението в тръбата за Варна на тунел \"Ечемишка\""}
{"url": "https://news.bg/regions/v-sofiya-razdavat-voda-sreshtu-zhegite-na-tri-mesta.html", "text": "Столична община организира раздаване на минерална вода на три места в петък, 30 юни, съобщиха от общината.От 12.00 часа минерална вода ще бъде раздавана на пространството пред пилоните на Националния дворец на културата.От 13.00 часа минерална вода ще бъде раздавана на площадното пространство при храма \"Св. Неделя\" и на Орлов мост - при езерото \"Ариана\". Водата се предоставя до изчерпване на количествата.Минералната вода е осигурена от дарители, включили се в благотворителната инициатива \"Скритото добро\", осъществена под патронажа на заместник кмет на София в направление \"Социални дейности и интеграция на хората с увреждания\" Албена Атанасова. В инициативата се включват \"Девин\" АД и \"Нова трейд\", предоставили изворна вода \"Бачково\".", "date": "2017.06.29", "title": "В София раздават вода срещу жегите на три места"}
{"url": "https://news.bg/politics/miroslav-borshosh-napuska-ndk.html", "text": "Директорът на НДК Мирослав Боршош се оттегля сам от поста 2 дни след като бе възстановен на поста си.В изявление, изпратено от пресцентъра на НДК той благодари на премиера, на екипа и на всички, които са го подкрепили.Ето писмото на Мирослав Боршош:.Припомняме, в понеделник  изпълнителния директор на НДК Мирослав Боршош. Във вторник .Днес БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.В сряда от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.", "date": "2017.06.29", "title": "Мирослав Боршош напуска НДК"}
{"url": "https://news.bg/society/prirodozashtitnitsi-preduprezhdavat-za-novo-prezastroyavane-na-chernomorieto.html", "text": "Коалицията от неправителствени организации и граждански групи \"За да остане природа в България\" предупреждава, че одобреният от Висшия експертен екологичен съвет (ВЕЕС) проект за нов Общ устройствен план (ОУП) на община Приморско ще урбанизира и последните останали незастроени плажове по Южното Черноморие. Приемането му освен това може да доведе до нова европейска наказателна процедура за България. Природозащитниците настояват министърът на околната среда и водите Нено Димов да не приема оценката на ВЕЕС и да върне за доработка проекта за ОУП на община Приморско - така, както е в правомощията му.Коалицията \"За да остане природа в България\" предупреждава, че това е началото на втората вълна от презастрояване на българското Черноморие. ВЕЕС прие всички предложения, показани по картата, като само отпаднаха ОК 1 (нов курорт), ОС 1 (нови вилни селища) на Аркутино, ОС 8 (нови вилни селища) между Стамополу и пътя и бяха намалени площите на новите вилни селища ОС 7, ОС 6 и ОС 4, но с малко. .Площите с хоризонтални райета са за ново застрояване: ОК = курорт; ОС = ваканционни селища; ОВ = вили; ЖС = жилищна зона със средна височина; ЖМ = жилищна зона с малка височина; Ц = централна смесена зона; СМО = смесена многофункционална зонаОтделно има земеделски земи и гори с допустима промяна на предназначението. Въпреки това планираното ново строителство ще е много повече от сега съществуващото.Новият ОУП не гарантира откъде ще дойдат допълнителни чисти питейни води за новите легла. Като вариант са посочени частният проект за язовир \"Индже Войвода\" и проектът за нов язовир \"Младеж\" в Природен парк Странджа. Обаче и двата проекта не са оценени.Така стои и въпросът с пречиствателните станции - независимо че само преди 6 месеца община Приморско подписа проект за реконструкция на съществуващата пречиствателна станция за отпадни води - Китен до капацитет от 55 000 еквивалент жители, в изменението на ОУП се предвижда натоварване от 80 000 обитатели.Защитени зони от европейската екологична мрежа Натура 2000 \"Ропотамо\" и \"Караагач\" (по Директивата за местообитанията) и \"Комплекс Ропотамо\" (по Директивата за птиците) ще бъдат увредени до степен природата да не може да се възстанови повече и в резултат ще стартира наказателна процедура срещу България.Не е изследвано влиянието на нови 5 пристанища върху морската среда.Бреговете на влажните зони Караагач и Стамополу ще бъдат застроени и гнездящите птици - прогонени.Последните находища на тракийско лале в България ще бъдат унищожени при строителство или почти напълно увредени заради утъпкване. Според Червената книга това е балкански ендемит (среща се само на Балканите), критично застрашен вид в страната.Ще се направят нови плажове, южно от Маслен нос. Там има предвидени нови буни, които да спомогнат натрупването на пясък за хотелите на новите вилни селища ОС 4, 5 и 6 (всичко това е в мрежата Натура 2000).Коалицията \"За да остане природа в България\" призовава за промени в Закона за устройство на Черноморието и за въвеждане на нова устройствена Зона В за запазване на незастроените местности. Въвеждането на превантивна устройствена защита ще отговори на очакванията в обществото за съхраняване на малкото останала природа, в противовес на презастрояването на крайбрежието.Сега с общия устройствен план на община Приморско се узаконяват незаконосъобразните устройствени планове и отварят нови възможности за застрояване, а с промените в Административно-процесуалния кодекс се ограничава възможността на граждани и неправителствени организации да обжалват, предупреждава коалицията \"За да остане природа в България\".Коалиция \"За да остане природа\" изпраща призив до министър-председателя Бойко Борисов и до министрите на околната среда и водите и на регионалното развитие и благоустройство с искане за връщане за ново преразглеждане във ВЕЕС на екологичната оценка на Изменението на Общия устройствен план (ИОУП) на община Приморско.\"Призоваваме всички загрижени за съдбата на Черноморието граждани също да заявят своята воля и да поискат от институциите преразглеждане на решението на ВЕЕС от 26 юни. Текст на писмото може да намерите на фейсбук страницата на Коалиция \"За да остане природа в България\"", "date": "2017.06.29", "title": "Природозащитници предупреждават за ново презастрояване на Черноморието"}
{"url": "https://news.bg/politics/da-govorim-za-obshtata-sigurnost-i-emigratsiyata-prizova-daniel-barnie.html", "text": "България ще има изключително важна роля да председателства Съвета на Европейския съюз в началото на следващата година и се надявам страната ви да ни помогне да постигнем успех.Това заяви главният преговарящ на Европейския съюз за излизане на Великобритания от структурите на Съюза Мишел Барние по време на среща между депутатите от комисиите по външна политика и по европейските въпроси и контрол на европейските фондове.По думите му преговорите интересуват всички страни-членки на ЕС и всички трябва да участват в дискусията. Днес съм в София и ще продължа да посещавам всички столици, за да се срещна с организации на работодателите, на синдикатите, с представители на парламентите и на правителствата, обясни Мишел Барние.Брекзит е важен, но всъщност ние трябва да говорим и по общата сигурност, и по правата на гражданите, и по емиграцията, посочи главният преговарящ за излизане на Обединеното кралство пред журналисти.Знаем, че България трябва да се подготви и да носи отговорността по време на българското председателство по темата Брекзит и сме готови за това, заяви по време на срещата председателят на Комисията по външна политика Джема Грозданова. Важно е да следим как вървят преговорите основно по правата на гражданите, защото над 70 000 български граждани живеят и работят във Великобритания.Като председател на Комисията по външна политика мога да Ви уверя, че България приема т. нар. фазов подход в преговорите или правилото \"нищо не е договорено, докато всичко не е договорено\", подчерта Джема Грозданова.Председателят на Комисията по европейските въпроси и контрол на европейските фондове Кристиан Вигенин отбеляза, че възприетият от Мишел Барние прозрачен подход е много важен и е добър пример за работа и в други сфери на дейност на ЕС.Той подчерта, че в България въпросите за Брекзит сигурно са малко по-високо в дневния ред и много често се споменават както в парламента, така и обществото. По думите му българското председателство на Съвета на ЕС ще мине в някаква степен и под знака на дискусията за Брекзит, защото голяма част от работата по преговорите трябва да бъде приключена в този период.", "date": "2017.06.29", "title": "Да говорим за общата сигурност и емиграцията, призова Даниел Барние"}
{"url": "https://news.bg/int-politics/kraynata-levitsa-boykotira-rechta-na-faraona-makron.html", "text": "Крайната левица обяви намерението си да бойкотира речта на френския президент Еманюел Макрон пред парламента, предаде \"Ройтерс\".Държавният глава ще говори пред депутатите от двете камари следващия понеделник. Речта ще се проведе във Версайския дворец.Но хората на Жан-Люк Меланшон са решени да бойкотират \"фараона\" Макрон. По думите на лидера им, присъствието им там ще е безсмислено, защото ще трябва само да изслушат президента. Меланшон не е доволен, че на депутатите му не са дадени по-важни позиции в парламентарни комисии, както и че нямат време за подготовка по измененията в кодекса на тру8да. Меланшон бе кандидат за президент на Франция. На първи тур той остана четвърти с 19,5% от гласовете. ", "date": "2017.06.29", "title": "Крайната левица бойкотира речта на \"фараона Макрон\""}
{"url": "https://news.bg/crime/blizo-2-hil-dushi-sa-zadarzhani-na-izhod-na-granitsata-ni-ot-nachaloto-na-godinata.html", "text": "1847 лица са задържани на изход на държавната граница от началото на годината. За сравнение - през 2016 г. са задържани 3797 граждани на трети страни.Границата със Сърбия е най-натоварената на изход, а на вход- границата с Турция. Данните съобщи на брифинг вътрешният министър Валентин Радев. От началото на 2017 г. са образувани и 97 досъдебни производства за незаконно преминаване и за трафик на хора.Стана ясно още, че остават 5 км, за да бъде довършена оградата на границата. Радев изрази надежда, че до месец това ще се случи.Вътрешният министър Валентин Радев представи приoритетите в работата на политическото ръководство на МВР, като отбеляза, че следват приоритетите на ГЕРБ.Сред тях са превенция и противодействие на престъпността и борба с корупцията, както и намиране на трайни решения на войната на пътищата. Към 27 юни в страната са настъпили 2888 тежки катастрофи. 281 души са загинали, а 3575 са ранени. Радев подчерта, че загиналите са само с 12 по-малко спрямо същия период на миналата година, а ранените са с 356 души по-малко. Това сочи статистиката, която силовият министър представи.Друг приоритет на МВР е ограничаване на щетите за държавния бюджет от икономически престъпления. Ръководството на МВР си поставя за цел и повишаване ефективността на министерството. \"Ще търсим начини да повишим мотивацията на служителите в МВР\", заяви Радев. Сред приоритетите са и противодействието на тероризма, темата за миграцията, както и подготовката за председателството ни.\"Продължаваме да правим така, че да намалим бюрокрацията в КАТ\", изтъкна министър Радев и допълни, че вече имат план за действие. Отделени са средства в размер на малко над 2,5 млн. лв. за тази цел.", "date": "2017.06.29", "title": "Близо 2 хил. души са задържани на изход на границата ни от началото на годината"}
{"url": "https://news.bg/crime/uvelichenie-na-zaplatite-v-mvr-nay-rano-prez-2018-g.html", "text": "Увеличение на заплатите на МВР е възможно най-рано след Нова година. \"Директно отговорих на синдикатите, че сега няма как да се вдигнат заплатите\", каза пред журналисти вътрешният министър Валентин Радев.Според него твърденията на синдикатите за протестни действия и по време на председателството са пресилени и изтъкна, че \"трябва да се внимава какво се говори\".Силовият министър смята, че тактиката трябва да е друга: \"Трябва да го използваме, за да докажем на правителството, че председателството е голяма отговорност и тези хора, които ще осигуряват сигурността, трябва да са осигурени адекватно\". Той обеща, че когато е възможно, служителите на МВР ще получат повишение.В разговорите със синдикатите Радев е обяснил, че в платформата на кабинета образованието е записано на първо място, а също и, че не може да се забравят всички други проблеми. Вътрешният министър подчерта, че разговорите с тях ще продължат. Той не е оптимист, че увеличението може да дойде преди новия бюджет, но вероятно щяло да стане след Нова година.\"Около 30 млн. лв. ще бъдат изплатени на тези колеги, които са нямали право по закон да получават средства на ръка, но и не са получавали униформи\", коментира Радев. Чака се само промените в Закона за МВР да бъдат приети.", "date": "2017.06.29", "title": "Увеличение на заплатите в МВР - най-рано през 2018 г."}
{"url": "https://news.bg/regions/simeonov-lichno-potushava-naprezhenieto-v-asenovgrad.html", "text": "Във връзка с , вътрешният министър Валентин Радев обясни, че ситуацията е под контрол, на място има жандармерия. Изпратени са и допълнително полицаи от Пловдив.Вицепремиерът Валери Симеонов е там, \"надяваме се, че там няма да има ескалация\", изтъкна министър Радев.Припомняме, на 26 юни 2017 г. цигани са нападнали момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима, откарани в болница за преглед.В сряда започва незабавна проверка на всички незаконни постройки в ромската махала \"Лозница\" в Асеновград. Започна акция за проверка на адресната регистрация на всички жители в квартала.Жителите на Асеновград поискаха създаване на общинска полиция. Те настояха за повече полицейско присъствие по улиците, да се създаде общинска полиция, да се ограничат циганите пришълци от Пазарджик,Чирпан и други градове на страната, както и за тежки наказания за побойниците цигани.Проблемите са от приходящите цигани от други населени места. Тази вечер асеонвградчани подготвят още по-мащабен протест.", "date": "2017.06.29", "title": "Симеонов лично потушава напрежението в Асеновград"}
{"url": "https://news.bg/energy/svetovnata-banka-predstavi-kak-da-liberalizirame-elektroenergiyniya-pazar.html", "text": "На среща в Министерството на енергетиката пред широк кръг от заинтересовани страни Световната банка представи проучването си върху електроенергийния сектор в страната и препоръките за неговото реформиране във връзка с въвеждането на пълна либерализация на пазара.Промените трябва да осигурят стабилност, сигурна среда, конкурентен пазар за производителите и възможност за избор на потребителите, каза пред участниците в срещата заместник-министърът на енергетиката Жечо Станков.Един от основните проблеми пред енергийния отрасъл са натрупаните в миналото финансови дефицити, сочи анализът на Световната банка. С предприетите през 2015 и 2016 г. мерки за стабилизиране на системата тези дефицити намаляват значително и в момента отрасълът се развива устойчиво.Друг извод от направените анализи гласи, че българският електроенергиен пазар е изложен на ценови рискове при колебания в доставките. Затова е важно да има финансови механизми, които да управляват тези рискове. Екипът на Световната банка препоръчва въвеждането на т.нар. \"договори за разлика\" като един от успешните модели за това. При този тип договори се определя една референтна цена и промените на пазарните цени спрямо нея се компенсират от едната или другата договарящи се страни.Една от дискутираните възможности е фонд \"Сигурност на електроенергийната система\" да бъде страна по тези договори. Според екипа на Световната банка тази практика е дала много добри резултати в други държави и това е високоефективен начин за успешно осъществяване на прехода от модела \"единствен купувач\" към дерегулиран пазар.Сериозно място в дискусията е отделено на защитата на т.нар. уязвими потребители. Още през миналата година работна група с участието на експерти от ГД \"Енергетика\" към Европейската комисия и на Министерството на труда и социалната политика формулира критериите за тези потребители - това са всички, които в момента получават помощи за отопление, възрастните хора над 70 г., които живеят сами и единственият им доход е от пенсия под линията на бедност, хора с увреждания, които имат нужда от чужда помощ и семейства на деца с такива увреждания.За всички тях се предлага в първоначалния преходен период да действа социална тарифа за електроенергията в размер на 70% от либерализираната цена. За семейства, които се отопляват с електричество, тази тарифа ще важи до 150 квтч месечно потребление, а за останалите - до 100 квтч. Анализът на Световната банка посочва, че прилагането на такава социална тарифа ще неутрализира в голяма степен ефекта от дерегулирането на цените.Работата по детайлите на модела за пълна либерализация на електроенергийния пазар ще продължи в тясно сътрудничество със Световната банка. Според мнението на повечето участници в дискусията, структурирането на фонда и неговият ресурс, мерките за защита на уязвимите потребители, изясняването на това как и какви договори за разлика ще бъдат въведени са въпроси от ключово значение за успешно имплементиране на модела за пълна либерализация на електроенергийния пазар.", "date": "2017.06.29", "title": "Световната банка представи как да либерализираме електроенергийния пазар"}
{"url": "https://news.bg/world/petima-osadeni-za-ubiystvoto-na-boris-nemtsov.html", "text": "Руски съд призна Заур Дадаев за виновен за убийството на лидера на руската опозиция Борис Немцов, съобщават местни медии.Общо петима души са признати за виновни за убийството на Немцов, като четирима са за съучастничество, отбелязва АП.Московският окръжен военен съд осъди Заур Дадаев, Анзор Губашев, Шагид Губашев, Тамерлан Ескерханов и Рамзан Бахаев.Двама съдебни заседатели са гласували \"невинен\", но десет са признали за виновен Дадаев, бивш офицер в службите за сигурност на Чечня. Те са гласували и против снизхождение и облекчаване на присъдата.Според съда Дадаев е убиецът, а Анзор Губашев е приел непосредствено участие в изпълнението на убийството в 23,31 часа местно време на 27 февруари 2015 г.Останалите трима осъдени са приели участие в подготовката на убийството.Според съда те са получили около 15 милиона рубли (около 250 хил. долара) за ликвидирането на Немцов.Припомняме, Немцов, основен опонент на руския лидер Владимир Путин, беше застрелян в центъра на Москва на 27 февруари 2015 г.Делото продължи повече от 8 месеца.", "date": "2017.06.29", "title": "Петима осъдени за убийството на Борис Немцов"}
{"url": "https://news.bg/society/opasnostta-ot-zemetreseniya-u-nas-idva-ot-rumaniya.html", "text": "Националният институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Първи гости бяха ученици от Националната природо-математическа гимназия и Софийската математическа гимназия. Във фоайето на института бе експониран и първият механичен сеизмограф с тежести, на който са се обучавали и много от българските сеизмолози. За това как се регистрира сеизмичната активност или какъв е пулсът на земята, разказа сеизмологът проф. Емил Ботев.Сеизмолозите у нас разполагат с модерна цифрова система, получаващи данни от 42 станции. Всички данни от измерванията се предават телекомуникационно в института на БАН в София. Около 18 са стационарните станции, в които има контрол от страна на учените. Данните са необходими в случаите на ранно оповестяване на населението.Така на картата за сеизмична активност у нас се въвеждат само земетресения, които имат потенциал да бъдат усетени от хората. Има микроземетресения, които са една много малка част от всички земетресения. Далеч под 10% от всички земетресения, които сеизмолозите наричат микроземетресения, се регистрират от уредите.\"Обикновено хората усещаме трусовете, които са с магнитуд 3 по Рихтер\", обясни проф. Ботев. \"По отношение на малко по-силните земетресения, които със сигурност, се усещат от хората, територията на нашата страна в последния месец е празна\", посочи проф. Ботев.Основната сеизмична опасност за България идва от Румъния. \"Преди около 100 години ние сме се разтоварили от бавно натрупващите се напрежения на територията на нашата страна. Съвсем не е така при съседите. Там напреженията се натрупват много повече и много по-често стават катастрофални земетресения, които оказват влияние върху нас\".Освен със съвременни цифрови технологии сеизмолозите си служат и с механични регистратори. Естествено те са в резерва в случай, че съвременните технологии откажат да работят, поради фактори, които са извън човешкия контрол. Старите механични уреди все още работят. Те са служели на нашите учени активно от април месец 1980 г. в продължение на повече от две десетилетия.\"Системата беше уникална за онова време, състоеше се от 20 сеизмични станции, от където получавахме сигнал и в този оперативен център ние показвахме какъв е пулсът на земята, така както го виждате и в момента\", разказа проф. Ботев.Сеизмичният пулс на земята за радост е значително по-слаб и не толкова опасен както при съседите. Цялата Егейска зона е изпълнена със земетресения.Звуков сигнал указва на учения за сеизмични сигнали, които могат и да не са свързани със земетресения. Така полученият сигнал е резултат от десетките промишлени взривове на територията на страната, свързани с рудодобива. \"Ние сме една от най-богатите държави на руди най-вече уранови, а където има уран има и злато\", каза още проф. Ботев.За автоматизираната система за мигновено оповестяване в стратегически обект, свързани с националната сигурност на страната, разказа доц. Лилия Димитрова.Системата за ранно оповестяване на земетресения е изградена съвместно с Румъния по проект \"DACEA\". Инсталирани са сеизмични станции на територията на Румъния и България. В резултат на тази обща система се получават данните за ранното оповестяване на земетресения, реализирани основно от огнище Вранча, което е най-силното и значимо и за територията на България, обясни доц. Димитрова. Системата предупреждава и за източници на сеизмична активност - Дулово и Шабла.Алармени модули са инсталирани в пунктове на 112 и Пожарна безопасност на окръжните градове. \"Засега тези модули не са свързани в по-голяма система, но това предстои\", заяви доц. Димитрова.Освен това, за да бъдат спазени изискванията за безопасност на сградите, институтът разработва Методика за анализ, оценка и картографиране на сеизмичния риск на територията на България по проект на Министерството на регионалното развитие и благоустройството. Районирането ще покаже очакваните сеизмологични въздействия на територията на страната и ще подпомогне проектирането на нови сгради.", "date": "2017.06.29", "title": "Опасността от земетресения у нас идва от Румъния"}
{"url": "https://news.bg/society/ozonoviyat-sloy-nad-balgariya-leko-se-e-uvelichil.html", "text": "Озоновият слой над България за последните 20 години не е изтънял, а дори леко се е увеличил. Това каза за News.bg акад. Николай Милошев от Националния институт по геофизика, геодезия и география.Днес Националния институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Полезната информация, свързана с вредните ултравиолетови лъчи, е достъпна на сайта на института. За да проверите колко дълго можете да стоите на слънце и какъв тип крем да ползвате, първо трябва да определите типа кожа. Акад. Николай Милошев разказа, че българите сме обикновено втори и трети тип. Първият тип са северните страни.\"Преди години започнахме тази тема в института с изследване на ултравиолета и озона над България, защото имаше период, в който много се говореше за изтъняването на озоновия слой. Над България това не е проблем\", уточни акад. Милошев. Той увери, че за последните 20 години нивото на озона над България дори малко е нараснало, което означава, че нямаме проблем.Акад. Милошев бе категоричен, че слънцезащитните фактори в кремовете са важни. Това съветват и лекарите, за да не се превърнем в техни пациенти. Така особено през летните отпуски не бива да стоим прекалено дълго пред преките слънчеви лъчи, а и не пречи през това време да ползваме чадъри, посъветва още акад. Милошев.Институтът разполага с национална мрежа от станции за измервания на UV-радиацията. Измерванията на общо съдържание на озон в атмосферата, правени от НИГГГ, показват тренд на повишаване на територията на нашата страна. В резултат на изследвания на химичното време се прави 72-часова прогноза за концентрацията на различни замърсители в цялата страна.Кампанията \"БАН представя своите институти\" започна в началото на 2017 г. Досега дейността си пред обществеността представиха Институтът по биоразнообразие и екосистемни изследвания, Институтът по молекулярна биология и Институтът по физика на твърдото тяло. В рамките на кампанията Централната библиотека на БАН показа в изложба \"Книжовно-документално наследство\" ценни издания.", "date": "2017.06.29", "title": "Озоновият слой над България леко се е увеличил"}
{"url": "https://news.bg/politics/mvr-sindikatite-ne-se-otkazvat-ot-protesta.html", "text": "Синдикатите в структурата на МВР смятат, че има възможности за увеличение на заплатите им тази година.\"Дали с актуализация на бюджета, дали от бюджетен излишък, според нас има как\", заяви пред News.bg председателят на СФСМВР Валентин Попов по повод заявеното от вътрешния министър Валентин Радев, че до края на годината няма как възнагражденията на служителите в МВР да бъдат увеличени.\"Ние така или иначе на 5 юли излизаме на протест\", категоричен бе той. Попов изтъкна, че ще продължат да преговарят с министъра.По думите му, на днешното заседание на Съвета за социално партньорство е станало дума накратко за увеличението на заплатите, но това е било \"между другото\". Коментирали са възможността на служители, които си изпълняват задълженията в униформа и не са получавали дълго време облекло, да получат паричната равностойност. Попов изтъкна, че са изразили някои притеснения по самия текст, но успели да се договорят. Синдикатите ще изпатят предложния, за да се прецизира текстът между първо и второ четене.В декларация, разпространена и до медиите, от СФСМВР, НСГА, НСПС\"ОГНЕБОРЕЦ\", НПС, САСМВР, ССМВР и НСП, заявяват, че изразяват недоволство от:Синдикатите към МВР декларират, че започват протестни действия за:Очакваме законодателната и изпълнителната власт, да предприемат действия за промяна на унизителните условия, в които служителите на МВР са поставени при изпълнение на задълженията си по опазване на сигурността и безопасността на гражданите на Република България, се казва в декларацията.", "date": "2017.06.29", "title": "МВР-синдикатите не се отказват от протеста"}
{"url": "https://news.bg/politics/chuzhd-prast-v-asenovgrad-vizhda-evroroma.html", "text": "ПП \"Евророма\" смята, че нападателите от Асеновград са турци, а не цигани, става ясно от официалното им съобшение до медиите. От партията изтъкват, че в нормите, приети от ООН всеки сам избира етноса си.Хората, които живеят в квартал 6-ти - Асеновград говорят турски език, изповядват мюсюлманска религия, спазват мюсюлманските традиции и обичаи по абсолютно идентичен начин като в Турция и определят себе си като турци.От ромската партия задават въпроса кой има интерес нападателите в Асеновград да бъдат определяни като цигани? От партията още питат до кога лошите деяния, извършени от представителите на тази общност ще бъдат преписвани на целия ромски етнос и защо повечето от пишещите в публичното пространство се \"срамуват\" да наричат турци, представителите на въпросния етнос?Освен това от \"Евророма\" се съмняват, че създалото се напрежение се използва от някои политически сили с цел отклоняване на общественото внимание.", "date": "2017.06.29", "title": "Чужд пръст в Асеновград вижда \"Евророма\""}
{"url": "https://news.bg/politics/pavlova-vyarva-che-mozhem-da-obedinim-es.html", "text": "Запазване на европейския дневен ред с обединението на 27-те държави членки ще се търси по време на Българското председателство. Това заяви Лиляна Павлова - министърът за Българското председателство на Съвета на ЕС по време на международната конференция \"Качество на европейската интеграция на България - 10 години след присъединяването\".Министърът изброи трите основни послания на Българското председателство - консенсус, конкурентоспособност и кохезия.Министър Павлова припомни историята на влизането на страната ни в ЕС - преди 10 години членството на България в ЕС стана национална кауза. Сега отговорната задача по председателството ни съвпада с тежък момент за Европа, заяви министърът за Българското председателство.Павлова изтъкна, че България е изпълнила критериите за икономически растеж и стабилност и вече не се гледа само като ползвател на еврофондове. Поемаме ясен ангажимент да бъдем неутрални, балансирани и твърди, където се налага, в името на единството и солидарността, заяви Павлова.С подкрепата на Франция и Германия, която получи премиерът Бойко Борисов, ще работим за това да подредим Европа по нов начин, каза в заключение Лиляна Павлова.", "date": "2017.06.29", "title": "Павлова вярва, че можем да обединим ЕС"}
{"url": "https://news.bg/regions/po-shapkata-shte-gi-poznaete.html", "text": "На Петровден в София бе открит Фестивал на занаятите. В Градската градина до 2 юли занаятчии от София и областта представят своите художествени произведения - бижута, аксесоари, декоративни предмети и дизайнерски шапки. Разноцветни и пъстри, малки и по-големи произведения на изкуството не само радват погледа, но някои от тях са и особено полезни в жегата.За ролята на шапките пред News.bg разказа Петър Сардарев, съпруг на емблематичната дизайнерка на шапки Ирина Сардарева. Преди 9-ти септември в София е имало 18 ателиета за шапки, а в Русе - 35, сега са останали двама-трима, които се занимават с производство на шапки.През 1946-та година се появява Закон за незаконно забогатяване, в който се фиксират депутати, банкери, златари и шапкари. Така шапката е и си остава признак на социален статус. \"Не случайно, който е ходил на работа с шапка е бил уволняван\", посочи Сардарев.Стигнало се до там, че старите шапкари дори са си палили печките с калъпите за шапки, а те са специални, изработени на ръка. Така у нас носенето на забрадки и каскети продължило чак до времето, в което Хрушчов слага \"панамка\". Сардарев разказа, че когато са започнали да правят шапки в ЦУМ, са се продавали едва 3-4 модела в пет разцветки.Дияна Христова, майстор бижутер от 30 години изтъкна, че бижутерството е занаят, който съхранява българските традиции, но също така изисква много познания за дизайн и технологии за обработка на материалите, натрупвани с години.Организаторът на базара стилист Кръстю Капанов, председател на Националната занаятчийска камара, заяви, че за разлика от други градове, където занаятчиите са били подпомогнати да представят своите продукти, то в София, се е наложило за щандовете да заплатят 4 хиляди лева.Капанов настоя за промяна в Закона за занаятите. Той изтъкна, че с проектопредложенията на промени се е ангажирал лично вицепремиерът Валери Симеонов.Така в по-предишният Закон за занаятите са били обособени 156 занаята, сега те са съкратени на 52.\"Хората, които искат да работят, искат майсторско свидетелство, което гарантира качество и работа\", обясни стилист Капанов.", "date": "2017.06.29", "title": "По шапката ще ги познаете"}
{"url": "https://news.bg/world/brutalna-ataka-na-tramp-sreshtu-dvama-zhurnalisti.html", "text": "Необичайно остра словесна атака на американския лидер Доналд Тръмп срещу двама журналисти от NBC - Джо Скарбъро и Мика Бжежински, съобщава АФП.Двамата журналисти, които са годеници, съвместно водят предаването Morning Joe.Тръмп ги нападна на лично ниво, наричайки Бжежински \"луда\", а Скарбъро \"психопат\". Според наблюдатели тук става въпрос за омраза и сексизъм.\"\", написа Тръмп в \"Туитър\".По време на предаването тази сутрин Мика Бжежински остро разкритикува администрацията, че не функционира.", "date": "2017.06.29", "title": "Брутална атака на Тръмп срещу двама журналисти"}
{"url": "https://news.bg/finance/nov-targ-za-banka-viktoriya.html", "text": "С решение от днес на Управителния съвет на Фонда за гарантиране на влоговете на основание чл.87, ал.5, във връзка с ал.8 и 9 от Закона за банковата несъстоятелност е дала разрешение на синдика на \"Корпоративна търговска банка\" АД, да стартира процедура по продажба на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.Това се посочва в съобщение на синдиците на КТБ.До 21 юли 2017 г. е срокът за подаване на писма за интерес към придобиването на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.С оглед гарантиране на прозрачност на процедурата по продажбата на ТБ \"Виктория\" ЕАД синдиците публикуват маркетинговия документ за инвестиционна възможност, заедно с придружително писмо към него. Маркетинговият документ се представя единствено с цел да информира потенциалните купувачи за съществуващата инвестиционна възможност.", "date": "2017.06.29", "title": "Нов търг за банка \"Виктория\""}
{"url": "https://news.bg/world/pravata-na-grazhdanite-na-es-osnoven-prioritet-saglasni-merkel-i-mey.html", "text": "Премиерът на Великобритания Тереза Мей и германският канцлер Ангела Меркел се съгласиха, че правата на гражданите на ЕС са приоритет на преговорите за Брекзит, обяви говорител на британския лидер, цитиран от Ройтерс.\"\", поясни говорителят, след като Мей се срещна с Меркел, докато е на визита в Германия за обсъждане на предстоящата среща на върха на Г-20.Брюксел и Лондон имат различна визия относно как да защитят правата на гражданите на ЕС, които живеят на Острова и британските граждани в съюза.Меркел организира минисреща на върха на ЕС в Берлин за съгласуване на позициите на европейските държави преди Г-20 в Хамбург следващата седмица. ", "date": "2017.06.29", "title": "Правата на гражданите на ЕС основен приоритет, съгласни Меркел и Мей"}
{"url": "https://news.bg/int-politics/1-1-mln-sa-rumanskite-turisti-za-2016-g-obyavi-rumen-radev-v-bukuresht.html", "text": "Президентът Румен Радев представи предимствата за инвестиции в България на бизнес форум в Букурещ, съобщиха от Администрацията на президента. Квалифицираната работна ръка, благоприятното данъчно облагане, позитивното развитие в сферата на информационните технологии, бяха откроени като конкурентни предимства на страната ни в Югоизточна Европа.Има тенденция за нарастване на броя на румънските граждани, които посещават България, отбеляза Радев. Румънските туристи са 1.1 млн. за 2016 г., както и на българите в Румъния - над 400 хил. за същия период.\"Това е много важен индекс, който показва, че нашите граждани използват добрите отношения във всяка област. Ние трябва да следваме примера, който те ни показват\", каза българският президент.Президентът Клаус Йоханис отбеляза, че само през последните три години двустранният стокообмен е нараснал със 7% и това е доказателство за големия потенциал на двете държави. Клаус Йоханис припомни също така, че 29 юни е Международен ден на река Дунав и призова за по-скорошната реализация на общите проекти за изграждането на нови мостове и развитие на транспортна инфраструктура, която свързва България и Румъния.Румен Радев акцентира и върху политиките, които се провеждат за създаване на още по-добър инвестиционен климат в страната. \"В България има макроикономическа финансова стабилност, която е предпоставка за постигането на още по-висок ръст на БВП и работим за намаляване на административната тежест и стимулирането на малките и средни предприятия\", заяви президентът.Пред участниците във форума държавният глава подчерта, че през последната година България бележи чувствителен ръст на БВП. Той е 3,4 % и е над средното ниво за ЕС. В страната ни има ниска инфлация и сравнително ниско ниво на безработица около 7 %.Президентът посочи също така, че предприетите реформи в професионалното образование и обучение и стимулирането на връзките между образователните институции и бизнеса, са допълнителен фактор за привличането на инвестиции.\"Тази позитивна тенденция на икономически ръст в България е гаранция, че вашият бизнес ще намери добро място за реализация на нови проекти\", обърна се Румен Радев към представителите на румънските компании. Президентът припомни, че в края на миналата година световните рейтингови агенции потвърдиха дългосрочния кредитен рейтинг и добрите икономически перспективи пред България.\"България има чувствително икономическо присъствие в Румъния и доказателство за това са стотиците български фирми, които инвестират и правят добър бизнес\", допълни държавният глава.На Румънско-българския бизнес форум участваха представители на над 100 компании от двете страни. Заедно със своя румънски колега президента Клаус Йоханис, българският държавен глава потвърди готовността на институциите в двете държави да работят за по-добра свързаност между България и Румъния в интерес на гражданите и бизнеса.", "date": "2017.06.29", "title": "1,1 млн. са румънските туристи за 2016 г., обяви Румен Радев в Букурещ"}
{"url": "https://news.bg/world/brayvik-se-zhalva-pred-evrosada-v-strasburg-che-go-darzhali-v-izolatsiya.html", "text": "Норвежкият масов убиец Андерш Брайвик, който си смени името на Фьотолф Хансен, е внесъл жалба в Европейския съд по правата на човека заради условията в затвора, обяви адвокатът му, цитиран от Ройтерс.По-рано този месец Върховният съд на Норвегия отхвърли жалба на крайнодесния екстремист, който изби 77 души през юли 2011 г.Един от адвокатите му обяви, че Брайвик внася жалба в Европейския съд по правата на човека в Страсбург.\"\", поясни адвокатът пред държавната телевизия NRK.Брайвик иска да обори съдебно решение на Норвежкия апелативен съд от март, според което изолацията му в тристайна килия не е в нарушение на човешките му права.", "date": "2017.06.29", "title": "Брайвик се жалва пред евросъда в Страсбург, че го държали в изолация "}
{"url": "https://news.bg/world/desetki-raneni-sled-chelen-sblasak-na-dva-tramvaya-v-berlin.html", "text": "Десетки ранени след челен сблъсък на два трамвая в берлинския квартал Пренцлауер Берг, съобщават ДПА и The Local.27 души са пострадали. Двете линии са спрени.Говорител на пожарната служба уточни, че повечето от пострадалите са с леки наранявания.Все още се уточнява причината за инцидента.Според изданието Tagesspiegel възможно да е имало неизправност в стрелката. Но също така предмет на релсите може да е довел до дерайлирането на единия от трамваите.", "date": "2017.06.29", "title": "Десетки ранени след челен сблъсък на два трамвая в Берлин"}
{"url": "https://news.bg/crime/arestuvaha-mazh-sabiral-prosrocheni-krediti-s-poboy.html", "text": "Полицаи в Бургас задържаха мъж, който биел хората с просрочени бързи кредити.Установено е, че около 10.30 вчера, 28 юни, 26-годишният Д. П. от Козлодуй отправял закани и заплахи спрямо 38-годишен жител на Бургас, който взел на заем от фирма за бързи кредити сумата от 300 лв., но не погасил изцяло задълженията си. Действието се развивало в центъра на областния град.Малко по-късно, около 13 часа, задържания отишъл в дома на друг длъжник. Пред врата на жертвата Д. П. се представил за служител на фирма за бързи кредити, като приканил пострадалия да погаси задължението си.40-годишният пострадал отворил врата, след което задържаният му нанесъл побой. По време на физическата саморазправа пострадал и 17-годишният син на длъжника.Потърпевшите имат сериозни рани по телата. Те са получили медицинско освидетелстване. Деянието било извършено и пред свидетели - очевидци, които предстои да бъдат разпитани. По случая е извършено и разпознаване.Изяснено, че мъжът се е предвижвал с лек автомобил със софийска регистрация. Автомобилът бил служебен, собственост на частна колекторска фирма от София.Извършителят е задържан за срок до 24 часа. Срещу него са образувани две досъдебни производства. Работата по случая продължава.", "date": "2017.06.29", "title": "Арестуваха мъж, събирал просрочени кредити с побой"}
{"url": "https://news.bg/regions/pozhar-prechi-na-vidimostta-pri-46-km-na-am-trakiya.html", "text": "Шофьорите да се движат с повишено внимание при км 46 на АМ \"Тракия\" в района на сметището на Ихтиман.Поради пожар е намалена видимостта на магистралата.", "date": "2017.06.29", "title": "Пожар пречи на видимостта при 46 км на АМ \"Тракия\""}
{"url": "https://news.bg/world/germaniya-zabrani-na-erdogan-da-agitira-v-stranata.html", "text": "Германското правителство забрани на турския лидер Реджеп Ердоган да говори пред сънародниците си в Хамбург, където президентът на Турция ще участва на срещата на Г-20 следващата седмица.Това заяви пред журналисти в Москва външният министър на Германия Зигмар Габриел, цитиран от ТАСС., поясни той.Говорителят на германското правителство Щефан Зайберт потвърди пред изданието \"Шпигел\", че решението е съгласувано с канцлера Ангела Меркел. \"\", поясни той.По-рано Габриел заяви, че външното министерство на Турция е подало официална молба Ердоган да говори пред съотечествениците си в Германия. Според външния министър на Германия на фона на разногласията между Анкара и Берлин това не е уместно.Лидерът на германските социалисти Мартин Шулц призова да се забрани организирането на митинги в полза на Ердоган в Германия.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Срещата на Г-20 в Хамбург ще се проведе на 7-8 юли.", "date": "2017.06.29", "title": "Германия забрани на Ердоган да агитира в страната"}
{"url": "https://news.bg/world/irakskiyat-premier-ofitsialno-obyavi-razgroma-na-halifata-na-islyamska-darzhava.html", "text": "Премиерът на Ирак Хайдер ал Абади обяви \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.\"\", се посочва в съобщение на министър-председателя на Ирак.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.", "date": "2017.06.29", "title": "Иракският премиер официално обяви разгрома на халифата на „Ислямска държава”"}
{"url": "https://news.bg/politics/borisov-zashtitava-pravata-na-grazhdanite-sled-brekzit.html", "text": "\"България е подготвена да поеме своите отговорности като председател на Съвета ЕС от началото на 2018 г. и да подкрепи преговорния екип в процеса по оттеглянето на Обединеното кралство Великобритания и Северна Ирландия от Европейския съюз. Разчитаме на Вас като гарант за прозрачността на преговорите\", заяви министър-председателят Бойко Борисов на среща с Мишел Барние, главен преговарящ от страна на ЕК за Брекзит.Премиерът Бойко Борисов изтъкна, че България подкрепя издигането на въпросите за правата на гражданите като първостепенен приоритет. По думите му, за целта в бъдещото споразумение за оттегляне следва да бъде заложен недискриминационен и ефективно приложим механизъм, който да създаде правна сигурност за дългосрочно и постоянно пребиваващите в страната европейски граждани. Борисов подчерта особената си загриженост по отношение на големия брой студенти във Великобритания.\"За България принципът на единството на Общността в преговорите с Обединеното кралство е много важен, затова от ключово значение ще бъде постигането на споразумение за оттегляне, което по справедлив и балансиран начин да гарантира интересите на всички държави членки и на техните граждани\", заяви българският министър-председател. Той изрази надежда, че и след Брекзит Европейският съюз и Великобритания ще останат партньори в области като сигурността и борбата с тероризма.Борисов и Барние изразиха общо мнение за изключителната важност на уреждането на финансовите задължения на Обединеното кралство към ЕС въз основа на принципа на изпълнение на всички поети ангажименти. Придържането към този подход ще способства за минимизирането на негативните ефекти върху бюджета на ЕС и не би довело до промени във вноските на държавите членки в бюджета на Съюза.Премиерът Борисов подчерта личния принос на Мишел Барние за ефективната подготовка на преговорите с Лондон и изрази увереност, че екипът му ще постигне оптимален за гражданите на Европейския съюз резултат.", "date": "2017.06.29", "title": "Борисов защитава правата на гражданите след Брекзит"}
{"url": "https://news.bg/int-politics/ruskoto-pravitelstvo-iska-da-udalzhi-kontrasanktsiite-sreshtu-es.html", "text": "Руското правителство иска да удължи контрасанкциите срещу Европейския съюз до края на 2018 г. Това обяви руският премиер Дмитрий Медведев, цитиран от \"Асошиейтед прес\".Медведев е говорил ден след като ЕС официално удължи икономическите си санкции срещу Русия, наложени през юли 2014 г. след анексирането на Крим от страна на Русия и подкрепата на Москва за сепаратистите в Източна Украйна.Москва отрича пряко участие в конфликта, въпреки твърденията на НАТО, че нейни войски подкрепят сепаратистите.Русия забрани вноса на едро на пресни хранителни продукти от много западни страни през 2014 г. в отговор на санкциите на ЕС. Москва твърди, че контрасанкциите помагат за развитието на руското селско стопанство.", "date": "2017.06.29", "title": "Руското правителство иска да удължи контрасанкциите срещу ЕС"}
{"url": "https://news.bg/euronews/balgarski-produkti-sa-s-realen-shans-za-zashtita-ot-es-v-kitay.html", "text": "Българското розово масло, родни вина и ракии имат реален шанс да бъдат защитени в Китай. Това стана ясно след среща на Момчил Неков с директор на Отдел \"Международен\" от Главна дирекция \"Земеделие и развитие на селските райони\" към Еврокомисията в Брюксел.Евродепутатът Момчил Неков проведе днес официална среща с Джон Кларк - директор на отдел \"Международни отношения\" към Главна дирекция Земеделие на Европейската комисия в Брюксел. На нея българският евродепутат подари и представи традиционни български храни и напитки със Защитено наименование за произход и Защитено географско указание, които биха могли да се включат в споразумението между ЕС и Китай за признаване на продукти с географско означение.\"По мое настояване Европейската комисия пое ангажимент да включи с приоритет български продукти в споразумението с Китай за взаимно признаване на географски означения. Китай е огромен пазар и трябва да направим всичко възможно да получим достъп до него, наравно с другите европейски производители. Преди няколко седмици отправих запитване и до министъра на земеделието, храните и горите - Румен Порожанов и до министъра на икономиката - Емил Караниколов относно изготвянето на настоящия списък и предложения за добавяне на български продукти в него, но все още нямам отговор\", заяви Момчил Неков.Храните и напитките, които българският евродепутат подари на директора са Троянска сливова ракия, Стралджанска мускатова ракия, вино от Дунавската равнина, Горнооряховски суджук и Странджански манов мед. Тези продукти бяха съгласувани с български експерти като подходящи и интересни за китайския пазар. Българското розово масло, което намира широко приложение в козметичната индустрия също беше обсъдено, като продукт с необходимост от включване към споразумението.Странджански манов мед, все още е в процедура по защита на продукт със защитено наименование на произход, но успешната му защита най-вероятно ще бъде факт преди влизане в сила на споразумението. Другите продукти вече утвърдени като европейски качествени храни и напитки. Джон Кларк остана впечатлен от проактивния подход и представянето на продуктите от българския евродепутат.Преди две седмици Неков организира експертна дискусия с представители на сектор \"спиртни напитки\" в България. Обсъдено беше и споразумението с Китай. Общото мнение беше, че подходящи за китайския пазар са розовото масло и суджука, но сред спиртните напитки има повече защитени продукти и трябва да се подбират стратегически.", "date": "2017.06.29", "title": "Български продукти са с реален шанс за защита от ЕС в Китай"}
{"url": "https://news.bg/world/katar-othvarli-iskaniyata-na-arabskite-darzhavi.html", "text": "Катар е готов да обсъди \"легитимните проблеми\" с арабските държави за прекратяване на регионална криза, но представеният миналата седмица списък съдържа искания, които не е възможно да бъдат изпълнени, тъй като няма истина в тях, съобщава Ройтерс.Дипломатическият разрив възникна този месец, след като Саудитска Арабия, ОАЕ, Бахрейн и Египет прекъснаха отношенията си с Катар, обвинявайки емирството, че подкрепя тероризма и поддържа съюзнически контакти с Иран.Четирите държави изпратиха в Доха списък с 13 искания, включително спиране на телевизия \"Ал Джазира\" и намаляване на контактите с Иран. Доха има 10 дни да ги изпълни. Крайният срок изтича в събота.Катарският външен министър Мохамед бин Абдулрахман ал Тани заяви, че Доха е заинтересована да участва в преговори за легитимните казуси, засягащи арабските държави, но подчерта, че някои от исканията са не разумни.\"\", поясни той.\"\", добави министърът.Посланикът на ОАЕ в Русия предупреди, че срещу Катар могат да бъдат наложени нови санкции, ако не изпълни исканията. Дипломатът добави, че арабските държави могат да притиснат търговските си партньори да избират между тях и Доха.", "date": "2017.06.29", "title": "Катар отхвърли исканията на арабските държави"}
{"url": "https://news.bg/comments/novite-drehi-na-politsaya.html", "text": "И да не крадете нафтата, маскари,, бащински смъмри полицаите строгият и справедлив премиер като отмени лимита на гориво за патрулните автомобили. Оставаше да ги посъветва, като вземат парите за униформи, да не си ги поръчват на лондонската Savile Row и да не си пазаруват \"кубинки\" Gicci. Не че при главното секретарстване на Борисов в МВР на околожката на фуражките на новоизпечения полицейско-пожарникарски генералитет не се появиха орнаменти от модната линия на покойния Версаче...Обидно за българския полицай. Защото последните години, през които вътрешното ведомство неизменно се оглавяваше не от най-уместните за поста, но несъмнено от най-правоверните кадри на управляващата за трети път ГЕРБ, униформените неведнъж със собствени средства са зареждали резервоарите на служебните коли. И не за да отидат на площада на някое село и да кажат \"Добър ден!\" на бабите - каквато е премиерската представа за полицейска работа. За да предотвратят или разкрият престъпление. Понякога с риск за живота. Който, за разлика от бензина, никога не е бил лимитиран.След националното съвещание, където донякъде уместно присъства министър-председателят и не съвсем на място бе обвинител №1, стана ясно посланието на управляващите. Носете си новите дрехи, момчета, пари за увеличение на заплатите няма. Борисов удави темата във вайкане за милиарди \"жива парà\", отишли към Москва и Вашингтон за \"Белене\" и американските централи, спомни си КТБ, както я е подкарал с историческите реминисценции скоро ще стигне до репарациите след Първата световна. А освен стари борчове на \"вечните лоши\", сега го карали да купува и някакви \"Грипен\"-и...Артилерийският оръжейник Валентин Радев пък удари направо с големия калибър: при този бюджет - няма, догодина - ще видим. Това след като с патологично самочувствие, което при определени състояния подлежи на лечение, се провъзгласи за \"най-големия синдикат в министерството\". Като бонус, от неръкотворния постамент на едноличен господар на \"6-и септември\" 29, великодушно обеща среща с представители на полицейските профсъюзи. Не че досега не се бил срещал. Чрез свои заместници. Дали и в други дейности не им гласува доверие да го отменят...Премиерът, който някога фалшиво създаваше усещане, че МВР и неговите служители са му по на сърце, намери радикално решение на някои проблеми на администрацията. Връщайте табели бе, безхаберници, 90 тона алуминий са това, заръча Борисов. Така де - има неизползван ресурс. Вместо в кошчето - празните бутилки от минерална вода - на вторични суровини. А колко безполезна бумага се търкаля из шкафове и чекмеджета по районните. Свободните от дежурство товарят багажника на безлимитната патрулка и в най-близкия пункт. И като нищо на опашката по съвместителство може да спипат и някой крадец на медна жица...И за прекалената бюрокрация се скара първият министър. Със същата лекота, с която \"суспендира\" свидетелствата за съдимост, отмени искането на акт за раждане в комплект с лична карта. Видно в пожарникарския факултет на Школата в Симеоново правните науки не са били приоритетно застъпени. И Борисов не се догажда, че никой не иска нещо от гражданите на своя глава. Всички бюрократични глупости, които ни съпътстват при търсене на административни услуги (не само от МВР), са записани в някой закон, подзаконов акт, наредба, постановление, правилник и пр. А в парламентарната държава (каквато все по-малко сме) дори едноличният владетел на изпълнителната и кукловод на законодателната власт не може с царствено махване да отменя закони. Колкото и калпави да са. А бавното обслужване идва не от нежеланието на служителите да работят, а от пещерните условия и праисторическата техника, с която го правят.За да оправдае присъствието си на високия полицейски форум главният прокурор захапа Икономическа полиция. Премиерът го подкрепи. В пълно затишие и заспиване била борбата със стопанската престъпност. Тези двамата от Австралия ли идват? Кой способен икономист с перспектива ще избере служба в МВР? А икономическите престъпления по своята фактическа и правна сложност са далеч по-трудни за разкриване и доказване от което да е най-садистично убийство. Необходима е много дълбока експертиза и познаване на икономическите процеси. Необходима е много силна мотивация, като се вземе предвид, че обикновено точно този вид престъпници с бели якички се ползват от покровителство от високите политически етажи.Добра новина обаче има за т.нар. от премиера чантаджии в МВР. Министър-Най-голям-Синдикат, който е и д-р, и ст. н. с. ІІ ст., ще оправдае присъдените му нявга титли \"Почетен реализатор\" и \"Млад изобретател\" и ще подходи към съкращенията нàучно. Няма да реже глави безразборно, а след консултации с компетентни академични кръгове. Правилно е преценил Радев, че чужд за системата \"специалист\" по-лесно ще хване скалпела с нетрепваща ръка, пък ако икономическите разчети го изискват покрай здравото, ще клъцне и болното. Може би именно затова вътрешното министерство е на този хал - по време на трикратния опит на ГЕРБ (чети - Борисов) да властва грижата за гората бе поверена не на лесовъдите, а на дървосекачите.След премиерското великодушие българският полицай вече спокойно може да посрещне глобалното затопляне с лятна униформа. Няма да му се налага по време на оперативно-издирвателни мероприятия да добутва служебното возило до близката бензиностанция и да брои стотинки за бензин. Разговорът за достойно заплащане за труда на полицая, пожарникаря, спасителя се отлага за \"друг път\". Съвсем отвъд политическия хоризонт остават такива теми като средства за специално техническо оборудване, адекватно за 21. век, за професионално развитие, квалификация и усъвършенстване на кадрите, за научно-изследователска дейност. Реформата се ограничи до сменяне на табелките на дирекциите - не \"регионална\" ами \"областна\". На косъм висят скромните социални придобивки, които имат служителите в системата.Управляващите отново се отнесоха към работещите в МВР като към беден роднина. Или към куче-пазач. Ако си в настроение - подхвърляш му кокалче. Ако не - сритваш го в ребрата. Премиерът-пожарникар и министърът-артилерист си поделиха ролите. Единият подхвърли, другият срита. Но дали това ще предотврати ескалацията на полицейското недоволство? Дали полицаите ще се порадват на новите униформи и ще дадат \"честна пионерска\" да не крадат нафтата? Докато в режим 24/7 служат и пазят при условия, при които куче да вържеш - ще прегризе веригата и ще избяга. Че и запотени партийни бардове спряха да им пеят песента. Или за кой ли път под слепите и глухи прозорци на поредното недоразумение в министерския кабинет ще се лее вода и ще димят цигари.", "date": "2017.06.29", "title": "Новите дрехи на полицая"}
{"url": "https://news.bg/world/erdogan-poiska-da-razgovarya-s-turtsi-v-germaniya-na-fona-na-prizivi-da-mu-se-zabrani.html", "text": "Турският президент Реджеп Ердоган подаде официална молба да \"разговаря с турските си съграждани\" в Германия през следващата седмица в кулоарите на срещата на Г-20. Това разкри германският външен министър Зигмар Габриел, цитиран от ДПА.По време на посещение в Русия Габриел поясни, че подобно събитие \"не е разумно\" в настоящия момент поради политически и в областта на сигурността съображения.\"\", каза Габриел, който заема и поста на заместник на канцлера на Германия Ангела Меркел.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Габриел също призова за обща забрана лидери на държави, които не членуват в ЕС да агитират в страни от ЕС три месеца преди избори.Междувременно лидерът на германските социалисти Мартин Шулц призова да се забрани организирането на митинги в полза на Ердоган в Германия.Вестник \"Билд\" пише, цитиран от \"Политико\", че Шулц иска да се забрани на Ердоган да участва на големи митинги в Германия.\"\", изтъкна политикът.\"\", поиска германският политик.Ердоган не \"трябва да носи вътрешнополитическите конфликти в Турция в Германия\", смята той.", "date": "2017.06.29", "title": "Ердоган поиска да разговаря с турци в Германия на фона на призиви да му се забрани"}
{"url": "https://news.bg/world/sasht-se-opitvat-da-opravdayat-novo-napadenie-sreshtu-nas-alarmira-damask.html", "text": "Сирийското правителство обяви, че предупреждението на САЩ към Дамаск да не извършва нова химическа атака е безпочвено и цели да оправдае ново нападение на Вашингтон срещу арабската държава, съобщи държавната телевизия, цитирана от Ройтерс.Припомняме, тази седмица Вашингтон заплаши Дамаск да отговори с военна сила, ако сирийското правителство извърши химическа атака.Телевизията отбелязва, позовавайки се на източник от външното министерство, че обвиненията на Вашингтон не само са подвеждащи, но са и \"лишени от някаква истина и не се основават на никакви факти\".Белият дом предупреди Башар Асад, че ще \"плати висока цена\", ако извърши химическа атака.", "date": "2017.06.29", "title": "САЩ се опитват да оправдаят ново нападение срещу нас, алармира Дамаск"}
{"url": "https://news.bg/health/dostapat-do-zdraveopazvane-ne-e-osiguren-vav-vsichki-darzhavi-na-es.html", "text": "Универсалният достъп до здравеопазване не е осигурен във всички държави членки на ЕС. Има групи от населението, които са със затруднен достъп. Годишният преглед на растежа отчита това като приоритет в 13 държави членки, сред които и България.Това заяви Филип Домански, представител на ЕК, Генерална дирекция \"Здравеопазване и безопасност на храните\" по време на VI-ти национален конгрес на пациентските организации \"Универсален достъп до здраве\".Домански представи целите на европейския семестър, свързани със здравеопазването като сектор, имащ отражение върху социалното и икономическото развитие на страните членки.Така според доклада на ЕК за здравеопазването у нас, проблемът с достъпа съществува, въпреки, че спрямо 2011 г. страната ни се е придвижила напред с три позиции от дъното и вече е на шесто място преди последното. \"Достъпът все още е проблем, но ситуацията се е подобрила значително\", констатира Домански.Домански изтъкна още ниското покритие на здравно осигуряване сред населението, лечението в спешните и болничните центрове, което води до по-скъпо здравеопазване и компрометира ефективността на разходването на публичните средства. Той наблегна и на проблема, че населението у нас не участва в дейности по промоция и профилактика на здраве.По думите му, една от причините за това са ниските разходи за обществено здраве. В България около 51,6% са публичните разходи от общите разходи за здравеопазване, докато в ЕС средният разход е три четвърти от заделения ресурс.Другият фактор е напускането на здравните професионалисти. Домански цитира данни на Българския лекарски съюз, според които около 90% от тези, които завършват медицина заминават.Поредният проблем е свързан със застаряването на съсловието и липсата на някои специалности в различни региони на страната. Като проблем Домански изтъкна и намаленият брой медицински специалисти - В България е наполовина броят на медицинските сестри, които се полагат на глава от населението в сравнение със средния брой в ЕС.Като положителен опит Домански отчете стремежът за създаване на национална здравна карта. По думите му самата идея да се картографират потребностите от медицински услуги за населението е стъпка в правилна посока.Сред препоръките в доклада на ЕК са подобряването на здравното осигуряване, намаляване на преките плащания и преодоляване на проблемите с недостига на медицински специалисти.Председателят на здравната комисия в парламента д-р Даниела Дариткова коментира, че достъпът до извънболнична първична специализирана медицинска помощ е нещо по-добро в сравнение с другите страни в ЕС, тъй като пациентите чакат по-малко и имат сравнително лесен достъп до специалист.Тя припомни, че спешната помощ е безплатна и за здравно неосигурените лица. По думите й миналата година сме имали най-ниско ниво на неосигурени в страната, което според нея, е добър знак да постигнем унифицирано покритие.Д-р Дариткова настоя да бъде развита идеята за развитие на доброволно здравно осигуряване, така че да се даде възможност на хората, които могат и искат да се осигуряват да го правят. Като предизвикателство Дариткова отчете развитието на пазара на здравните застрахователи, който според нея е много слабо развит.Припомняме, вчера бяха представени резултатите от сравнително изследване между 5 групи храни, закупени в България и в Германия и Австрия. Оказа се, че 16 от 30 продукта у нас са по-скъпи. Освен това съдържанието им е различно, макар че са под една и съща марка.", "date": "2017.06.29", "title": "Достъпът до здравеопазване не е осигурен във всички държави на ЕС"}
{"url": "https://news.bg/euronews/sadebnoto-obuchenie-zalyaga-v-zakonodatelno-predlozhenie-na-es.html", "text": "По време на проведена среща с Войчех Постулски, главен секретар на Европейската мрежа за съдебно обучение е обсъдено предложението на българския евродепутат Емил Радев, ЕНП/ГЕРБ, за първи път съдебното обучение да залегне в законодателен текст на Европейския съюз.Съдия Постулски поздрави Емил Радев за включването на съдебното обучение в законодателния му доклад, с препоръки към Комисията относно създаването на общи минимални стандарти за гражданското производство в ЕС. По време на срещата двамата поставиха акцент върху значението на изграждането на европейско пространство на правосъдие и създаването на европейска съдебна култура. За тази цел трябва да се насърчава познаването на правните системи на Европейския съюз.\"Съдебното обучение е ключов елемент от този процес, тъй като с него се подобрява взаимното доверие между държавите членки, практикуващите юристи и гражданите. В това отношение държавите членки следва да си сътрудничат и да предоставят подкрепа за професионално обучение и обмен на най-добри практики между юристите\", коментира Емил Радев.Българският евродепутат предлага в своя доклад текст на директива за създаване на общи минимални стандарти в гражданското производство. Според него, без да се засягат независимостта на съдебната система и различията в организацията на съдебната власт в Съюза, държавите членки трябва да гарантират, че съдебната система, съдебните школи и юристите укрепват схемите за юридическо обучение. Схемите за обучение трябва да бъдат практически ориентирани и да са полезни за ежедневната работа на практикуващите юристи, като използват активни и модерни техники на преподаване.Докладът предстои да бъде гласуван следващата седмица на пленарното заседание на Европейския парламент в Страсбург.", "date": "2017.06.29", "title": "Съдебното обучение заляга в законодателно предложение на ЕС"}
{"url": "https://news.bg/world/migratsionnata-valna-kam-evropa-namalyava.html", "text": "Миграционната вълна започва да намалява, разкрива доклад на Организацията за икономическо сътрудничество и развитие (ОИСР), цитиран от Ройтерс.Има значителен спад на мигрантите през 2016 г. в сравнение с рекорда през 2015 г., когато повечето мигранти се насочиха към Германия.В доклада за имигрантските тенденции организацията отбелязва, че най-много имигранти има от Сирия, Афганистан и Ирак.Броят на молбите за убежище продължава да намалява в началото на тази година, допълва организацията.За четвърта поредна година Германия регистрира най-висок брой молби за убежище - 48% от всички 1,64 милиона в света през 2016 г.Далеч назад САЩ заемат второ място с регистрирани 262 00 молби за убежище.Общият брой на подалите молби за убежище е спаднал с 1% от 2015 г., отбелязва базираната в Париж Организация за икономическо сътрудничество и развитие.През първите 6 месеца на 2017 г. общият брой на пристигналите мигранти на европейските брегове достигна 85 000, около 10 пъти по-малко от пика през втората половина на 2015 г.Всеки двама на трима бежанци избира за дестинация Европа.Според организацията сега държавите трябва да подобрят интегрирането на имигрантите и техните деца, както и на бежанците, за да просперират държавите в бъдеще като цяло.", "date": "2017.06.29", "title": "Миграционната вълна към Европа намалява"}
{"url": "https://news.bg/regions/pyasachna-magiya-v-ruse-i-burgas.html", "text": "На кея в Русе се провежда Международен фестивал на пясъчните фигури \"Ruse Sand Fest\".Тази година фестивалът включва изграждането на алея на световните изобретения и иновации. На алеята са представени творбите на 10 скулптори от 8 държави. Те са изграждали творбите си в продължение на седмица.Утре, 30 юни - петък, и в Бургас започва пясъчна изложба. За десета година подред ще се проведе Фестивалът на пясъчните фигури.На фестивала в Бургас ще участвал 21 скулптори от България, Чехия, Полша, Украйна, Турция, Германия, Латвия, Португалия, Русия и други държави, съобщи БНТ.Темата тази година е \"Пясъчни приказки\". Идеята е фестивала да разказва с фигурите си над 50 персонажи от приказки. За направата им ще са необходими над 5 тона пясък. Фигурите ще бъдат преплетени в 20 композиции и ще са достъпни за посетителите от юли до края на месец септември.", "date": "2017.06.29", "title": "\"Пясъчна магия\" в Русе и Бургас"}
{"url": "https://news.bg/health/ikonomicheskata-migratsiya-promenya-publichnite-finansi.html", "text": "\"Ние сме безплатен донор на висококвалифицирани кадри\". Това заяви Галинка Павлова, заместник-председател на БЛС по време на VI-ти национален конгрес на пациентските организации \"Универсален достъп до здраве\", който се провежда в София с представители на Генерална дирекция \"Здравеопазване и безопасност на храните\" в ЕК.Според нея има проблем в политиките на ЕС. По думите й именно ЕС има вина, тъй като липсвали възможности да се финансират с европейски средства дейности в извънболничната помощ.Тя коментира, че тенденцията за миграция на лекарите е свързана с намаляване на достъпа до здравеопазване, влошаване на качеството на медицинската услуга.\"Къде са помощите за здравеопазване\", запита Павлова. \"Нямаше никакви възможности за финансиране на извънболничната помощ от европейските фондове\", коментира тя.Редно е да се помисли за индивидуални партиди в НЗОК със запазване на солидарния модел, така че всеки да знае какво е платил с неговите здравни осигуровки и какво е разходвано за неговото здраве от касата. Припомняме, преди седмица от Сдружението на частните болници направиха същото предложение. Мотивът им беше да се знае кой колко е внесъл за здраве, включително и колко внася държавата за пенсионерите и за децата.Павлова настоя за остойностяване на дейностите по клиничните пътеки, така че да бъде казано какво се включва в основния пакет, който се покрива от Здравната каса и кои дейности ще се финансират от допълнителното здравно осигуряване.Зам.-председателят на БЛС Галинка Павлова посочи, че има 45 дружества, които имат лиценз за допълнително здравно осигуряване, но само 24 изпълняват подобни услуги, защото нямат яснота - какви услуги ще заплащат и изтъкват, че те се припокриват дейности, плащани от НЗОК.Проф. Георги Михайлов, депутат от БСП за България визира изследване на американски учени, според което България е страната, която се движи в смъртоносна спирала и от там идва големият емигрантски взрив. Проф. Михайлов визира проблема с икономическата миграция. По думите му проблемът с медицинските кадри в Германия е много по-голям.Според изследването Латвия е загубила 30% от населението си в последните 7-8 години. Така по думите му икономическата миграция е проблем пред ЕС, който не може да бъде овладян. \"Ние трябва да се концентрираме към внимателна оценка на публичните разходи\", допълни проф. Михайлов.Той определи като грешка в законодателството промяната на здравноосигурителните в здравно застрахователни дружества. Според него това е неразумно, защото здравното застраховане се базира на оценка на риска. Според него финансовия модел на захранване на здравната система е сериозно компроментиран.\"Крепи се на клиничните пътеки, към които се наклониха много участници на този медицински пазар и заради липсата на алгоритъм НЗОК буквално се източва\", констатира проф. Михайлов.Така по думите му се стига до парадокса университетски болници да са в критично положение, а други играчи на пазара - да са добре. Като проблем бе очертан и нарушаването на баланса между разходите за медицинска дейност и заплащането на лечение.При нас процентът на разходи за медицинска дейност е достигнал почти 50%, докато в ЕС този процент е от 20-30%.Проф. Михайлов настоя да се търсят решенията в системи на ефективна оценка на разходите и тяхното препланиране. Според него трябва да се търсят възможности за развитие на здравноосигурителния модел, която не е свързана с механично увеличаване на здравната вноска.", "date": "2017.06.29", "title": "Икономическата миграция променя публичните финанси"}
{"url": "https://news.bg/crime/biyachat-na-nezryashti-turistki-v-nesebar-mnogo-bolen-za-da-stoi-v-aresta.html", "text": "21-годишният Тодор Николов от Несебър, който нападна незрящи туристки в центъра на Несебър преди дни, се оказва сериозно болен.По време на заседание на районния съд в Несебър, неговият адвокат Веселина Василева представи медицинска документация, според която младият мъж страда от сериозно ендокринно заболяване, високо кръвно, нервно-вегетативна дистония и глаукома, съобщава .Бил е приет в софийска болница за изследвания и е изписан ден преди инцидента. Адвокатката му иска да се назначи съдебна медицинска експертиза, която да даде отговор на въпросите дали Тодор може да се лекува в ареста или заболяването му не позволява да бъде задържан.\"Противопоставям се на това искане, за нас то не е необходимо. Всички сме в стрес, но ходим на работа. Какво ще стане, ако сега лицето избяга\", е заявил районният прокурор на Несебър - Радост Бошнакова, която е и наблюдаващ по делото. Тя уточнява, че 72-часовото задържане на Тодор изтича тази вечер в 20 и 30 часа и той трябва да бъде освободен.Делото за мярката за неотклонение на Тодор ще се гледа отново на 6 юли, когато ще бъде изслушано вещото лице, назначено от съда да изготви медицинската експертиза.Припомняме, инцидентът в Несебър стана известен след разпространен през медиите видеоматериал. На него се вижда как мъж напада група от туристи със зрителни дефицити на централната улиция в Стария Несебър. По-късно .", "date": "2017.06.29", "title": "Биячът на незрящи туристки в Несебър много болен, за да стои в ареста"}
{"url": "https://news.bg/entertainment/25-ot-antarktida-ostavat-bez-led-do-2100-g.html", "text": "Зоните, свободни от лед в Антарктида, могат да се разраснат до почти 25 процента до 2100 г. заради изменението на климата, което драматично ще промени биологичното разнообразие на континента. Това се предупреждава в научна статия, цитирана от ДПА.Районите без лед понастоящем съставляват по-малко от един процент от континента, но те са дом на почти всички антарктически растения и животни.\"Прогнозираме, че топенето на антарктическия континент ще доведе до появата на до 17 267 кв. км, или близо 25 процента, нови зони, свободни от лед до края на този век\", изтъква Алекс Тераудс, старши научен сътрудник в Австралийската антарктическо подразделение.Научната статия, публикувана в реномираното сп. Nature, е първата, която изследва въздействието на изменението на климата върху зоните без лед в Антарктида. В нея се прогнозира, че затоплянето на планетата ще предизвика увеличаване на районите без лед и в края на краищата на тяхното обединяване в цялостна суша без лед.\"Въпреки че това може да осигури нови райони за колонизиране от местните видове, то също така може да доведе до разпространение на инвазивни видове, а в дългосрочен план, до изчезването на по-малко конкурентни и адаптивни местни видове\", предупреждава Тераудс.\"Досега изследването на изменението на климата на Антарктида се съсредоточаваше основно върху ледените шапки и потенциалното въздействие върху нарастването на морското равнище, въпреки че ефектът от изменението на климата върху топенето на леда и местното биоразнообразие на Антарктида до голяма степен беше пренебрегвано\", уточнява друг съавтор на статията - Джасмин Лий, която е изследовател от университета в Куинсланд.Учените са установили, че най-голямата промяна ще се наблюдава на Антарктическия полуостров, близо до Южна Америка, както и по крайбрежието в източната част на Антарктида, близо до Австралия.", "date": "2017.06.29", "title": "25% от Антарктида остават без лед до 2100 г. "}
{"url": "https://news.bg/crime/vas-izbra-dvamata-si-sadii-za-sastava-na-vss.html", "text": "Двама съдии от Върховният административен съд бяха изтеглени на случаен принцип днес, за да разгледат жалбата срещу изборите за ВСС. Изборът бе проведен в кабинета на Председателя на ВАС Георги Колев.В присъствието на осемте председатели на отделения на ВАС бяха изтеглени имената на съдиите Любомир Гайдов и Илиана Славовска.От списъка на съдиите за избора бяха оттеглени съдиите, които имат заповеди за отпуск за следващите две седмици, както избраната за член на професионалната квота на следващия ВСС съдия Атанаска Дишева и номинирания Николай Гунчев.Председателят на ВАС Георги Колев изключи от случайният избор общо 14 съдии.В жребия участваха имената на 79 магистрати от всичките 90 съдии във ВАС.Любомир Гайдов и Илиана Славовска ще допълнят тримата магистрати от състава на ВКС, които бяха изтеглени вчера. Това са гражданските съдии Зоя Атанасова и Бойка Спасова и ръководителката на Търговската колегия Дария Проданова.След запълването на състава на ВСС трябва да бъде избран председател и докладчик и да насрочи делото в открито заседание по жалбата на Методи Лалов.Припомняме, че Методи Лалов , , обжалва избора на членове на ВСС от съдийската квота. Лалов се вдигна на бунт срещу висшия съвет и подаде оставката си заради абсурдните условия, в които съдът е принуден да работи..", "date": "2017.06.29", "title": "ВАС избра двамата си съдии за състава на ВСС"}
{"url": "https://news.bg/euronews/ek-predlaga-nova-pensiya-es.html", "text": "Нова \"пенсия ЕС\" ще бъде въведена за подпомагане на хората, които се местят на Стария континент. Това е част от предложения на Европейската комисия, пише \"Гардиън\".Предложението ще позволи на работници, които работят в различни държави безпроблемно да спестяват на едно място.За да направят пенсиите от ЕС по-примамливи за спестовниците, Брюксел ще препоръча националните правителства да дадат на паневропейския продукт най-изгодното данъчно третиране, което могат да си позволят.Надеждата е била данъчното третиране на пенсиите да бъде хармонизирано като част от предложението, но това е изоставено по време на консултациите със страните членки.Изплащащите новата пенсия на ЕС също ще трябва да покриват високи нива на прозрачност по отношение на таксите, тъй като има все повече опасения, че спестовниците в момента са оставяни на тъмно относно таксите, които са вземани от техните спестявания.Европейската комисия обяви, че се надява пенсията на ЕС да насърчи работниците, особено тези, които се възползват от свободното движение в ЕС да спестяват през живота си. Само 27% от европейците на възраст между 25 и 59 г. ползват пенсионен продукт.Тъй като в страните членки данъчното облагане на пенсиите е различно, изплащащите пенсиите ще трябва да държат спестяванията отделно, зависейки от това къде техните клиенти са живеели и са работили, когато са правили вноските.Комисията предлага различни варианти за инвестиране, включително за хора, които са по-консервативни и за хора, които са склонни да поемат по-голям риск. Спестяващите ще имат право да сменят пенсионния фонд в страната си и в чужбина на всеки пет години.", "date": "2017.06.29", "title": "ЕК предлага нова \"пенсия ЕС\""}
{"url": "https://news.bg/crime/politseyska-operatsiya-na-sofiyskiya-bul-vitosha.html", "text": "Полицията извършва операция и действия в района на столичния бул. \"Витоша\". МВР съобщава, че след приключването ѝ ще има повече данни.Операцията е срещу лица, които са оперативно интересни, а част от тях са свързани и с мигранти, според информация на БТВ. ", "date": "2017.06.29", "title": "Полицейска операция на софийския бул. \"Витоша\""}
{"url": "https://news.bg/world/putin-i-tramp-se-sreshtat-na-g-20-v-hamburg-potvardi-kremal.html", "text": "Руският президент Владимир Путин и американският му колега Доналд Тръмп ще се срещнат в кулоарите на Г-20 в Хамбург следващата седмица, но отделна среща не е планирана. Това обяви говорителят на Кремъл Дмитрий Песков, цитиран от световни агенции.\"При всички положения те ще се срещнат там, в кулоарите на тази среща на върха, но към момента не е планирана отделна среща\", поясни Песков.Вчера руският външен министър Сергей Лавров обяви, че \"вероятно няма да е правилно\", ако Путин и Тръмп не разговарят на срещата в Германия.", "date": "2017.06.29", "title": "Путин и Тръмп се срещат на Г-20 в Хамбург, потвърди Кремъл"}
{"url": "https://news.bg/int-politics/frantsiya-vizhda-vazmozhnost-za-siriya-chrez-po-tesen-dialog-s-rusiya.html", "text": "Франция обяви, че е видяла шанс за преодоляване на безизходицата във войната в Сирия, след като Русия понастоящем изглежда приема, че няма военно решение и предварителните условия, поставени от някои противници на сирийския президент Башар Асад, бяха оттеглени, съобщава \"Ройтерс\".Избирането на президента Еманюел Макрон даде възможност на Париж да преразгледа политиката си за Сирия, смятайки, че позицията на предишното правителство, че Асад трябва да си ходи, е твърде непримирима и пречка пред умиротворяването.Макрон през миналата седмица ревизира позицията на Франция за бъдещето на Асад, подчертавайки, че не виждал никакъв законен наследник в момента и приоритетът е да се предотврати Сирия да се превърне в провалена държава. САЩ също се отказаха през настоящата година от настояването Асад да напусне властта, за да бъде намерено политическо решение.Асад успя да се задържи на власт с военната подкрепа на Русия и Иран в 6-годишната война с бунтовниците и ислямските екстремисти, при която загинаха стотици хиляди и бяха разселени милиони.Новият френския външен министър Жан-Ив льо Дриан настоява за по-тесен диалог с Москва, след като Париж също така се опитва да използва липсата на ясна политика на САЩ за Сирия, за да поеме по-сериозна роля.\"Не мога да дам никакви подробности, но смятам, че е налице прозорец от възможности в момента. Както всички, смятам, че руснаците са наясно, че няма военно решение на конфликта\", коментира Льо Дриан, който беше военен министър в предишното правителство на бившия президент Франсоа Оланд.\"Би трябвало да можем да стигнем дотам с нов метод, който включва установяването на стабилни принципи, които изглеждат безспорни, без да се поставят реторични предварителни условия, а чрез създаване на нови мостове между различните актьори\", допълни френският първи дипломат.Льо Дриан не е обяснил в интервюто за в. \"Монд\" какви са тези принципи или какви стимули ще получи Русия.Франция, която подкрепяше сирийската опозиция досега, настоя конфликтът да бъде разрешен чрез надежден политически преход въз основа на резолюциите на Съвета за сигурност на ООН, договорени между воюващите страни с ООН в Женева.Льо Дриан, който проведе 6-часови преговори за Сирия с руските власти в Москва през миналата седмица и заяви, че приоритет за Франция е отслабването на заплахата от терористите от ДАЕШ (\"Ислямска държава\"), не е споменал нищо за тези резолюции или за Женева.Той призова за дипломатическа подкрепа от постоянните страни членки на Съвета за сигурност и регионалните играчи. Френският първи дипломат посочи, че Париж се надява да създаде малка контактна група, която може да даде тласък на усилията за мир.Френските власти отбелязаха, че част от причината, поради която Париж настоява за подновен диалог с Русия за Сирия, е вакуумът, оставен от САЩ, които според тях нямат ясна политика отвъд разгромяването на ДАЕШ.", "date": "2017.06.29", "title": "Франция вижда възможност за Сирия чрез по-тесен диалог с Русия"}
{"url": "https://news.bg/world/irakskite-sili-prevzeha-dzhamiyata-v-mosul-kadeto-islyamska-darzhava-obyavi-halifata.html", "text": "Иракските правителствени сили са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Това се казва в съобщение на иракската армия, цитирано от Ройтерс.Припомняме, преди няколко дни джамията и минарето бяха взривени от терористичната групировка.Превземането на религиозния храм е символична победа за иракските сили, които се борят с джихадистите повече от 8 месеца за връщането на Мосул - северният иракски град, който служи като столица на групировката.Черният флаг на групировката беше издигнат над минарето Ал Хадба от юни 2014 г.", "date": "2017.06.29", "title": "Иракските сили превзеха джамията в Мосул, където „Ислямска държава” обяви халифата"}
{"url": "https://news.bg/education/31-ot-sedmoklasnitsite-kandidatstvali-onlayn.html", "text": " Над 31% от заявленията за участие в първото класиране за профилираните и професионалните гимназии в страната са подадени в електронната система на МОН.15 308 седмокласници и техните родители са написали желаните училища и паралелки директно в онлайн платформата. Общият брой на заявленията за първо класиране бяха 49 032, като 33 724 са подадени на хартия.За първа година МОН пусна системата онлайн като алтернатива на кандидатстването с документи на хартия в училищата-гнезда. Най-много деца са кандидатствали онлайн в областите Пазарджик - 97%, Перник - 91%, Смолян - 60%, Хасково - 59%, Варна - 51%, Ловеч - 44%, Велико Търново и Кърджали по 43%, Сливен - 42%, Видин, Търговище и Шумен по 39%. За София-град 26% от заявленията са пуснати в платформата на МОН.Най-малко са се възползвали от електронното подаване в областите Враца - 3 %, Благоевград, Русе и Силистра по 8 %, Бургас - 12 %, Габрово - 13 %, Добрич - 15 % и Кюстендил - 16 %.От всички кандидати за място в профилираните и професионалните гимназии в страната 47 045 са били класирани. От тях 31 377 са по първото си желание. В профилираните паралелки са били приети и могат да се запишат 25 699 бъдещи осмокласници, а в професионалните - 21 346. Младежите, които най-много са искали да учат професия, са 14 575.Записването на учениците започна вчера и ще продължи до утре, 30 юни 2017 г. В същия срок се подадат заявления за участие във второто класиране. Некласираните до момента младежи участват в него автоматично без да попълват допълнителни документи.Недоволните от първия етап трябва да подадат заявленията си в училищата, в които са били приети, без да пренареждат желанията си.При втория тур може да бъдат класирани на по-предно желание или да останат в същото училище, където им се пази място. Списъците с приетите ще бъдат обявени до 4 юли 2017 г.", "date": "2017.06.29", "title": "31% от седмокласниците кандидатствали онлайн"}
{"url": "https://news.bg/int-politics/za-rusiya-noviyat-britanski-samoletonosach-bil-udobna-morska-tsel.html", "text": "Говорителят на руското военно министерство ген.-майор Игор Конашенков обяви, че британският самолетоносач \"Кралица Елизабет\" бил \"удобна морска цел\".По-рано в интервю за британското издание \"Дейли Телеграф\" военният министър на Великобритания заяви, че руснаците щели да гледат на най-големия британски самолетоносач със завист и възхищение.\"Заявлението на ръководителя на британското военно ведомство Майкъл Фалън относно превъзходството по външна красота на новия самолетоносач пред руския самолетоносач \"Адмирал Кузнецов\" демонстрира крещящото му непознаване на военноморската наука\", подчерта Конашенков.Той отбелязал, че без странична помощ от британския самолетоносач можело само да излитат самолети, като е заобиколен от плътна защита от защитаващи го военни кораби, подводници и помощни плавателни съдове.\"Затова, за разлика от самолетоносача \"Адмирал Кузнецов\", който е оборудван със зенитно оръжие, оръжие за борба с подводници и, най-важното, противокорабно ракетно въоръжение \"Гранит\", британският самолетоносач е само удобна огромна морска цел\", подчертал говорителят на руските военни.Конашенков заключил, че \"с оглед на това, в интерес на британския кралския флот е в открито море да не демонстрира \"красотата\" на своя самолетоносач по-близо от няколкостотин мили от \"далечния роднина\".По-рано беше съобщено, че най-големият кораб на Кралския военноморски флот - самолетоносачът \"Кралица Елизабет\", за първи път от произвеждането му е бил пуснат на море през миналия понеделник.", "date": "2017.06.29", "title": "За Русия новият британски самолетоносач бил \"удобна морска цел\""}
{"url": "https://news.bg/world/sitsilianskata-mafiya-se-mesti-v-germaniya.html", "text": "Кланове от Сицилианската мафия бягат на север в Германия в търсене на бизнес възможности в отговор на бедните икономически условия в Южна Европа, а също така заради действията на италианското правителство в борбата с организираната престъпност, пише \"Гардиън\".Вестникът се е сдобил с подробности за мащабна операция срещу наркотиците в югозападната част на Германия. От информацията става ясно, че кланове са мигрирали в някои от най-богатите рaйони в Германия заради финансови проблеми в Италия.19 души са задържани за трафик на наркотици. Иззети са стоки и пари на стойност 4 милиона евро при акция в югозападния град Филинген-Швенинген на 21 юни. Операцията е проведена от германската криминална полиция и финансовата полиция в Палермо.Бандата е действала предимно в Ротвайл и Щутгарт в провинция Баден-Вюртемберг, която граничи с Франция и Швeйцария. Това е провинцията с най-нисък праг на бедност в Германия.Според италианските власти арестувани са мафиоти, които са свързани с трафик на тонове марихуана и кокаин от Албания в Германия. Те са принуждавали собственици на местни барове и магазини да слагат слот машини с цел пране на пари.Италианската полиция подозира, че мафиотите са купували оръжия от държави на Балканите.През 2016 г. екип от 300 разследващи е започнал да подслушва и да следи движението на мафиотите със скрити камери.Разследващите обявиха, че трафикантите в Германия са работили за фамилията Мондино - сицилианска мафиотска банда в Палермо.Вярва се, че Коза ностра също е започнала да разширява престъпните си дейности в Германия.Според италианското вътрешно министерство 4000 мафиоти са арестувани в Сицилия от 1990 г.", "date": "2017.06.29", "title": "Сицилианската мафия се мести в Германия"}
{"url": "https://news.bg/regions/startira-koordinatsionniya-tsentar-na-mvr-i-nap-po-severnoto-chernomorie.html", "text": "В началото на месец юли за втора поредна година стартира Междуведомствения координационен център за съвместна работа на МВР и НАП по Северното Черноморие, който се помещава в сградата на Областна дирекция на МВР - Варна.Смисълът на координационния център е да подпомага дейността на всички органи, които имат контролни функции във връзка с туристическия сезон.Трите основни направления на работа на координационното звено са: съвместни патрули в курортните комплекси и крайбрежни зони на Варна; съвместни действия по отношение на контрола на работа на нощните заведения; изграждане на контролни фискални пунктове на територията на курортите в областите Варна и Добрич.Сигнали за нередности от страна на граждани към Междуведомствения координационен център могат да бъдат подавани на тел. 052/652 238 и 0882/050027. Както и на електронната пощенска кутия с адрес: kc@ro03.nra.bg.", "date": "2017.06.29", "title": "Стартира координационния център на МВР и НАП по Северното Черноморие"}
{"url": "https://news.bg/crime/devet-v-aresta-na-asenovgrad-zaradi-poboya.html", "text": "Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението на децата и треньори по водно гребане. Според прокуратурата, жителите на ромския квартал са извършили хулигански действия с особена дързост и цинизъм. Обвиняемите са Яшар, Исмет, Славчо, Ангел, Васил, Костадин, Емрал, Абдраман и Стефан.Масовото сбиване от 26 юни доведе до протести в града и засилено полицейско присъствие. Пострадали са общо седем души, които са били откарани в болница за преглед и по делото са назначени съдебно-медицински експертизи за нанесените телесни повреди. Установено е, че един от тях е с фрактура на китката на ръката, а друг с два счупени прешлени.По случая са разпитани 17 свидетели и са направени 12 разпознавания, като в момента се правят още четири. От местопроизшествието са иззети брадви, лопата и дървени тояги.Утре, 30 юни 2017 г., Районен съд-Асеновград ще заседава по искането на прокуратурата за вземане на мярка за неотклонение \"задържане под стража\" спрямо деветимата обвиняеми.", "date": "2017.06.29", "title": "Девет в ареста на Асеновград заради побоя"}
{"url": "https://news.bg/crime/zelenite-iskat-otpadane-na-parlamentarnata-kvota-vav-vss.html", "text": "Отпадане на парламентарната квота във ВСС искат от партия \"Зелените\".\"Практиката от сегашния начин на номиниране на кандидати от парламентарната квота очевидно е порочна\", заяви пред журналисти Владислав Панев, съпредседател на \"Зелените\".По думите му партиите се стремят да имат сериозно влияние в кадровия орган и се избират такива номинации, които да обслужват интереси. Поради тази причина \"Зелените\" настояват за отпадането на парламентарната квота и засилен на прекия избор. Те настояват това да стане факт за следващите избори за членове на ВСС.Същевременно при настоящите избори от парламентарната квота \"Зелените\" настояват всяка номинация да бъде ясно обоснована, като се посочат подробно личните качества и постижения вместо \"сегашните клиширани и изпразнени от съдържание мотиви\".Това беше заявено в тяхна позиция, подготвена за медиите. В нея те настояват още изслушванията на кандидатите да бъдат открити и публични, като се изисква да отговарят ясно и изчерпателно на поставените въпроси, включително и от неправителствени организации (НПО).\"Парламентарно представените партии твърдо да се разграничат от номинации, които в досегашната си работа са създали впечатление, че се съобразяват повече със собствени интересно, отколкото с прилагането на закона\", пише още в позицията на \"Зелените\".", "date": "2017.06.29", "title": "\"Зелените\" искат отпадане на парламентарната квота във ВСС"}
{"url": "https://news.bg/economics/balgariya-i-15-darzhavi-ot-es-veroyatno-shte-badat-osadeni-za-finite-prahovi-chastitsi.html", "text": "16 държави в ЕС, включително България, вероятно ще бъдат осъдени заради проблема с фините прахови частици.Това обясни министърът на околната среда и водите Нено Димов при откриването на VІІІ Национален зелен форум 2017 - Екоиновации и градска среда. Всички трябва да се справим и да намалим замърсяването, призова той. По време на форума, бизнесът постави въпроса за мерките срещу замърсяването на въздуха. Екоминистърът Нено Димов заяви, че на първо място замърсители са домакинствата с битовото отопление на дърва и въглища. След това е автомобилният транспорт. На последно място е индустрията.Работна група със заместник-министри на околната среда, вътрешните работи и транспорта ще разработи цялостна програма по трите проблема със замърсяването на въздуха и наблюдението.Екоминистърът подчерта, че ще се бори да не влизат в България автомобили с двигатели, които замърсяват и са без катализатори. За целта ще се вземат мерки да не могат да минават първа регистрация в КАТ. От ековедомсвтото ще помогнат на КАТ да се снабди с устройства за замервания при регистрацията на автомобили. Ще увеличат мерките за проверка на автомобилите през годишния технически преглед.Следваща стъпка е да се контролират сервизите да не свалят катализатори. Давам си сметка, че процесът ще бъде бавен, защото трябва да убедим хората, че липсата на катализатори е техническа неизправност, каза министър Димов. 99% от присъстващите в залата одобриха мерките срещу замърсяването на въздуха.Отпадъците стават суровина. Използването на материалите и енергията от тях водят до печалба и съответно до по-добра околна среда. В момента сме на такъв етап от развитието на света, че на преден план излиза кръговата икономика, обясни екоминистърът на бизнеса процесите на съвременната индустрия.Според него продукцията става по-качествена за сметка на използването на по-малко ресурси. Затова трябва да се подпомагат компаниите, които правят зелена икономика и да гледаме положително на тях, подчерта министърът.От ековедомството работят съвместно с бизнеса за създаване на финансова, стратегическа, нормативна и регулаторна рамка, в полза на \"зеленото\" икономическо развитие, увери Димов.Създаването на благоприятна среда и условия за екоиновативни решения за кръгова икономика е сред приоритетите на европейско ниво по време на предстоящите председателства на Съвета на ЕС на \"триото\" Естония, България и Австрия.Рационалното използване на ресурсите и енергията допринасят за повишаване на производителността и конкурентноспособността на икономическите отрасли.Предимствата от въвеждането на екологосъобразни практики в предприятията са свързани с подобряване на фирмения имидж и създаването на здравословни и безопасни условия на труд. По този начин се създават и условия за икономически растеж и повишаване на заетостта, смята екоминистърът. Той е убеден, че влагането на екопродукти в производството означава нови пазарни възможности и достъп до все още неразработени пазари с голям потенциал за развитие, обясни министърът.Между околната среда и икономиката винаги има цикличност. Първо има напредък за сметка на околната среда. След това се намират решения на проблемите за нейното опазване, което е свързано с развитието на човека.Нено Димов даде пример, че след каменната ера не са свършили камъните, а хората са напреднали и са открили бронза за по-ефективен. Човешкият гений е този, който намира проблемите и след това решенията за преодоляването им, допълни министърът.", "date": "2017.06.29", "title": "България и 15 държави от ЕС вероятно ще бъдат осъдени за фините прахови частици"}
{"url": "https://news.bg/world/sad-v-kiev-reshi-da-sadi-yanukovich-zadochno.html", "text": "Оболонският районен съд в Киев при решение задочно да съди бившия президент на Украйна Виктор Янукович, обвинен в държавна измяна.Това заяви председателстващият съда Владислав Девятко, цитиран от ТАСС.Съдът прие решение за специално съдебно разглеждане на делото срещу Виктор Янукович, каза той.Така съдът не взе под внимание позицията на защитата относно уважителните причини за неявяването на Янукович пред съда заради заплаха за живота му и удовлетвори искането на държавното обвинение.Съдът също отказа да осигури участието на Янукович по време на процеса с видеоконферентна връзка.Защитата подаде възражение в съда във връзка с това решение, тъй като нарушава правото на Янукович да се защитава. Но според председателя на съда \"решението не подлежи на обжалване\".На 4 май украинският военен прокурор Руслан Кравченко обяви, че прокуратурата ще иска доживотен затвор за Янукович.Срещу бившия президент са повдигнати обвинения и за нарушаване териториалната цялост на Украйна, както и за нанасяне на щети в размер на 70 милиарда долара.", "date": "2017.06.29", "title": "Съд в Киев реши да съди Янукович задочно"}
{"url": "https://news.bg/tourism/savetvat-turisticheskite-obekti-za-razumno-lyatno-elektropotreblenie.html", "text": "Електроразпределение Юг със съвети към големите туристически обекти по Черноморието за разумно електропотребление по време на активния летен сезон. Важно е големи търговски обекти да управляват и следят потреблението си така, че да не превишават заявения от тях капацитет.С цел да улесни големите консуматори по време на пиковите часове на потребление Електроразпределение Юг предлага съвети за ефективно и разумно потребление на електроенергия.На първо място е препоръчително големи обекти като хотели, търговски комплекси, туристически и развлекателни центрове да обърнат внимание на интензитета на своето енергопотребление. Важна мярка е да следят своите енергийни товари през пиковите моменти - предимно в следобедни и вечерни часове, както и да не превишават заявения от тях капацитет от електрическа мощност, за която са присъединени към електроразпределителната мрежа. Това ще намали риска от смущения в електрозахранването за тези обекти.Друга ефективна мярка е равномерното разпределение на големите енергийни товари в туристическите обекти. Пример за подобна мярка са обектите с централна вътрешна климатична инсталация, която би могла да се включва в различни времеви интервали спрямо други големи енергоемки източници в хотелски комплекси и търговски центрове.За гарантиране на качествено захранване по време на летния сезон Електроразпределение Юг също предприема конкретни мерки:На първо място са предварително извършените подготвителни технически дейности по енергийни съоръжения, собственост на дружеството в област Бургас. Дейностите по инспектиране обхващат трафопостове, възлови станции и електропроводи \"средно\" и \"ниско\" напрежение.Допълнително в над 120 трафопоста и възлови станции в областта е извършено заснемане с термографска камера на енергийни съоръжения, при които традиционно през лятото се отчитат големи товари вследствие на засилената консумация на електроенергия.В най-натоварените трафопостове дружеството е монтирало и температурни датчици.В диспечерските центрове се извършва ежедневен мониторинг и анализ на товарите и потреблението.В област Бургас компанията е позиционирала от години две мобилни подстанции - в гр. Каблешково и в с. Приселци (до Обзор), които осигуряват необходимостта от повишено захранване.Полагане на нови подземни кабелни линии на мястото на въздушни проводници.Преразпределение на енергийните товари с цел равномерно натоварване на съоръженията. Това стана възможно благодарение на изградените 41 км нови въздушни и кабелни линии \"средно\" и \"ниско\" напрежение в област Бургас.Електроразпределение Юг е осигурилo необходимия брой аварийни екипи, които да реагират при необходимост както в големите градове и курортни центрове, така и в по-малки населени места. Дружеството има готовност за включване на допълнителни екипи при необходимост.Всички сътрудници разполагат с наличен материален резерв и специализирана техника, а аварийните автомобили са проверени за необходимите наличности.", "date": "2017.06.29", "title": "Съветват туристически обекти за разумно лятно електропотребление"}
{"url": "https://news.bg/health/v-pirogov-izvadiha-2-kilogramov-tumor.html", "text": "2-килограмов тумор беше оперативно изваден от 50-годишен мъж в УМБАЛСМ \"Н.И.Пирогов\". Един от водещите гръдни и коремни хирурзи доц. д-р Стоян Сопотенски и екипът му отстраниха част от дебелото черво на пациента. Размерите на туморното образувание са 25х25 см. Операцията е успешна и е продължила 5 часа. Мъжът се възстановява нормално в хирургията на \"Пирогов\".Пациентът не е имал никакви оплаквания, а находката е открита абсолютно случайно. Доц. д-р. Сопотенски изтъкна важността хората над 50-годишна възраст да преминават профилактични прегледи.", "date": "2017.06.29", "title": "В Пирогов извадиха 2-килограмов тумор"}
{"url": "https://news.bg/world/halifatat-na-islyamska-darzhava-padna-izgubi-mosul.html", "text": "Военното министерство на Ирак обяви, че терористите от ДАЕШ (\"Ислямска държава\") са ликвидирани или са изтласкани от всички квартали на град Мосул, съобщава Sky News Arabia, цитиран от руски медии.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.\"\", отбелязва медията, позовавайки се на ведомството.От 2014 г. Мосул беше столица на халифата на ДАЕШ в Ирак.Преди 8 месеца иракските сили, милиции и водената от САЩ коалиция започнаха настъпление за освобождаването на града.След превземането на джамията иракската държавна телевизия разпространи съобщение, обявявайки \"падането на измислената държава\", имайки предвид ДАЕШ.\"Тяхната измислена държава падна\", каза говорител на иракската армия.Групировката превзе града през юни 2014 г. Операцията по връщането на Мосул от иракските сили започна през октомври 2016 г. Източната част на града беше освободена в края на януари, а месец по-късно започна операцията и за превземането на Западен Мосул.", "date": "2017.06.29", "title": "Халифатът на „Ислямска държава” падна – изгуби Мосул"}
{"url": "https://news.bg/finance/aets-belene-e-zombi-koruptsionen-proekt-spored-zelenite.html", "text": "\"АЕЦ \"Белене\" има потенциала да нанесе много повече финансови вреди за държавата, отколкото КТБ\". Това заяви пред журналисти съпредседателят на зелените Владислав Панев.Той изтъкна, че са започнали разговори с участието на експерти за прекратяването на проекта АЕЦ \"Белене\". Панев подчерта, че това е нерентабилен проект за десетки милиарди левове и че той ще доведе до тежък финансов и екологичен проблем.\"Единственият стимул за политиците за този проект е, че ще изкарат още някой лев от корупционна практика\", категоричен е Панев.По думите му в светвен мащаб хората стават свидетели на енергийна революция, но ние стоим встрани от този процес и губим инвестиции и кадри. \"Държавата е решила да реши зомби-корупционен проект, който няма бъдеще\", констатира съпредседателят на зелените.По думите му правителството се опитва по всякакъв начин да продължи този проект. Частни инвеститори може да има, но при много преференциални условия, дадени им от държавата, допълни Панев. \"99% съм убеден, че АЕЦ \"Белене\" никога няма да бъде пусната в експлоатация\", убеден е той.Панев изтъкна, че либерализацията е единственият вариант за спасяване на българската енергетика.", "date": "2017.06.29", "title": "АЕЦ \"Белене\" е зомби-корупционен проект според \"Зелените\""}
{"url": "https://news.bg/world/byudzhetat-za-otbrana-na-sasht-mozhe-da-dostigne-blizo-usd700-mlrd.html", "text": "Комисията за отбрана към Сената на САЩ единодушно прие проекта на закона за финансиране на националната отбрана с бюджет от 696,5 милиарда долара за следващата финансова година.Законопроектът предполага базов военен бюджет от $621,5 милиарда и още $75 милиарда, заделени във военен фонд за непредвидени разходи, съобщава сайтът The Hill, цитиран от Със Закона за финансиране на националната отбрана \"започва процес на възстановяване на нашите военните сили след шест години на разрушителни съкращения на отбранителния бюджет\", коментира сенатор Джон Маккейн.Приетата сума надвишава с над 28 млрд. долара поискания от президента Тръмп военен бюджет и е с 8,5 млрд. долара по-малък от предложения от шефа на комисията Мак Торнбъри.Предварителният базов военен бюджет, поискан от Белия дом, бе в размер на 603 млрд. долара и 65 милиарда долара за военния фонд.Допълнителни средства ще бъдат използвани за привличане на над 6 000 войници в съответствие с искането на Пентагона, както и на хиляда морски пехотинци. Предвижда се армията да получи допълнително 10 изтребителя F/A-18s, а разходите за построяване на военни кораби да бъдат увеличени с 5 милиарда долара.", "date": "2017.06.29", "title": "Бюджетът за отбрана на САЩ може да достигне близо $700 млрд."}
{"url": "https://news.bg/regions/obshtinari-v-stara-zagora-otnovo-se-opitvat-da-zastroyat-bedechka.html", "text": "След като кметът на Стара Загора Живко Тодоров обеща паркът да се запази, прецизирането на границите на \"Бедечка\" започна.Към момента тече уточняване по въпроса за най-южната част на зелената площ, където няколко големи компании и инвеститори имат интерес. Интерес има и към северната част на парка - преди окончателния края на строителството в района е предвидено в северната част на парка да се издигнат 4 кооперации, съобщават защитниците на парка.Това отново повдигнало въпроса за парка в обсъжданията на експертния съвет по устройство на територията в Стара Загора.Според проверка на групата \"Запазете Бедечка\" обаче поне трима от участниците в Обществения експертен съвет за устройство на територията дори не знаели, че има точка за \"Бедечка\"в дневния ред на заседанието. Въпреки това се появил протокол, позволяващ застрояването на южната част на зелената площ в парк \"Бедечка\".В протокола е посочено, че където не преобладават дървета, трябва да остане в сила плана за застрояване, който действаше досега.Според това тълкуване близо една трета от парк \"Бедечка\" може да бъде застроена, въпреки че близо 20 хиляди души гласуваха преди по-малко от 2 седмици паркът да се запази с ясни граници. \"Границите дори фигурираха във въпроса на референдума\", обясняват от \"Запазете Бедечка\".Справка показва, че става въпрос за свободни терени и стадиона в най-южната част на парка. Те действително не са с гъсто залесяване. Защитниците на \"Бедечка\" обаче посочват, че терените са идеални за спорт и атракции, както и за свободни затревени пространства в рамките на парка.Организацията \"Запазете Бедечка\" предостави данни, показващи, че стадионът в южната част на парка е предимно собственост на Недялко Недялков, доскорошен депутат и доскорошен председател на Общинския съвет на Стара Загора. \"Подписът му явно стои дори под решения, свързани с \"Бедечка\", но за вече година комисията за конфликт на интереси така и не съумява да излезе със заключение\", алармираха активистите.\"Справка в имотната декларация на Недялков показва дори цените на придобиване на имотите в \"Бедечка\". Това обаче не пречи той наскоро да каже, че няма земи в парка\", продължават природозащитните.С ключов парцел в зелената площ разполагала и веригата \"Лидъл\". Според справката парцелът е на място, в което има много катротекирани дървета. Въпростото място било последната възможна зелена връзка между парк \"Зеления клин\" и парковете \"Бедечка\" и \"Загорка\". \"Точно през този парцел преминава и диагоналната пешеходна връзка на квартал \"Самара\" със сърцевината на града\", допълват пазителите на парка. Терен в района имали и компании с имена като \"Сентрал парк Загоре\" и \"Феърплей\", както и поредица частни лица.Организацията \"Запазете Бедечка\" информира, че започва изпращане на писма до собствениците на подобни парцели в целия парк. С писмата те ще призовават за намиране на начин паркът да се запази \"било с преговори, било с дарения или замени\".Защитниците на парка настояват за еднакъв подход към малки и големи собственици. Те споделят, че терените в южната частна парка трябва да се запазят. Според тях не е ясно какво е накарало \"т.нар. експертен съвет, който има само консултативна роя, да се опита отново да ревизира този план\" - това се случвало за втори път в рамките на 2 месеца.Защитните са учудени и това как със становище консултативният експертен съвет се опитва да ревизира служебно решението на общинския съвет и кмета, подкрепено от волята на близо 20 000 души. Организацията обяви отново протестни и съдебни действия.", "date": "2017.06.29", "title": "Общинари в Стара Загора отново се опитват да застроят \"Бедечка\""}
{"url": "https://news.bg/euronews/bryuksel-s-poveche-yasnota-za-badeshteto-na-evropeyskite-finansi.html", "text": "Европейската комисия публикува последния от серията документи по Бялата книга за бъдещето на финансите на Европейския съюз.Подобно на другите документи, \"Reflection Paper on the future of EU finances\" предлага пет възможни варианта за формирането и разходването на общия европейски бюджет след 2020 г.Интересното е, че значителна част от документа е посветена на Общата селскостопанска политика (ОСП) и нейното бъдеще. Това е съвсем нормално, защото ОСП заедно с кохезионната политика на ЕС се финансират с около 70% от общия бюджет на Общността.В първата си част документът посочва приходните пера, чрез които се формира бюджета на Общността. Посочва се още, че бюджетът на ЕС продължава да представлява малка част от общите публични разходи в ЕС, което е равно на по-малко от 1% от целия доход, генериран в ЕС и не повече от около 2% от общите публични разходи на ЕС.Като пример се дава, че за всеки спечелени 100 евро, европейският гражданин плаща около 50 евро данъци и осигуровки, от които само 1 евро отива за финансиране на бюджета на ЕС. В същото време този бюджет се изправя пред сериозни предизвикателства като кризата с бежанците и заплахата от организирана престъпност и тероризъм.В документа се отбелязва още, че средствата, предназначени за сигурност и миграция се удвоиха в последните години, за да подкрепят новата европейска гранична охрана и агенция за брегова охрана и да помогнат на страните от ЕС, които бяха затрупани от пристигането на бежанци.Всичко това, наред с излизането на Обединеното кралство от ЕС показва по един недвусмислен начин, че промяна е необходима.По отношение на ОСП, документът отчита, че това е една от най-важните общи политики на ЕС не само от гледна точка на гарантирането на продоволствената сигурност и създаване на заетост и работни места в селските райони, но и едновременно с това е ефективен способ за борба с климатичните промени.Независимо от тези положителни страни, в документа е записано още, че в настоящия си вид финансирането на ОСП допуска изкривяване, защото около 20% от бенефициентите получават около 80% от всички плащания.В тази връзка като евентуални варианти за реформиране на ОСП, освен пълното опростяване на правилата на ниво фермер ЕК е разгледала следните възможности:- По-добро фокусиране на директните плащания с цел гарантиране на един базов доход за всички фермери. При един такъв сценарий обаче ще трябва да бъдат намалени директните плащания на големите ферми;- Въвеждане на процент национално съфинансиране на директните плащания, по подобие на националното съфинансиране на сегашния втори стълб на ОСП. Такъв един вариант ще трябва задължително да бъде обвързан с прилагането на механизми за управление на риска. При всички положения обаче ще бъде изключително важно да се запази нормалното функциониране на вътрешния пазар.Важно е да се посочи, че посочените две възможности за промяна, макар и изрично посочени в документа, към настоящия момент са само евентуални варианти, които ако бъдат законодателно предложени, ще трябва да бъдат одобрени от всички страни членки.Наред с евентуалните варианти за промяна в общите политики на ЕС, документът предлага пет варианта за бъдещето на европейския бюджет:\"В заключение може спокойно да се каже, че Европа е на кръстопът. Кой път ще поеме и дали той ще бъде правилния само бъдещето ще покаже. Важното е в следващите месеци и години да запазим европейския дух и ценности, за да може българското земеделие да намери своето място в рамките на Общата селскостопанска политика и Общия пазар на общността\", подчертава председателят на Института за агростратегии и иновации. ", "date": "2017.06.29", "title": "Брюксел с повече яснота за бъдещето на европейските финанси"}
{"url": "https://news.bg/politics/kazahte-li-na-naroda-za-zaema-ot-eur200-mln-pita-rumen-gechev-upravlyavashtite.html", "text": "Уведомихте ли българския народ, че ще теглите почти половин милиард лв. за бежанците? Този въпрос зададе на брифинг в кулоарите на парламента депутатът-икономист от БСП проф. Румен Гечев към управляващите. Повод за думите му е одобрения от депутатите нов държавен заем за 200 млн. евро, за който, според него, няма финансови разчети.\"Кой лъже? \", запита риторично Гечев, който бе министър на икономическото развитие в кабинета \"Виденов\".Според него, \"правителството направи опит да подведе българския парламент. За какво са половин милиард лева, които теглят като заем и се прехвърля плащането им върху бъдещите поколения\". Финансистът запита дали е уведомен българския народ, че кабинетът \"Борисов-3\" ще тегли такъв заем. Той иска обяснение за целта на този заем\".На днешното заседание в парламента бе ратифицирано рамково споразумение между Банката за развитие на Съвета на Европа и Република България за заем от почти половин милиард лева.Гечев обясни, че БСП е гласувала против този заем, поискан от правителството, по две основни причини.Първата, според професора, става въпрос за финансиране на мигранти, разселвани в България. Нещо, което правителството крие в своите мотиви, убеден е той. На второ място той посочи, че в мотивите, представени от кабинета \"Борисов\" 3 нямат финансови разчети, няма оценка как ще се отрази този заем на българската финансова система и как ще бъдат направени плащанията.Гечев пита и защо при фискален резерв от 13 млрд. лв., българското правителство тегли нов заем от близо половин милиард лева. Той подчерта, че главницата няма да се обслужва 5 години, това правителство ще похарчи пратите, а след 5 години следващите правителства и българският народ да плащат.\"Или е вярно, че сме в добро финансово състояние, което прави безсмислено тегленето на този заем, или както ние твърдим, - финансовото състояние далеч не е такова, каквото го обясняват управляващите и това е един финансов балон, а правителството не разполага с никакви свободни средства, поради което се налага то да моли съвета на ЕС през неговата банка за заем\", обясни той.Гечев е категоричен, че най-неприемливото е, че управляващите ни вкарват в схема, в която, взимайки този заем, българското правителство няма как да откаже след това разселването на мигранти.\"Съветът на ЕС дава тези пари при ясно разписано условие, че след разходването на средства за образование и наука, на второ място са разходи за финансиране на разселването на мигранти в България. \"Нито по финансови причини, нито по политически ние можем да се съгласим да поемем такива финансови и политически ангажименти, които могат да имат трайни и негативни дългосрочни последици\", категоричен е Румен Гечев.", "date": "2017.06.29", "title": "Казахте ли на народа за заема от €200 млн., пита Румен Гечев управляващите"}
{"url": "https://news.bg/politics/tsvetanov-cherpi-samneniya-za-gripenite-ot-chehiya-i-ungariya.html", "text": "Парламентът иска да разбере каква е истината за всички процедури, извършвани до сега за предстоящото сключване на договор и харчене на 1.5 млрд. лв. Така зам.-председателят на ГЕРБ Цветан Цветанов коментира създаването на анкетна комисия в парламента относно избора на шведските бойни самолети \"Грипен\".Цветанов обясни, че комисията цели да се разбере кога е взето решението за избора на изтребителите \"Грипен\". \"Искаме да знаем дали това е обвързано с изборите, които приключиха на 26 мат. Преди това или след това е взето решение за отстраняването на един от участниците\", допълни той.Припомняме, вчера, 28 юни,  депутатите гласуваха да се създаде Комисия за закупуването на нов тип боен самолет. Комисията щяла да избегне политически пристрастия, лични амбиции и взимането на емоционални решения. Зам.-председателят на ГЕРБ  и се обяви за създаването на Комисия още в неделя, 25 юни.Тогава Цветанов обвини президента Радев, че че се намесвал в решението и дори намекна за . От своя страна президентът , като настоя да чуе мнението и на премиера Борисов по въпроса.Припомняме и че на 23 юни, петък, след провеждането на двустранната среща на премиера с шведския министър-председател Щефан Льовен в рамките на Европейския съвет в Брюксел, Борисов заяви, че страната ни възнамерява да започне .Пред bTV председателят на парламентарната група на ГЕРБ обясни още, че съмненията му за корупционни схеми около избора на шведските изтребители произхождали от факта, че Чехия и Унгария също имало съмнения за корупционни схеми по въпроса. Той добави, че шведските бойни самолети се използват във въоръжението на 6 държави, само 2 от които били членки на НАТО. Това били именно Чехия и Унгария.Припомняме и според изказване на лидера на БСП Корнелия Нинова от вчера обаче Анкетната комисия за избора на самолетите изглеждала като кабинета \"Борисов-3\" да разследва кабинета \"Борисов-2\". По думите ѝ предложението на ГЕРБ \"звучало като виц\".Президентът Румен Радав също изрази мнение по въпроса. Според него създаването на анкетната комисия е ясен знак, че  за придобиване на нов боен самолет.Цветанов заяви, че самолетите Ф-16 били основно въоръжение на НАТО и държавите членки на ЕС - използвали ги 28 държави, 11 от които членки на НАТО. Съседките ни Турция, Румъния и Гърция също използвали Ф-16. Според Цветанов самолетите \"Грипен\" нямали нито една военна мисия, а другите самолети имали около 8 мисии.Цветанов допълни, че през 2012 г. в Португалия президента Радев лично дал експертиза в полза на самолетите Ф-16.Цветанов коментира и случката с посещението на президента Радев в Свищов. По думите му той е бил поканен на срещата с кмета на Свищов. \"Имаше табелки, които бяха сложени в заседателната зала. Ние бяхме при кмета и обсъждахме теми, които са от интерес на общината и жителите на Свищов\", обясни Цветанов. Той допълни, че кметът на Свищов Генчо Генчев казал на народните представители, че ще довършат разговора по време на срещата с президента.\"Когато дойде президентската администрация, казаха, че няма да има никой друг участник в тази среща, нито областен управител. Тук не говорим за народните представители, които стояха в фоайето долу. Наложи се кметът да изнесе табелите с имената ни, които бяха на масите\", добави Цветанов.Според председателя на парламентарната група на ГЕРБ подобни срещи целят да се разрешат проблеми на дадена община, а случката в Свищов била преекспонирана в публичното пространство.Цветанов посочи и че когато институцията на президента организирала посещение в Горна Оряховица, кметът се му се обадил да попита какво мисли той по въпроса. \"Ние казахме, че той е президент на всички българи.\"Цветанов обаче добави, че това обаче не било търсене на разрешение, защото кметът на Горна Оряховица искал да покани на въпросната среща и народни представители.", "date": "2017.06.29", "title": "Цветанов черпи съмнения за Грипените от Чехия и Унгария"}
{"url": "https://news.bg/crime/na-tsatsarov-mu-doyde-v-poveche-tsirka-pred-vss-i-napusna.html", "text": "Заседанието на ВСС се провали поради липса на кворум, след като част от кадровиците на съдебната власт демонстративно напуснаха.До това се стигна, след като шефът на Върховния административен съд (ВАС) Георги Колев предложи заседанието да се прекрати.Главният прокурор Сотир Цацаров зачете част от заглавията в медиите, свързани с протеста пред сградата преди началото на заседанието.Любопитното е, че ВСС обърна внимание на това, че протестът пречи на нормалното процедиране на заседанието, след като той вече е приключил.\"Честно казано някак си този цирк ми идва в повече\", изтъкна Цацаров и напусна заседанието, като заедно с него излязоха и други членове.Членът Соня Найденова се опита да предотврати провала на заседанието, като призова колегите си да останат. Тя отбеляза, че не за първи път заседават при протести пред сградата и напомни, че при предишни прояви е имало и агнешки главички, и некролози.Така или иначе обаче кворум вече нямаше и кадровиците не успяха да разгледат най-горещата последната точка от дневния си ред. Припомняме, в днешния дневен ред на ВСС беше включена точка за сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези. Сигналът беше тълкуван и като опит за импийчмънт на председателя на ВКС.Самият Лозан Панов коментира пред медиите, че няма коментар относно провала на заседанието. Той отрече да има лична война с главния прокурор.\"Няма какво да коментирам за това, което се случи\", коментира съдия номер едно. По думите му, всички точки от дневния ред са важни и очевидно темата остава висяща.Флашмоб с болтове показаха пред сградата на Висшия съдебен съвет преди началото на заседанието на кадровия орган на съдебната власт. Символичният жест, бе част от протест в подкрепа на председателя на Върховния касационен съд Лозан Панов. Флашмобът подсеща за липсващите и за разслабените болтове от автомобила на съдия номер 1.Панов бе посрещнат с овации, докато влизането на шефа на Върховния административен съд (ВАС) Георги Колев бе съпътствано от възгласи \"Оставка!\".Очаква се ВСС да разгледа сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези, който беше принуден да напусне България, защото подкрепи бежанците, докато жителите на Белене бяха против.Припомняме, на 27 април 2017 година пред сградата на Висшия съдебен съвет имаше така наречен флашмоб -  главички. Те бяха шест - колкото са съдиите, поискали създаване на комисия, която да разследва срещата на Сотир Цацаров, Сашо Дончев и Георги Гергов в ЦУМ.", "date": "2017.06.29", "title": "На Цацаров му дойде в повече \"цирка\" пред ВСС и напусна"}
{"url": "https://news.bg/world/sasht-nyama-da-razshiryavat-zabranata-za-laptopi-no-zasilvat-merkite-po-letishtata-v-sveta.html", "text": "САЩ обявиха, че ще въведат нови правила за засилване на мерките за сигурност, обхващащи всички самолетни компании, които летят до страната, но няма да разширяват забраната, отнасяща се до лаптопите, съобщава АФП.Секретарят за вътрешната сигурност Джон Кели поясни, че терористичните заплахи задължават подобряване на всички стандарти за безопасност, отколкото подход на парче, който засяга личните електронни устройства., поясни Кели и добави, че ще приложат нови мерки за безопасност на въздушния транспорт и възпрепятстване терористите да успеят.През последните месеци администрацията на САЩ обсъждаше възможността за разширяване забраната за внасяне на лаптопи в салона на самолета, както и други по-големи електронни устройства на полети от Европа, но сега Вашингтон насочи усилията си в друга посока.Наложената през март забрана за внасяне на лаптопи в салона на самолети от 8 държави от Северна Африка и Близкия изток се основава на разузнавателна информация, че ДАЕШ (\"Ислямска държава\") работи по поставянето на бомба на таблет или лаптоп.По същата причина Великобритания наложи подобна забрана за директни полети от 6 държави.По време на реч на конференция на Центъра за нова американска безопасност Кели предупреди, че терористичната заплаха за самолетните компании не е изчезнала.Той изтъкна, че самолетните компании и летищата по света ще трябва да приложат пакет от нови методи за проверка на пътниците и устройствата им, включително технологична и физическа проверка.Представители на ведомството за вътрешна сигурност поясниха, че агенцията ще издаде директиви за около 180 авиопревозвача от 105 държави, които изпълняват полети до САЩ. В това число влизат и американските самолетни компании.Общо става въпрос за около 2 000 полета до САЩ ежедневно с 325 000 пътници.Кели каза още, че САЩ ще настояват чуждестранните летища да приемат процедури за проверка на пътниците преди да се качат на самолета, използвани от американските митнически и гранични власти.Такива операции вече се прилагат на 15 места в 6 държави, включително Канада, Ирландия и ОАЕ.Но проблемът с това е, че засяга суверенитета на държавите.Самолетните компании ще бъдат накарани да приемат смесица от нови мерки, включително използване на нови технологии за проверка, повече кучета и други.", "date": "2017.06.29", "title": "САЩ няма да разширяват забраната за лаптопи, но засилват мерките по летищата в света"}
{"url": "https://news.bg/euronews/evropeyska-sedmitsa-na-pchelite.html", "text": "Тазгодишното издание на Европейската седмица на пчелите се провежда под мото, в центъра на което е сътрудничеството.С това мото бе открита и конференцията в Европейския парламент в рамките на шестото издание на Европейската седмица на пчелите.При откриването на конференцията, българският евродепутат и кандидат за еврокомисар Мария Габриел, която организира специализираната седмица за трета поредна година, отбеляза необходимостта именно от засилване на сътрудничеството и споделяне на отговорността за по-добра грижа за пчелите и пчеларския сектор.Според нея сътрудничеството именно е от ключово значение за сектора, който се сблъсква с редица предизвикателства.Изключително наболял проблем е липсата на надеждни данни за причинителите на смъртността на пчелите.Мария Габриел посочи, че именно смъртността при пчелите представлява риск за биоразнообразието от една страна, което пък от своя страна може да доведе до големи загуби за всички земеделски сектори.\"Ето защо е нужно да намерим колективни отговори, в коалиция с всички заинтересовани страни. По пътя напред трябва да ни води разбирането, че пчеларският и останалите земеделски сектори са взаимозависими и като такива е нужно да работят в синхрон с подкрепата на всички ни\", заяви Мария Габриел.Тя подчерта и необходимостта от по-голяма подкрепа на научно-изследователската дейност, подпомагаща целия процес по опазването на пчелите и развитието на сектора. Друга важна мярка е географското сътрудничество за споделяне на опит и добри практики, което би допринесло за общи действия със съседните на Европа региони. Стъпка в тази посока беше направена с поставянето на началото на диалог между пчеларите от държавите-членки и тези от страни от Южното Средиземноморие.Наш дълг е да разгледаме различните позиции, за да създадем взаимно изгодно сътрудничество, посочи Мария Габриел, като обаче отчете, че е важно да се даде нужната подкрепа на пчеларския сектор, защото работата на пчелите е тиха и незабележима, а опрашването всъщност е от изключително значение за планетата ни. \"По-доброто разбиране на отделните позиции ще ни позволи обединение около общи решения\", наблегна още Мария Габриел.Конференцията \"Пчели и биоразнообразие: нови възможности за сътрудничество\" събра на едно място представители на европейските институции, пчелари от държавите-членки, земеделски производители, специалисти по опазване здравето на животните, неправителствени организации, учени и представители на индустриите, свързани с пчелите и биоразнообразието. Основната цел на форума бе да формулира препоръки за такова сътрудничество между заинтересованите страни, което да отразява интересите на всички в рамките на общата кауза за опазването на пчелите.", "date": "2017.06.29", "title": "Европейска седмица на пчелите"}
{"url": "https://news.bg/economics/otchetnost-na-prokuraturata-pred-obshtestvoto-poiska-biznesat.html", "text": "Представителите на осем търговски камари, чиито корпоративни членове произвеждат 70% от БВП на страната призоваха за правна сигурност за инвеститорите и гражданите в открити писма до управляващите.Бизнесът иска съдебна реформа с прозрачност и отчетност на прокуратурата пред обществото. Позицията на индустриалците е изпратена до представителите на държавната и съдебната власт. В писмо, адресирано до премиера Бойко Борисов, вицепремиера Екатерина Захариева и правосъдния министър Цецка Цачева от осемте камари определят състоянието на съдебната система като пречка.\"Твърдо убедени сме, че липсата на безпристрастен и ефективен съд и прокуратура безспорно се явява една от най-съществените бариери пред икономическия растеж в България, привличането на чуждестранни инвестиции и създаването на равни условия за всички икономически оператори - чуждестранни инвеститори или български предприемачи, независимо дали настоящи или потенциални\", се казва в писмото.Представителите на Advantage Austria София, Американска търговска камара в България, Британско-българска бизнес асоциация, Българо-швейцарска търговска камара, Канадско-българска бизнес мрежа, Конфиндустрия България, Френско-българска търговска и индустриална камара и Норвежко-българска бизнес група смятат, че техен дълг е да заявят своята позиция.Представителите на търговските камари приветстват предприети стъпки с изменението на Конституцията и на Закона за съдебната власт през 2015 и 2016 година. Въпреки това те смятат, че тези промени не адресират някои от основните будещи тревога въпроси.В няколко отделни точки защитниците на чуждестранните инвестиции в страната ни поставят своите искания. На първо място е посочена независимостта на съдебната власт. \"Липсва достатъчно силна политическа воля за осъществяване на така необходимите реформи, които да гарантират, че съдиите са изцяло неподвластни на политически натиск. В допълнение, прокуратурата не трябва да има каквато и да е роля (в рамките на пленума) относно решенията, свързани с кариерното развитие на съдиите\", се казва в писмото.На второ място е прозрачност и отчетност на прокуратурата. \"Един от основните проблеми, свързан с последните промени по съдебната реформа, е обстоятелството, че прокуратурата на практика бе оставена без контрол, както преди. В едно наистина демократично общество не следва да съществува независимост без отчетност, тъй като това подкопава самите устои на демокрацията\", информират от търговските камари.Те са категорични, че почти никъде другаде в Европа прокуратурата не е независима не само в осъществяването на своята рутинна дейност, но и от самата държава и обществото, на които е призвана да служи.Липсата на механизъм за съдебен контрол върху прокурорските решения в досъдебна фаза, в съчетание с липсата на реална отчетност на прокуратурата, са съществена причина за широко разпространеното усещане за беззаконие и безнаказаност, се казва в писмото, изпратено до управляващите.Представителите на осемте чуждестранни камари призовават Българския Наказателно-процесуалният кодекс и Наказателният кодекс да бъдат осъвременени, като на прокуратурата бъдат предоставени по-широки правомощия.Като трета точка е посочено повишаване на ефективността и ефикасността на съдебния процес. Забавянето в досъдебна и съдебна фаза на делата, е особено остър проблем, който подкопава функционирането на системата като цяло. Авторите на текста призовават за по-ясно разпределение на делата чрез по-голяма вътрешна отчетност и прозрачност, за да се гарантира, че разпределянето на делата не може да бъде манипулирано, гаранция, която е абсолютно необходима за една справедлива и ефективна съдебна система.Електронно правосъдие и реформа на правното образование е поредната точка от препоръките на търговските камари.Алекс Нестор, член на Управителния съвет на Канадско-българската бизнес мрежа, е категоричен: \"За да смятаме, че е постигнато върховенството на закона, трябва да има усещане за справедливост в обществото\". Той съобщи, че през последните години преките чуждестранни инвестиции у нас са на едно и също ниво - 1,2-1,3 млрд. евро, а преди финансовата криза са надхвърляли 7-8 млрд. евро годишно.\"Ако се промени нивото на корупцията и се установи върховенство на закона, инвестициите веднага ще се увеличат\", категоричен бе Нестор. Според него липсата на безпристрастни и ефективни съд и прокуратура са една от най-съществените бариери пред икономическия растеж в България.Това не е първият призив за повече законност и реформи в съдебната система на чуждите бизнес камари у нас, но е първата мащабна инициатива, която обединява не само външните, но и българските инвеститори.Ние приветстваме стъпките - последната вълна от реформи, но смятаме, че тези промени са само началото, тъй като те не отговарят на някои от най-тревожните въпроси. Ние смятаме, че реформата на съдебната система в България не е завършена. Това не търпи повече компромиси, заяви Омуртаг Петков от Британо-българската бизнес асоциация.Прокуратурата да има по-широки правомощия, но и по-голяма отговорност, в съчетание с по-голяма вътрешна и структурна автономност на прокурорите и действащи механизми за отчетност. За това настояват и чуждите бизнес представителства. Това е безспорно необходима предпоставка за успешното наказателно преследване на престъпни деяния, особено на корупционни престъпления от висок обществен интерес, добави Петков.Бизнес организациите приветстваха и предложението на президента за създаването на специализирано звено, което да бори корупцията по високите етажи на властта. Важно е и усещането на другите държави, на външните инвеститори за това как изглежда нашата икономика и държава, защото без един безпристрастен съд и прокуратура едва ли може да се прави нормален бизнес, в която и да е държава по света.По принцип, всяка държавна институция трябва да се отчита пред обществото, независимо дали говорим за съд, за прокуратура, за други държавни институции. Това, което виждаме е, че понякога точно това липсва.Бизнес организациите не претендират за експертиза за начина, по който да бъде извършена тази реформа, но отчетоха, че работят с водещи адвокатски кантори. Обществото усеща, че все още нямаме върховенство на закона, допълни той.Отчетността пред обществото - когато няма такава отчетност, дори извън съдебната власт, това представлява проблем. За нас е важно да виждаме промяна в цялата система, а не просто да говорим за отделни личности. Като че ли няма единна политика в посока на електронното управление и точно затова то не се случва, смята Иванов, който е експерт по информатика.Той даде пример, че един електронен регистър, в който се завеждат всички молби, всички искания, жалби, които се изпращат, ще промени тази система. В момента, не за първи път чуваме, че се появяват много странни писма в последния момент преди да изтече законовият срок за обжалване, които се вписват в някакви хартиени регистри в някой съд. Ако има една електронна система, това е почти невъзможно да се случи. Другото нещо е безпристрастното разпределение на делата, допълни Иванов.", "date": "2017.06.29", "title": "Отчетност на прокуратурата пред обществото поиска бизнесът"}
{"url": "https://news.bg/education/otlichiha-uchenitsi-s-priz-za-tehnologichni-izobreteniya.html", "text": "Шест научни разработки на младежи бяха отличени в петото издание на конкурса \"Млад изобретател\". Първо място получи проект за електрогенератор с левитиращ ротор. Втората награда е за проект за фоторегулатор на светлина и WEB приставка за браузър в полза на далтонисти. Трето място взе изобретателя на подобрен вид на редуктор на обороти.Младите изобретатели ще получат уреди и инструменти, необходими за по-нататъшното развитие на научните им разработки.Журито на конкурса беше съставено от проф. Миню Балкански, известния учител по физика Теодоси Теодосиев, доц. Ангел Ангелов от СУ \"Св. Климент Охридски\" и инж. д-р Мартин Бояджиев от Овергаз.Официалната церемония по награждаването ще се проведе през есента.", "date": "2017.06.29", "title": "Отличиха ученици с приз за технологични изобретения"}
{"url": "https://news.bg/regions/zavarshi-remonta-na-mosta-do-voenniya-poligon-novo-selo.html", "text": "Завърши реконструкцията на моста над река Мараш при 228-ми километър на път I-7 (Ямбол - Гранитово - Лесово), в близост до военния полигон \"Ново село\", област Сливен. Съоръжението се намира в близост до тренировъчния полигон \"Ново село\" и след реконструкцията му ще може да се използва за преминаване на военна техника.При ремонта мостът е с укрепен свод, нова асфалтова настилка, парапети, ограничителни системи, хоризонтална маркировка и други.Припомняме, проектът се финансира от Въоръжените сили на Съединените американски щати по Техническо споразумение между Агенция \"Пътна инфраструктура\", Министерството на отбраната и Европейското командване на Въоръжените сили на САЩ.Според договора за ремонта на мост а над река Мараш инвестицията възлиза на стойност 594 778 лв. с ДДС.", "date": "2017.06.29", "title": "Завърши ремонта на моста до военния полигон \"Ново село\""}
{"url": "https://news.bg/crime/zadarzhaha-dvama-dushi-za-nelegalna-fabrika-za-tyutyun-v-plovdiv.html", "text": "Районна прокуратура-Пловдив привлече като обвиняеми 19-годишния Гюлхан А., и 33-годишния Александър Р., за държане на акцизни стоки без бандерол при предварителен сговор.На 27 юни в Пловдив, в складова база, е била извършена проверка от служители на Агенция \"Митници\"- Пловдив. Установено е, че в помещението се намирали група лица, сред които и двамата обвиняеми, които извършвали дейности по производство на тютюн за пушене - обезжилване и машинно рязане на тютюневи листа чрез два броя електрически машини. Иззети са няколко бали тютюн на листа, като и 16 кг от тютюна бил нарязан и годен за пушене.Малко по-рано била извършена проверка на лек автомобил, марка \"Фолксваген Пасат\", управляван от Веселин Р., на 28 г. В багажника на колата били открити 190 кг ситно нарязан тютюн, разпределен в 20 чувала. Установено е, че тютюнът бил нарязан в складовата база и предоставен на Веселин Р. от обвиняемия Александър Р. Днес Районна прокуратура-Пловдив ще привлече като обвиняем Веселин Р. за държане на акцизни стоки без бандерол.Акцията по установяване на незаконното производство на акцизни стоки е проведена след оперативно-издирвателни дейности на митнически служители от отдел \"Митническо разузнаване и разследване\" в Митница- Пловдив.По делото се извършват огледи, разпити на свидетели, предстои назначаване на експертиза и др. Иззет е лекия автомобил, марка \"Фолксваген Пасат\", двете електрически машини за рязане, тютюна и др. Обвиняемите Гюлхан А. и Александър Р. са задържани за срок от 72 часа с постановление на наблюдаващия прокурор.", "date": "2017.06.29", "title": "Задържаха двама души за нелегална фабрика за тютюн в Пловдив"}
{"url": "https://news.bg/int-politics/sasht-mogat-da-predlozhat-ogranichavane-na-sanktsiite-v-parvata-sreshta-mezhdu-tramp-i-putin.html", "text": "Американският президент Доналд Тръмп е казал на съветниците си да помислят за възможни отстъпки, които да предложи като разменна монета по време на планираната си среща през следващата седмица с руския си колега Владимир Путин.Това твърдят двама бивши американски правителствени служители, запознати с подготвителната работа за срещата, пише британското издание \"Гардиън\".На служителите на Съвета по национална сигурност към Белия дом им е била възложена задачата да предложат \"отстъпки\" за първата среща между Тръмп и Путин, включително връщането на двете дипломатически мисии, които администрацията на Обама нареди на руснаците да освободят в отговор на намесата на Москва в американските президентски избори през 2016 г.Не било ясно обаче какво ще бъде помолен Путин да даде в замяна.Налице е силна съпротива в Съвета по национална сигурност и Държавния департамент към едностранни отстъпки, целящи само и единствено подобряване на тона на американско-руските отношения.Налице е също така съпротива в рамките на администрацията към предпочитанието на Тръмп за официална двустранна среща с Путин на срещата на върха на страните от Г-20 в Германия през следващия месец.Някои правителствени служители твърдят, че срещата трябва да бъде кратка и неофициална по време на двудневната среща на върха, която започва следващия петък в Хамбург, с оглед на факта, че срещу Тръмп текат няколко разследвания за връзките на предизборния му щаб с Москва. Скептиците също така твърдят, че няма прекъсване на военната намеса на Русия в Украйна, което е причина за по-голямата част от санкциите срещу Русия.Говорителят на Съвета по национална сигурност Майкъл Антън изтъкна, че срещата между двамата лидери \"все още не е уредена в какъвто и да е формат\", но той не отговорил на въпроса относно искането към служителите на съвета да предложат потенциални разменни монети за срещата.\"Те бяха помолени за отстъпки, но е налице съпротива да предлагат каквото и да е, без да има нищо в замяна\", посочил бивш правителствен служител, който бил запознат със споровете в Белия дом.Един възможен жест, който се обмисля, е възстановяването на достъпа до двете дипломатически мисии в Мериленд и Ню Йорк, от които руските дипломати бяха изхвърлени от администрацията на Обама през декември като част от пакет наказателни мерки заради руските хакерски атаки по време на изборите в САЩ през миналата година.", "date": "2017.06.29", "title": "САЩ могат да предложат ограничаване на санкциите в първата среща между Тръмп и Путин"}
{"url": "https://news.bg/regions/nankov-predstavya-variantite-za-doizgrazhdaneto-na-am-hemus.html", "text": "Във Велико Търново ще се проведе национална дискусия за доизграждането на АМ \"Хемус\". На дискусията се очаква министърът на регионалното развитие и благоустройството Николай Нанков да представи вариантите за трасето на магистралата.На срещата ще се коментира и значението на магистралата за икономическото възраждане на Северна България. Ще бъде обсъдено и финансирането за довършването на АМ \"Хемус\".Очаква се на срещата да присъстват депутати от регионите, през които ще минава трасето на новата отсечка. Участие ще вземат и кметовете на общините, както и предприемачи и инвеститори.По думите на председателят на парламентарната група на ГЕРБ Цветан Цветанов доизграждането на магистралата е приоритетно за кабинета \"Борисов 3\". Според него АМ \"Хемус\" много ще облекчи пътната обстановка и ще бъде като сбъдната мечта за гражданите.Според последните промени се предполага, че трасето на АМ \"Хемус\" ще преминава на около 15 километра от Велико Търново.Припомняме, утре, 30 юни - петък, ще бъде пуснато движението в дясната тръба на тунел \"\". От този уикенд съоръжението ще бъде изцяло проходимо и времето за пътуване до морето по северната магистрала ще се съкрати.", "date": "2017.06.29", "title": "Нанков представя вариантите за доизграждането на АМ \"Хемус\""}
{"url": "https://news.bg/regions/tsentar-na-mvr-i-nap-otvarya-vrati-vav-varna.html", "text": "За втора поредна година отваря врати център за съвместна работа на МВР и НАП по Северното Черноморие. Той се намира в сградата на Областна дирекция на МВР-Варна.Идеята на центъра е да бъде в помощ на органите на реда през туристическия сезон.Основните направления на работа центъра са съвместни патрули в курортите и крайбрежните зони на Варна, контрол на работата на нощните заведения, изграждане на контролни фискални пунктове на територията на курортите в областите Варна и Добрич.Гражданите могат да подават директни сигнали към координационния център на тел. 052/652 238 и 0882/050027. Както и на kc@ro03.nra.bg.", "date": "2017.06.29", "title": "Център на МВР и НАП отваря врати във Варна"}
{"url": "https://news.bg/economics/ikonomicheska-zona-sofiya-bozhurishte-se-razshiryava-s-dopalnitelni-115-dekara.html", "text": "Икономическа зона \"София-Божурище\" се разширява с допълнителни 115 декара. Министърът на икономиката, в качеството му на орган, упражняващ правата на държавата в капитала на \"Национална компания индустриални зони\" ЕАД, подписа протоколно решение за увеличение на капитала на дружеството, чрез апорт на недвижим имот. Действието се предприема в изпълнение на залегналите в коалиционното споразумение приоритети за развитието на икономическите зони. Въпросният имот се намира в землището на село Гурмазово, община Божурище, непосредствено до Икономическа зона \"София-Божурище\" и обхваща площ от 115 375 кв. м. С този акт на апортиране се приключва обособяването на Икономическата зона.Министерството на икономиката ще окаже необходимата административна подкрепа на Зоната, като се очаква от страна на компанията да се привлекат сериозни инвеститори.Реализацията на проекта и разгръщането на пълния му потенциал ще даде възможност за предоставяне на максимално привлекателни условия и за трайното установяване на водещи компании на територията на икономическата зона.", "date": "2017.06.29", "title": "Икономическа зона \"София-Божурище\" се разширява с допълнителни 115 декара"}
{"url": "https://news.bg/world/ukrayna-zalovi-ruski-voenen-v-donbas-kremal-kazva-che-e-ot-zapasa.html", "text": "Украински бойци плениха руски военен в Луганска област. Москва твърди, че заловеният Виктор Агеев преди година е преминал в запаса, предадоха информационните агенции.Агеев е бил част от формированията на самообявилата се \"Донецка народна република\". Той е задържан, след като на 24 е обезвредена група сепаратисти.Руската страна обяви, че през май 2016 година той се е уволнил от армията и е преминал в запаса \"по установения ред\".Същевременно негови приятели, колеги по служба, както и майка му потвърдиха пред Би Би Си, че след като е приключил срокът на службата му, той е останал да служи в руската армия по договор, който е подписал през март 2017 г.Руските власти отричат това.", "date": "2017.06.29", "title": "Украйна залови руски военен в Донбас, Кремъл казва, че е от запаса"}
{"url": "https://news.bg/world/gratskata-politsiya-zalovi-kamion-s-migranti-idvasht-ot-balgariya.html", "text": "Гръцката полиция откри 14 мигранти в камион, идващ от България, предаде БНТ.Те са били укрити в специално изготвен тайник в камиона, уточниха от вътрешното министерство.При акцията са арестувани двама трафиканти на мигранти от България, предаде агенция АНА.", "date": "2017.06.29", "title": "Гръцката полиция залови камион с мигранти, идващ от България"}
{"url": "https://news.bg/crime/prokuraturata-iska-postoyanen-arest-na-agresivniya-nesebarets.html", "text": "Районна прокуратура - Несебър внесе в съда искане за определяне на постоянна мярка \"задържане под стража\" спрямо 21-годишния Тодор Н. от Несебър. Той е обвинен затова, че на 24 юни 2017 г. около 20 и 20 ч. в Несебър, на ул.\"Месембрия\", при управление на моторно превозно средство марка \"Мерцедес\" извършил действия, грубо нарушаващи обществения ред и изразяващи явно неуважение към обществото.Блъска незряща пешеходка, 51-годишна гражданка на Република Словакия и излиза от управлявания от него автомобил, след което нанася удар с лявата си ръка в областта на лицето на друг пешеходец - 57 годишна гражданка на Република Словакия.Скочил в движение и оставил без непрекъснат контрол при включен двигател управлявания от него автомобил. Деянието по своето съдържание се отличава с изключителна дързост, изразяваща се в демонстративно и явно неуважение към обществото, чрез нанасяне безпричинно на побой, незачитане на човешката личност, съчетано с употреба на сила без личен мотив.Очаква се Районен съд - Несебър е насрочил заседанието си на 29 юни 2017 г. от 13 и 30 ч.", "date": "2017.06.29", "title": "Прокуратурата иска постоянен арест на агресивния несебърец"}
{"url": "https://news.bg/world/predsrochno-osvobozhdavat-ot-zatvora-bivshiya-premier-na-izrael-ehud-olmert.html", "text": "Бившият премиер на Израел Ехуд Олмерт ще бъде освободен предсрочно от затвора след решение на борда за помилване към израелските затворнически власти, съобщават световни агенции.Говорител на затворническите власти заяви, че бордът е взел решение днес за удовлетворяване молбата на Олмерт да му се намали с 1/3 27-месечната присъда за корупция.Олмерт ще бъде освободен в неделя, макар че правосъдното министерство може да обжалва решението.71-годишният Олмерт, който беше премиер между 2006 и 2009 г., е осъден за корупция. Той влезе в затвора през февруари 2016 г. Освобождаването му в неделя идва след излежаването на 2/3 от присъдата.Олмерт е първият премиер, вкаран в затвора.", "date": "2017.06.29", "title": "Предсрочно освобождават от затвора бившия премиер на Израел Ехуд Олмерт"}
{"url": "https://news.bg/world/nato-izprashta-nyakolko-hilyadi-voynitsi-v-afganistan.html", "text": "НАТО ще увеличи военното си присъствие в Афганистан, за да помогне на правителството в борбата срещу талибаните, но войските на алианса няма да участват в директни сблъсъци.Това заяви шефът на алианса Йенс Столтенберг, цитиран от АП и АФП.Военният съюз приключи военната си операция в Афганистан през 2014 г., когато предаде фронтовите задължения на афганистанската армия и се насочи към тренировъчна и съветническа мисия, но през последните години талибаните помрачиха надеждите за прекратяване на войната, след като си върнаха позиции.Преди срещата на военните министри на алианса в Брюксел Столтенберг обяви, че 29-те страни членки обмислят увеличаване на натовското присъствие с няколко хиляди войници.\"Мога да потвърдя, че ще увеличим присъствието си в Афганистан\", поясни той. \"\", добави Столтенберг.По думите му допълнително изпращане на войници ще подпомогне афганистанските специални части, както и ВВС при изпращане на подкрепление и евакуация, а също така ще бъде засилено обучението на военнослужещи.Столтенберг не посочи конкретни цифри, но според дипломатически източници в Афганистан ще бъдат изпратени до 3 000 войници.В момента алиансът поддържа около 13 500 войници в Афганистан.От думите на генералния секретар стана ясно, че 15 държави вече са обещали да изпратят допълнително войници.Великобритания обяви, че ще подпомогне мисията с около 100 военнослужещи.", "date": "2017.06.29", "title": "НАТО изпраща няколко хиляди войници в Афганистан"}
{"url": "https://news.bg/crime/v-makedoniya-arestuvaha-tri-reysa-s-fenove-na-botev-plovdiv.html", "text": "Българският консул в Македония Венцислав Цветанов спешно е пристигнал в полицейското управление на град Крива паланка, където всеки момент ще бъдат докарани три автобуса с футболни фенове на \"Ботев\" (Пловдив), съобщават от Министерството на външните работи.Според македонската полиция три автобуса с фенове на \"Ботев\" (Пловдив), пътуващи за Албания през Македония, са спрели към 3 ч. през нощта за почивка на магистралата Скопие-Тирана на определени за това места.Четирима от феновете със спрей изрисуват графити върху сградите за почивка. Полицията твърди, че разполага с видеозапис.При молба от органите на реда да бъдат санкционирани за хулиганската си постъпка, феновете отказват. На четиримата фенове ще бъде съставен административно-наказателен акт. Докато не платят глобите, четиримата български граждани няма да бъдат освободени да продължат пътуването си.В момента останалите пътуващи в автобусите са солидарни с тези фенове и остават на място.\"Ботев\" (Пловдив) гостува на Партизани (Тирана) днес от 18 ч. българско време в мач от първия квалификационен кръг на турнира Лига Европа.От българското посолство уверяват, че ще оказват пълно съдействие на феновете.По-късно автобусите с фенове отпътуваха от Крива паланка към Тирана с полицейски ескорт, уточниха от външното ведомство.Било е постигнато съгласие с органите на реда в Крива паланка да бъде съставен акт за административно нарушение и налагане на минимална глоба в размер на 200 евро само на ръководителя на групата.Очаква се феновете да пристигнат навреме на стадиона, за да подкрепят отбора си. В Крива паланка остава само ръководителят на групата Иван Вълчев, който след произнасянето на дежурния съдия ще настигне с кола на посолството автобусите с фенове.", "date": "2017.06.29", "title": "В Македония арестуваха три рейса с фенове на Ботев Пловдив"}
{"url": "https://news.bg/crime/hvanaha-turski-grazhdanin-izdirvan-za-ubiystvo-v-norvegiya.html", "text": "По искане на Окръжната прокуратура в Добрич съдът наложи мярка \"Временно задържане под стража\" за срок до 40 дни на турски гражданин, издирван за убийство в Кралство Норвегия.40-годишният Хасан Калънч бил установен и задържан на ГКПП- Дуранкулак. Установено е, че той е издирван за убийство, извършено в Кралство Норвегия.Съдебните власти в кралството са декларирали намерение да отправят официално искане до българските власти за екстрадиране на Калънч.Искането на Окръжната прокуратура в Добрич да бъде наложена мярка \"Временно задържане под стража\" за срок до 40 дни на турски гражданин бе уважено от състав на Добричкия окръжен съд.", "date": "2017.06.29", "title": "Хванаха турски гражданин, издирван за убийство в Норвегия"}
{"url": "https://news.bg/regions/protestirat-v-druzhba-za-12-ti-pat.html", "text": "За 12-ти пореден път хората от столичния квартал \"Дружба\" излязоха на протест. Исканията им са да се отвори пешеходният път между \"Дружба\" едно и две.В момента тече съдебна процедура по промяна на Подробния устройствен план. Десетките протестиращи се заканиха, че когато бъде насрочена дата в съда, ще протестират и пред Административния съд.Протестът на дружбенци беше подкрепен и от живущи в ж.к \"Младост\", а кметът на район \"Искър\" - Ивайло Цеков не присъства за пореден път.Хората от \"Дружба\" насрочиха следващия си протест за 20 юли от 19.00 часа.", "date": "2017.06.29", "title": "Протестират в \"Дружба\" за 12-ти път"}
{"url": "https://news.bg/press/ns-prie-komisiya-da-razsledva-radev-za-samoletite-solomonovsko-reshenie-za-ndk-otpuskat-oshte-12-mln-lv-za-evropredsedatelstvoto.html", "text": "Скандалът около сделката с избора на нови самолети за армията е водеща тема за вестниците в четвъртък.\"Пpезидентът Рyмен Радев cе пpевpъща в cлабо звено във веpигата Бългаpия - НАТО - ЕС, във веpигата Бългаpия - нейни cъюзници на Балкaните и във веpигата външна политикa, която Бългаpия пpави по отношение на cтpани, които cа в Близкия Изток. Това кaза в пpедаването \"Лице в лице\" по bТV депyтатът от ГЕРБ Антон Тодоpов...\" - в. \"24 часа\".\"Парламентарна комисия ще проверява всички факти и обстоятелства по процедурата на избор на нов изтребител за армията ни, решиха депутатите. От изказванията на депутати от ГЕРБ по време на дебатите се разбра, че ще бъде обърнато внимание на ролята на президента Румен Радев, който допреди година беше командир на ВВС, а назначеното от него служебно правителство класира офертите за самолетите. Вместо спор \"за\" и \"против\" комисията дебатът се обърна на спор за \"Грипен\" или F-16. От доклад на Министерството на отбраната до Министерския съвет от миналата седмица се разбра, че България ще преговаря с Швеция за купуването на нови изтребители \"Грипен\" и с Италия, които предлагат употребявани \"Юрофайтър Тайфун\". Третата възможност за купуване на F-16 от Португалия с логистичен пакет от САЩ не е била класирана от служебното правителство \"поради несъответствие на ценовото му предложение с изискванията, заложени в RFP (request for proposal - искане за предоставяне на предложение - бел.авт.)\". При процедурата, завършена от служебното правителство, на първо място е класиран \"Грипен\" с оценка 0.90, а предложението на Италия е класирано на второ място с резултат 0.61. Генерал о.р. Константин Попов (ГЕРБ), който е до януари беше началник на отбраната, в началото на дебатите каза, че в процеса по избор нов за армията ни изтребител трябва да се отчетат и крайният ефект, както и политико-военните измерения от обвързването с конкретен доставчик. Попов обърна внимание, че оценката е направена по време на служебното правителство. \"Тогава парламентът не съществуваше и нямаше парламентарен контрол\", каза Попов. Според него създаването на комисията ще доведе до по-голямо ангажиране на Народното събрание в проектите за модернизация. Комисията трябва да се запознае с всички факти и обстоятелства и действията на длъжностните лица и какви са били мотивите и редът за вземане на решения. Комисията няма за цел да спре процеса за закупуване, а да осигури прозрачност, каза още Попов... Бойко Борисов и министрите му не искат ускорена реализация на проектите за модернизация, каза лидерът на БСП Корнелия Нинова, каквото беше решението на Консултативния съвет за национална сигурност. Тя напомни, че на 23 юни премиерът Борисов направи изявление с премиера на Швеция, че започва разговори за \"Грипен\". \"Защо не отиде в Италия или САЩ? Какво се случи в тази една седмица? Не е необходимо много да се сетим\", каза Нинова. Според Нинова комисията се създава заради изявлението на президента Радев в Гърция, че започва борба с корупцията и политическата класа няма воля да участва. Атаката ви е персонално срещу президента, каза Нинова... Тома Биков (ГЕРБ) каза към Нинова, че не прави услуга на президента, като го поставя в ситуация БСП да остава зад него, а управляващите да са срещу него. \"На 9 юни президентът заяви, че спорът се води между лобисти и авиатори. Редно е да се слушаме в неговите думи и да проверим кои са лобистите\", добави Биков...\" - в. \"Дневник\".\"Вместо да се върви към изясняване на проблема с покупката на нови изтребители за нуждите на Българската армия, възелът все повече се заплита. Той предизвика серия от обвинения в корупция и се превърна в междуличностна война между президента Румен Радев и зам.-председателя на ГЕРБ Цветан Цветанов. Държавният глава обяви от Букурещ, където е на официално посещение, че на последния Консултативен съвет за национална сигурност (КСНС) бил постигнат \"много добър консенсус\" и всички са се обединили, че са необходими инвестиции във въоръжените сили. Той допълва, че още не е получил докладите и анализите по въпроса, което го навежда на мисълта, че проектът за придобиване на нов боен самолет ще бъде протакан. Позицията на ГЕРБ обаче е временна парламентарна комисия да разследва каква е ролята на Радев при вземането на решението за изтребителите. Вчера НС одобри създаването на комисията с гласовете на ГЕРБ и \"Обединени патриоти\". 89 от БСП и ДПС гласуваха \"против\", а депутатите на \"Воля\" се въздържаха. Идеята за въпросната комисия бе обявена публично от заместника на Бойко Борисов в партията преди няколко дни. Тогава той обясни, че трябва да се проучи дали президентът не е лобирал за купуването на шведски изтребители \"Грипен\". Цветанов обяви в неделя, че президентът е защитил решението за купуването на шведски изтребители \"Грипен\" и това е станало в период, в който още е нямало окончателно решение на служебното правителство. \"Искаме да проверим с парламентарните механизми как се е стигнало до това решение и дали действително има постъпила информация, която не е отработена и е дисквалифицирала един от участниците служебно\", каза Цветанов тогава. А държавният глава поиска премиерът да каже дали подкрепя изявленията на своя заместник в ГЕРБ... \"Политическата сцена не е място за разиграване на скечове от типа на \"доброто и лошото ченге\", разгневи се Радев. И иронично обяви, че след като управляващите го обвиняват в корупция, тогава твърдят същото и за Швеция...\" - в. \"Сега\".\"В нашата партия не си играем на доброто и на лошото ченге. Това го правят други партии. Така премиерът Бойко Борисов коментира пред министрите излявлението на президента Румен Радев, сочи стенограмата от днешното заседание на \"Дондуков\" 1, обави \"Фокус\". Във вторник държавният глава заяви, че политическата сцена не е място за скечове от типа на \"доброто и лошото ченге\" и очаква да разбере дали премиерът подкрепя декларацията на Цветан Цветанов за акетната комисия за продецурата по избора на изтребител. \"От едната страна Корнелия говори, от другата президентът и ние в средата се чудим какво да направим\", коментира още Борисов.\" - в. \"Стандарт\".Другият скандал от последните дни - управлението на НДК също е сред актуалните теми на всекидневниците.\"НДК отново ще се yпpавлява от Миниcтеpcтвото на кyлтypата, pеши вчеpа Миниcтеpcкият cъвет. Доcега пpинципал на дъpжавното дpyжеcтво беше миниcтъpът на бългаpcкото пpедcедателcтво на Съвета на ЕС Лиляна Павлова. Рокaдата cтана cлед избyxналия cкaндал междy Павлова и cтаpия нов шеф на НДК Миpоcлав Боpшош. Тя го обвини в неpедноcти по pазxодването на паpите за двоpеца и назначи на позицията мy Боpиcлав Великов, той пък отвъpна, че не позволява да го натиcкaт за общеcтвени поpъчки. След cпешна cpеща пpи пpемиеpа във втоpник cе pеши НДК да cе въpне към кyлтypното миниcтеpcтво, а Боpшош пaк да е начело...\" - в. \"24 часа\".\"След проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС\", съобщиха от партията. \"Спазването на върховенството на закона винаги е било водещ принцип за ГЕРБ. Доказали сме многократно, че сме безкомпромисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", декларират от ГЕРБ, въпреки че Борисов се ангажира със спасяването на шефа на НДК Мирослав Боршош, чието управление се разследва от ДАНС и прокуратурата.\" - в. \"Труд\".\"Правителството утвърди вчера предложението на премиера Бойко Борисов да отнеме НДК от правомощията на министъра за европредседателството Лиляна Павлова и да го предаде на министъра на културата Боил Банов. Заедно с това уволненият от Павлова за един ден изпълнителен директор на НДК Мирослав Боршош се върна на поста си, но конфликтът между двамата не стихна, както се надяваше Борисов, а се превърна от словесен в числов дуел. Намеси се и прокуратурата, която пусна съобщение, че разследва неправомерно изразходване на средства от отпуснатите за ремонта на НДК 17 млн. лв. С тях били плащани стари сметки, а не нови ремонти. Запитана от репортери в Народното събрание дали е установила отклоняване на средства в НДК, Лиляна Павлова бе цитирана от агенция \"Фокус\": \"Прокуратурата е компетентният орган, тя трябва да каже тази информация (...) Заповедта за отстраняването на Боршош и протоколът са въз основа на одитиращ доклад за обществени поръчки, както и за забавянето на работата\". В съобщението на прокуратурата се разкрива, че \"на 08.06.2017 г. е образувано досъдебно производство с предмет чл.254а ал.1 от НК - за разпореждане с бюджетни средства не по предназначението им, в нарушение на нормативни актове\". Еднодневният директор на НДК Борислав Велков, който трябваше да замени Мирослав Боршош по волята на Лиляна Павлова, обяви във \"Фейсбук\", че предшественикът му си бил поставил за цел \"дружеството да бъде източено по всевъзможни начини\". Той упрекна Боршош в управленски хаос и показа снимки от кореспонденция с Иван Беров, ръководител сектор \"Електрозахранване\" в НДК, който е бил в комисията, оценявала обществени поръчки. От тях се разбира, че са давани указания как да бъдат точкувани фирмите, участвали в търгове, за да бъде спечелена поръчката за ремонта на НДК от фирмата \"Галев инженеринг\". Иван Беров обаче реагира чрез пресцентъра на двореца: \"Разпространената в интернет есемес кореспонденция не е моя. Съобщенията категорично не са написани от мен и не са изпращани от моя телефон. Нямам друго обяснение, освен че става дума за манипулация\". Велков, който бе председател на Съвета на директорите на НДК, преди да стане за кратко изпълнителен директор, отправи остри думи: \"Заварих едно тежко фалирало дружество. Катастрофирало дружество! Това означава, че и културата в него е фалирала! Без визия, без бизнес план (а тя го изисква), без ясна перспектива!\" Той илюстрира думите си със следните числа: \"Загубата на дружеството за 2015 г. е около 9.3 млн. лева, 2016 г. - 8.5 млн., 2017 г. - 3.4 млн., или общо за 3 години около 21 млн. лева българска данъкоплатска пара\". \"Галчев инженеринг\" спечели миналия октомври поръчката за ремонт на НДК със 75.51 точки в състезание с още 4 фирми. Тя обеща да приключи работата до септември 2017 г., което очевидно не може да стане. Първоначалната максимална стойност на поръчката бе за 14 млн. лв. без ДДС, но само две от подадените 5 оферти спазиха това изискване. \"Галчев инженеринг\" даде оферта за 16.5 млн. лева без ДДС. Държавата отпусна за ремонта на НДК 17 млн. лв., в които точно се побираше оферата на \"Галчев\" (работната група предлагаше 20 млн.). Но тъй като оценката бе правена по идеен, а не по технически проект, служебното правителство на Огнян Герджиков възложи на междуведомствена работна група да измери и установи по-точно какви строително-ремонтни работи трябва да се извършат. Така стана ясно, че не достигат още 28 млн. лв., от които най-голям дял се пада на сектор \"Сигурност\". От Брюксел бяха дадени предписания да се разположат 800 камери, да се купят защитени сървъри и пр. - всичко за около 12 млн. лв., които не бяха предвидени в първоначалния проект, разказа на \"Сега\" компетентен източник от служебния кабинет. Освен това за ремонт на пресцентъра бяха заделени средства, без да се предвиди, че са необходими пари и за неговото техническо обзавеждане. Трябваше да се добавят също разходи за преводачески кабини и други технически средства, което увеличи допълнителната сума с още 1.860 млн. лв. Скоро стана ясно и че в обществената поръчка са заложени 7 млн. лв. недофинансиране, а офертата на \"Галчев\" излезе с 3 млн. лева над индикативната стойност. Допълнителните 28 млн. лева покриват тези непредвидени суми, като оставят в резерв близо 4 млн. лв. В другите държави, които са оглавявали ротационно Съвета на ЕС, практиката е била сградният фонд да не влиза в бюджета на председателството. У нас обаче той е част от заделените общо 150 млн. лв. за покриване на всички разходи през период от три години. \"Все още сме в рамките на тия 150 млн. Не сме ги надхвърлили. Имаше 23 млн. изхарчени през 2016 г., 36 млн. бяха отпуснати с постановление на МС през мандата на служебното правителство, 32 млн. бяха отпуснати за следващата година и още 18 млн. за допълнителния персонал в Постоянното представителство в Брюксел. Или досега са разпределени общо 109 млн. лв., което означава, че от 150 млн. лв. остават около 40 млн. лв...\" - в. \"Сега\".Европредседателството също е във фокуса на всекидневниците.\"Призвани сме да бъдем арбитри и да търсим консенсус за важните общоевропейски решения, а не да търсим личния дивидент, заяви министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, цитирана от \"Фокус\". Председателството и приоритетите са тема надпартийна. Тема за консенсус в българското общество за приоритетите важни за България, пречупени през европейския дневен ред. Това е важна тема, която искаме да представим, за да нямаме свръхочаквания в обществото, че използвайки европейския дневен ред можем да наложим нещо в полза на България. Това не е прието, това е негласно правило. Поемаме Председателството, освен 6 месеца по-рано, в тежък турболентен момент и за Европа преди края на мандата на Европейския парламент, когато трябва да бъдат взети много важни решения, продължи Павлова. Пет са горещите теми, с които трябва да се справим. \"Първата е дебатът за Брекзит. Втората дебатът за многогодишната финансова рамка, който след решение ще бъде пролетта на 2018 година, което означава, че ние ще сме водещи в търсенето на консенсус. Третата гореща тема са изключенията за разширяването, които ще излязат по време на нашето председателство. Другата гореща тема, по която ще търсим консенсус са Западните Балкани. На нас се пада и т.нар. енергиен джъмбо пакет- темата с енергетиката, енергийния съюз и промените в климата\", уточни министърът. Предвиждаме над 800 заседания на всички работни екипи и работни групи, които заседават в рамките на европейските институции. В България предвиждаме провеждането на 30 срещи на високо ниво, все още културният календар се доуточнява. Според взетото решение председателството да бъде Брюксел базирано - всички основни заседания на ЕС, на Съветите на министрите и работните групи ще се провеждат в там. В България ще се проведе 1 среща на ниво държавни глави, предстои да уточним датата, може би през месец май с приоритет Западни Балкани, разкри Павлова. На 12 юли 2017 г. в Министерския съвет предстои да бъде разгледан и приет първи вариант на национална програма за Българското председателство и нейните приоритети, обяви министърът.\" - в. \"Стандарт\".\"Правителството одобри отпускането на допълнителни 12 млн. лв. за 2017 г., които да се използват за предприемането на мерки за сигурност и обезпечаване на събитията по време на българското председателство на Съвета на Европейския съюз догодина. Кабинетът взе това решение на днешното си редовно заседание. По бюджета на Министерството на вътрешните работи ще бъдат отпуснати 9.5 млн. лв., а по този на Държавна агенция \"Национална сигурност\" (ДАНС) - 500 хил. лв. Столичната община пък ще получи 2 млн. лв. С парите се цели подобряването на радиопокритието и капацитета на съществуващата радиокомуникационна среда в София и в сградата на НДК. Освен това трябва да се подобри комуникацията между различните институции, свързани с организацията и провеждането на председателството. В този списък попадат МВР, НСО, ДАНС, Министерският съвет, Министерството за българското председателство на Съвета на ЕС и НДК. Също така ще се осигури единна платформа за интегриране на системите за видеонаблюдение и обмен на информация със системите на столичната полиция, Столичната община, летище София и НДК. Това от своя страна ще доведе до автоматично свързване с регистри и автоматично генериране на аларми на база предварително дефинирани сценарии и модели за поведение. Системата ще бъде интегрирана и със системите за видеонаблюдение на метрото. В средата на февруари служебният министър за българското председателство Деница Златева отчете, че не достигат средства за проектите, свързани с изграждането на системите за видеонаблюдение, охрана и сигурност на НДК. В Столичната община пък нямало предвидени пари за създаването на общ координационен щаб по сигурността с достъп до системата за контрол на трафика.\" - в. \"Дневник\".В. \"Труд\" съобщава, че срещу две момичета са повдигнати обвинения за нападението срещу семейството на заместник-главния мюфтия: \"След като бе докладван случая в Софийската районна прокуратура, на две момичета, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\", съобщават от пресцентъра на МВР. Припомняме, че вчера към 11.40 часа бе получен сигнал в полицията, че на излизане от магазин в квартал \"Свобода\" две девойки на 20 и 16 години са станали обект на агресия. Нападнатите момичета са дъщери на заместник-главния мюфтия. Първоначално агресията е била насочена към тяхната майка. Тя била нападната заради това, че носи забрадка. Малко преди обяд семейство Мюмюн отиват на пазар в кварталния си магазин. Преди да влязат са нападнати словесно от две млади момичета, подстрекавани от млад мъж. В последствие словестната атака прераства във физическа разправа, като се намесват и дъщерите на зам.-главния мюфтия. \"Всичко е било свързано с исляма и забрадката като негов символ\", категоричен бе в коментарите след инцидента главният секретар на мюфтийството Джелал Фаик. От магазина са сигнализирали полицията, като са предали и записите от камерите. Същия ден жената и дъщерите си извадили медицинско свидетелство, по случая започна проверка. Разпитани бяха свидетели. След като материалите са докладвани на районната прокуратура, днес на двете нападателки, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\".\"", "date": "2017.06.29", "title": "НС прие комисия да разследва Радев за самолетите, соломоновско решение за НДК, отпускат още 12 млн. лв. за европредседателството..."}
{"url": "https://news.bg/crime/zasileno-politseysko-prisastvie-v-asenovgrad-sled-snoshtniya-protest.html", "text": "Със засилено полицейско присъствие осъмна Асеновград, след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане на язовир \"Четиридесетте извора\", предаде БНТ.Хиляди асеновградчани се събраха, за да изразят недоволството си, а от Пловдив пристигнаха близо 100 мотористи.След края на протеста много от демонстрантите са се насочили към ромската махала.Съобщава се, че 8 души са арестувани, но от полицията отказват коментар.Очаква се в 11:00 часа кметът да приеме част от протестиращите.Децата, които са станали обект на агресията, са отбор по кану-каяк. Те тренирали на язовир \"40-те извора\", когато възникнал конфликтът, прераснал в масово сбиване.Пострадали са двама от учениците, както и двама треньори. Те са прегледани в болница.По време на прегледа голяма група разгневени жители от Лозница, въоръжени с колове, е обсадила болницата. Стигнало се е до намесата на полицията.", "date": "2017.06.29", "title": "Засилено полицейско присъствие в Асеновград след снощния протест  "}
{"url": "https://news.bg/int-politics/pol-manafort-e-poluchil-17-mln-dolara-ot-partiyata-na-yanukovich.html", "text": "Бившият шеф на предизборния щаб на Доналд Тръмп - Пол Манафорт, е получил 17 милиона долара от украинската Партия на регионите, оглавявана от покровителствания от Кремъл Виктор Янукович.Компанията на Манафорт е получила сумата в продължение на период от две години, посочва в. \"Washington Post\".Констатацията се съдържа в документ от 87 страници, в който се казва, че така партията на Янукович се е опитвала да повлияе на американската политика по отношение на Украйна.Плащанията са се осъществявали през периода 2012-2014 г.Манафорт е разследван по руската намеса в американските президентски избори.", "date": "2017.06.29", "title": "Пол Манафорт е получил 17 млн. долара от партията на Янукович"}
{"url": "https://news.bg/society/petrovden-e-2.html", "text": "Днес (29 юни) Българската православна църква почита паметта на двама от учениците на Христос - светите апостоли Петър и Павел.Имен ден днес имат Петър, Павел, Петрана, Полина, Павлина, Петя и Камен.Според Новия завет Петър се казвал отначало Симон и бил син на рибар от Витсаида Галилейска. Брат му Андрей пръв станал ученик на Христос и довел Симон при Исус.Спасителят го нарекъл Петър, което значи \"камък\". Името на апостол Петър се споменава постоянно в Евангелието. Той бил един от любимите ученици на Христос.Когато повели Исус на съд, само Петър и един от учениците вървели след него. В двора на първосвещеника обаче, обхванат от малодушие, той три пъти се отрекъл от Христа. Когато пропял петелът, той си спомнил предсказанието на Спасителя: \"Казвам ти, Петре, не ще пропее днес петел, преди ти три пъти да се отречеш, че Ме познаваш\" (Лука 22:31-34), и горко се разкаял.След Възкресението Христос се явил най-напред пред Петър, за да възстанови неговото апостолство. Традиционно се смята, че Петър е учител на юдеите, а Павел - на езичниците.Петър проповядвал в Юдея, Галилея, Самария, Кесария, Йерусалим, Сирия, Антиохия. Стигнал и до Египет. Пътувал до Британия, Гърция, бил в Коринт.Около 67 г. пристигнал в Рим. Там император Нерон предприел гонения срещу християните. Петър бил затворен в тъмница и на 29 юни осъден на кръстна смърт. Петър обаче помолил да го разпънат с главата надолу, като не считал себе си достоен за еднаква смърт със Спасителя.В традиционния български бит Петровден е един от най-почитаните празници през летния период. Според поверието празненствата днес са за предпазване от пожари, гръмотевици и градушки.  ", "date": "2017.06.29", "title": "Петровден е"}
{"url": "https://news.bg/society/rabotodatelite-tryabva-da-osiguryat-bezopasna-rabota-na-rabotnitsite-si-v-zhegite.html", "text": "За първи път през през тази година Националния институт по метеорология и хидрология (НИМХ) прогнозира оранжев код за опасно високи температури в някои области на страната.В тази връзка от Главната инспекция по труда (ГИТ) напомнят, че при подаден червен или оранжев код за опасни метеорологични явления, при работа на открито работодателите трябва да преценят доколко високите температури застрашават живота и здравето на работещите и да предприемат мерки за минимизиране на рисковете.Минималните изисквания за микроклимата на работните места за минимизиране на риска от работа при неблагоприятна температура са следните:- създаване на подходяща организация на работния процес и/или работното време, вкл. осигуряване на почивки с подходяща честота и продължителност;- създаване на подходяща организация на работните места;- осигуряване на колективни средства за защита при работа на открито, особено по отношение на риска от слънчев/топлинен удар, преохлаждане и измръзване;- осигуряване на подходящо работно облекло;- осигуряване на места за почивка с подходящи условия за възстановяване на топлинния баланс на организма;- осигуряване на достатъчно количество питейна вода, както и топли и студени напитки и други течности за възстановяване на водно-солевия и топлинния баланс на организма;- осигуряване на наблюдение или средства за комуникация за работещите на открито на изолирани работни места;- осигуряване на долекарска и първа медицинска помощ, както и подходящо транспортиране на работещите с внезапно влошено здравословно състояние за оказване на медицинска помощ.В закрити помещения работодателите са длъжни да поддържат оптимална температура, съобразена с разпоредбите. Според тях при работа на закрито градусите през топлия период трябва да бъдат между 18 и 25, като стойностите варират според типа работа - лека, средна или тежка. Допустимата температура не може да бъде над 28 градуса, но има определени и изключения. Според тях при много високи температури навън, в помещенията може да е с от 3 до 5 градуса над допустимите стойности, но не повече от 33 градуса.В строителството и селското стопанство през последните години като цяло работодателите съобразявали дейността с високите температури, твърдят от ГИТ.Най-често като превенция те се възползват от възможността да въведат подходяща организация на работния процес, така че да се почива по-често и да не се полага труд в най-горещите часове от деня. Осигуряват се и достатъчно разхладителни напитки, особено в строителството. Все още обаче има проблеми с осигуряването на климатизирани помещения за почивка, когато става въпрос за работа на открито.Резултатите от контролната дейност показват, че обикновено сигнали за работа при високи или ниски температури се подават от работещи на закрито. При проверките обаче в повечето случаи се констатирало, че градусите в помещенията не надвишават изискванията. Най-често сигнали подават работещите в предприятията за производство на облекло.Най-честите установени нарушения са свързани с липса на данни от актуални измервания на параметрите на микроклимата. Често се установява, че има осигурени технически средства за разхлаждане, които обаче не са проектирани съобразно пространствата, които охлаждат, или към момента на проверката не работят.Не се осигуряват и климатизирани помещения за възстановяване на топлинния баланс на организма. Те са много подходящи като решение за работа в производства, където технологията не позволява да се осигури оптимална температура - например в леенето на метали и в керамичната промишленост около пещите. В по-малките предприятия често не се осигурява вода и разхладителни напитки.", "date": "2017.06.29", "title": "Работодателите трябва да осигурят безопасна работа на работниците си в жегите"}
{"url": "https://news.bg/int-politics/v-avstraliya-obviniha-vissh-predstavitel-na-vatikana-v-seksualni-posegatelstva.html", "text": "Кардинал Джордж Пел, който отговаря за финансите на Ватикана, беше обвинен в сексуални посегателства в Австралия, съобщиха от местната полиция, цитирани от световните осведомителни агенции.\"Полицията в щата Виктория повдигна обвинения на Джордж Пел за извършени в миналото сексуални посегателства\", обясни месетн полицейски началник.Допълва се, че срещу кардинал Джордж Пел има подадени множество жалби, като трябва да се изправи пред съда на 18 юли.Пел, който е австралиец и който е най-високопоставеният представител на римокатолическата църква в страната, беше разпитан в Рим през октомври миналата година от австралийската полиция във връзка с обвинения в педофилия, които той отрича.", "date": "2017.06.29", "title": "В Австралия обвиниха висш представител на Ватикана в сексуални посегателства"}
{"url": "https://news.bg/world/fbr-razpita-sluzhiteli-na-kasperski.html", "text": "Агенти на Федералното бюро за разследване са разпитали служители на компанията за киберсигурност \"Касперски\", живеещи САЩ, предадоха информационните агенции.Представители на компанията потвърдиха информацията, но от ФБР отказаха коментар.Не е ясно дали разпитите са свързани с намесата на Русия в изборите за Белия дом.През месец май служители на спецслужбите заявиха пред сенатската комисия по разузнаването, че се разследва използването на програмни продукти на \"Касперски\" от правителствени служители.Представители на конгреса смятат, че програмите може да се използват за хакерски атаки срещу американски компютърни системи и че фирмата е свързана с руското разузнаване.", "date": "2017.06.29", "title": "ФБР разпита служители на „Касперски”"}
{"url": "https://news.bg/int-politics/italiya-mozhe-da-zabrani-na-chuzhdi-korabi-da-prevozvat-migranti-do-bregovete-y.html", "text": "Италианските власти заплашиха, че ще забранят на чуждестранни плавателни съдове да превозват имигранти до пристанищата на страната, предаде Би Би Си.На първо място става дума за съдове, които под чуждестранни флагове, заедно с италианската брегова охрана, се ангажират със спасяване на мигранти, претърпели корабокрушение по пътя от Либия до бреговете на Италия.Често тези плавателни съдове принадлежат на хуманитарни организации и плават под различни флагове - често германски и малтийски, но мигрантите биват сваляни на италианския бряг.Италианският представител в ЕС Маурицио Масари предупреди, че ситуацията излиза от контрол. Премиерът Паоло Джентилони обвини европейските страни, че игнорират проблема.Само през последните 4 дни около 10 хиляди мигранти са се опитали да достигнат от Северна Африка до Италия.През тази година в Италия са влезли 73 хиляди мигранти, което е с 14% повече от същия период на 2016 г.", "date": "2017.06.29", "title": "Италия може да забрани на чужди кораби да превозват мигранти до бреговете й"}
{"url": "https://news.bg/regions/denyat-na-reka-dunav.html", "text": "29 юни е Денят на река Дунав.Празникът ще бъде отбелязан във Видин. Предвидени са инициативи на новия център за обучение, изкуство и култура към библиотеката \"Михалаки Георгиев\". В честванията е предвидено библиотеката да заплава в реката и ще се превърне в библиокораб, съобщават от БНР.На кораба ще могат да се качат всички, които имат желание да научат повече за река Дунав, както и за страните, през които реката минава. На кораба ще се дискутират и екосистемите в реката, качествата на водата на Дунав, както и начините за опазването ѝ.Честванията започват в 10 часа.", "date": "2017.06.29", "title": "Денят на река Дунав"}
{"url": "https://news.bg/bulgaria/ustanoviha-kritichno-zastrashena-esetra-s-hayver-v-dunav.html", "text": "Критично застрашена есетрова риба с хайвер от вида пъструга е била установена в рамките на тазгодишната научна експедиция, организирана от WWF България.За поредна година пририродозащитната организация проучва състоянието на есетровите популации в българския участък на реката.Древните риби съществуват от 200 милиона години, но днес са на ръба на оцеляването. За да бъдат съхранени, е от ключово значение събирането на актуални научни данни за разпространението им в река Дунав.Още в началото на проучванията през тази година е била уловена женска с хайвер, представител на вида пъструга, който заедно с моруната и руската есетра, са със статут на критично застрашени, докато четвъртият вид, чигата, е със статут \"застрашен\".Пъстругата живее в Черно море и мигрира през пролетта и есента. Женските екземпляри изминават стотици километри нагоре по течението на Дунав и остават по местата за хвърляне на хайвер само около 10-ина дни. Пъстругата спира да се храни с началото на миграцията. Храненето се възстановява чак след като се върне обратно в морето.Уловената пъструга е била дълга почти 140 см и е тежала 10 килограма. С помощта на Тихомир Стефанов от Националния природонаучен музей към БАН експертите успяха да сложат акустичен трансмитер, с който да могат да следят движението на пъстругата по Дунав. След маркиране и вземане на генетична проба, есетрата е била пусната отново в реката.Улавянето на този екземпляр е от изключителна важност за осигуряване на информация за размножаването и миграциите на есетровите риби. Научната експедиция продължава и през месец юли. Търсенето на критично застрашени видове в реката е като издирване на игла в купа сено, посочват природозащитниците.Миналата година екипът проведе 50-дневни интензивни проучвания и успя да намери осем есетри. През 2014 г. екипът на WWF България улови една-единствена новоизлюпена есетра - моруната Апостол, която бе хваната точно на днешната дата, навръх Международния ден на река Дунав, през 2015 г. хванатите есетри бяха две - пъструга и чига, които получиха имената Ветрен и Юли.", "date": "2017.06.29", "title": "Установиха критично застрашена есетра с хайвер в Дунав"}
{"url": "https://news.bg/politics/zigmar-gabriel-i-sergey-lavrov-sporiha-publichno-za-siriya-i-ukrayna.html", "text": "Външните министри на Германия и на Русия - Зигмар Габриел и Сергей Лавров, влязоха в публичен спор за Украйна и Сирия, предаде Дойче веле.Двамата се срещнаха в руския Краснодар при откриването на 14-ата конференция на побратимените градове, но при разговорите им бяха засегнати и двете конфликтни зони на международната сцена.В коментар за изявлението на САЩ, че сирийският президент Башар Асад подготвя нова химическа атака Лавров обвини Вашингтон, че \"провокира и създава поводи за удари срещу сирийската правителствена армия\". Той определи изнесената информация като \"спекулация с мними разузнавателни данни, които са секретни и не бива да се показват на никого\".От своя страна Зигмар Габриел упрекна Лавров в опит да представи правителството на Асад като \"миролюбив режим\".\"Президентът Асад оглавява режим, който подлага на мъчения хиляди хора. Сигурен съм, че за сирийските военни не представлява затруднение да употребят химическо оръжие срещу противниците на Асад.\" - коментира германският външен министър.Във връзка с украинския конфликт той призова примирието да не се ограничава само по време на селскостопанските дейности.\"Ако следваме здравия разум, няма как да обясним защо примирието да не може да бъде продължено и след прибирането на реколтата.\" - каза още Габриел, като изрази надежда за възобновяване на нормандския формат.Лавров репликира, че всички нови инициативи за омиротворяване на ситуацията в Донбас са \"от лукавия\".", "date": "2017.06.29", "title": "Зигмар Габриел и Сергей Лавров спориха публично за Сирия и Украйна"}
{"url": "https://news.bg/int-politics/kola-se-vryaza-v-prezidentkiya-dvorets-v-braziliya.html", "text": "Кола се е забила в портала на бразилския президентски дворец в столицата Бразилия, докато нараства натискът президентът Мишел Темер да подаде оставка, съобщава БиБиСи.Силите за сигурност са произвели предупредителни изстрели и шофьорът, който е непълнолетен, е бил арестуван, се уточнява в изявление на правителството.Президентът Темер не е бил в двореца \"Алворада\" по време на инцидента. По принцип той живее в резиденция, която се намира на около километър и половина от \"Алворада\".Бразилските медии показаха кадри на портата, лежаща на земята, както и доста гилзи край нея.По-рано Върховният съд изпрати обвинение за корупция срещу президента Темер в Конгреса - следващия ход в процеса, който може да завърши с отстраняването му от поста и съдебен процес.Мишел Темер беше обвинен, че е получил милиони долари подкупи от месопреработвателна компания. Той отрича да е нарушавал закона.Долната камара на Конгреса се очаква да гласува през следващите седмици за това дали да бъде позволено той да бъде съден.", "date": "2017.06.29", "title": "Кола се вряза в президенткия дворец в Бразилия"}
{"url": "https://news.bg/politics/obedineni-patrioti-izlagaha-horata-za-pensiite-napadnaha-gi-ot-volya.html", "text": "Депутатът от парламентарната група на \"Воля\" Нина Миткова заяви в кулоарите на парламента, че \"Обединени патриоти\" (ОП) са признали, че са подвели хората в предизборната кампания.\"От трибуната в пленарна зала Павел Шопов от ОП в прав текст потвърди, че са подвеждали хората, като обясни, че действително са обещавали 300 лева пенсия, но не веднага. Това трябвало да стане в рамките на 4-годишен мандат. Ето това условие обаче хората го чуват едва сега и не е присъствало като уточнение в предизборните им агитации и лозунги. Опитват се да се оправдават, че не изпълниха обещанието си, а толкова пенсионери им се довериха\", коментира Миткова.По думите ѝ, парите се обезценявали, животът поскъпвал постоянно, потребителската кошница се свива и е много вероятно след 2, 3 или 4 години, тези 300 лева вече да нямат същата стойност.\"ГЕРБ задават въпроса откъде да се намерят пари за вдигане на пенсиите. Нашата позиция е ясна отдавна - категорични мерки срещу корупцията и кражбите с фокус върху изпълнението на големи проекти в държавата и обществените поръчки\", заяви Нина Миткова.Според нея държавата трябва да използва всички свои властови механизми, за да спре порочната масова практика хората и работодателите да плащат осигуровки върху нереален и занижен доход. Ако всеки се осигурява върху реалната заплата, парите от осигуровки ще бъдат значително повече.\"Ние от \"Воля\" ще предложим и да се вдигне прагът от 2600 лева максимален осигурителен размер. Има много работещи с доста по- големи заплати и смятаме за справедливо и правилно който е с по- висок доход, да има по - голям принос за бюджета за пенсии\", категорична беше Миткова.", "date": "2017.06.29", "title": "\"Обединени патриоти\" излъгаха хората за пенсиите, нападнаха ги от \"Воля\""}
{"url": "https://news.bg/int-politics/tramp-udari-myusyulmanite-ot-shest-strani-zatrudni-vlizaneto-im-v-sasht.html", "text": "Белият дом определи нови критерии за кандидатите за визи от шест мюсюлмански страни, както и за всички бежанци, изискващи от тях да имат \"близки\" семейни или бизнес връзки със САЩ, съобщават американските медии.Правилата, засягащи хората от Иран, Либия, Сирия, Сомалия, Судан и Йемен, влизат в сила в четвъртък вечерта американско време.Те бяха въведени, след като Върховният съд частично възстанови забраната за пътуване на американския президент Доналд Тръмп.Спорният президентски указ беше блокиран от по-ниски съдебни инстанции.Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ.Дефиницията на \"близки\" отношения изключва баби и дядовци, лели, чичовци, племенници, братовчеди, сродници от втора степен, внуци.От новите правила също така са освободени онези, които имат бизнес или образователни връзки със САЩ.Новите правила обаче изрично посочват, че отношенията трябва да бъдат официални и документирани, за да няма заобикаляне на указа.Онези, които вече притежават валидни визи, не са засегнати. Хората с двойно гражданство, които пътуват с паспорта си от незасегната от новите правила страна, също ще им бъде позволен достъп до територията на САЩ.Адвокати обаче предупреждават, че новите ограничения, които ще останат в сила, докато Върховният съд се произнесе с окончателно решение през октомври, могат да отворят вратата за потоп от дела на засегнати хора.", "date": "2017.06.29", "title": "Тръмп удари мюсюлманите от шест страни, затрудни влизането им в САЩ"}
{"url": "https://news.bg/regions/smerch-povredi-elektroprovodite-kray-svoge.html", "text": " Смерч повреди електропроводите край Своге. Стотици домакинства от десетки селища останаха без ток.Сработилата аварийна защита в подстанциите е изключила електропроводите с високо напрежение и са предотвратени по-големи щети от гръмотевичната буря, съобщава БНТ.4 аварийни групи отстраняват последните 15 повреди при битови абонати в общините Мездра и Роман.Оперативният директор на ЧЕЗ-България Виктор Станчев коментира, че се е получило природно явление смерч, на базата на което има повреди по въздушните електропроводи, които захранват селищата.\"Цяла нощ аварийните групи не са спирали да работят и електрозахранването ще бъде възстановено всеки момент. В момента отстраняваме единични аварии на хората, които са се обадили. Смерчът е минал основно между Мездра и Роман\", допълни Станчев.", "date": "2017.06.29", "title": "Смерч повреди електропроводите край Своге"}
{"url": "https://news.bg/politics/zelenogorski-vidya-neprozrachnost-v-upravlenieto-zad-skandalite-s-ndk-i-samoletite.html", "text": "Скандалите и с НДК, и със самолетите са плод на една болест - липсата на прозрачност в управлението. Това коментира Найден Зеленогорски от \"Движение България на гражданите\" (ДБГ) от Реформаторския блок пред телевизия \"Евроком\".Според него мирише на корупция, но не се работи нито за бързото приемане на антикорупционен закон, нито за продължаване на съдебната реформа, а ще се правят анкетни комисии за проверка на процедурата за избора на самолети за армията, за ремонтите в НДК.\"От това не очаквам да излезе нещо, както нищо не направиха комисиите за Белене и за КТБ\", каза той.По думите му, този парламент не произвежда политика, а само скандали. Вместо да се занимават с важните неща като приоритетите за председателството и какво можем да постигнем през това време, цяла България и Европа трябва да гледат споровете кой да сменя плочките, да подписва поръчките за ремонта, допълни той.Дори и в най-красивите зали да се провежда председателството, ако се говорят глупости, няма никакво значение мястото, затова правителството трябва да се занимае с истинските въпроси, настоя Зеленогорски.\"Не съм разбрал дори да се търси разговор с хората, които работиха за това България да е член на Европейския съюз, нито с човека, който започна преговорите Кесьов, нито с Кунева, която ги завърши, нито с Паси, а експертиза е нужна и никой не е самодостатъчен\", допълни той.Попитан за новия антикорупционен закон Зеленогорски бе категоричен, че борбата с коруцията не може да се отлага повече. Има приет закон на първо четене, защо не се ползва, а се обсъждат 2 страници документ, не мога да си обясня, каза той.", "date": "2017.06.29", "title": "Зеленогорски видя непрозрачност в управлението зад скандалите с НДК и самолетите"}
{"url": "https://news.bg/int-politics/narodat-na-severna-koreya-mozhel-da-se-zashtiti-ot-sasht-samo-s-yadreni-orazhiya.html", "text": "Народът на Северна Корея може да се защити от САЩ само с ядрени оръжия, като комунистическата страна ще продължи да разработва подобни технологии. Това обяви заместник-посланикът на КНДР в ООН, цитиран от руски медии.Представители на Северна Корея рядко се появяват на заседания на Съвета за сигурност на ООН. Представителят на Северна Корея е взел участие на заседание по въпросите по неразпространението на оръжия за масово поразяване.В своята реч представителят на Пхенян изтъкнал, че \"от (бившия президент на САЩ Хари) Труман до (действащия президент на САЩ Доналд) Тръмп администрацията на САЩ не променя политиката си на превантивен ядрен удар срещу КНДР\".\"Корейският народ стигна до заключението след тежки изпитания, че единственият начин за защита на жизненоважните права и суверенитет е реципрочен отговор на ядрените оръжия. Ние няма да отстъпим от изграждането на ядрени сили, които да защитават суверенитета на страната и правото на страната на съществуване\", подчерта севернокорейският дипломат.Обръщайки се към членовете на Съвета за сигурност, той напомнил за приетата в началото на юни поредна резолюция срещу Северна Корея. Дипломатът отбелязал, че страните, поддържащи резолюцията, са направили \"фатално грешна преценка\", ако са сметнали и за миг, че по този начин ще бъде забавено развитието на ядрения потенциал на страната.Резолюцията, разширяваща списъка със санкции срещу КНДР, беше приета единодушно от 15-те члена на Съвета за сигурност на 2 юни.", "date": "2017.06.29", "title": "Народът на Северна Корея можел да се защити от САЩ само с ядрени оръжия"}
{"url": "https://news.bg/crime/vmro-iskat-ot-mvr-shefa-tvardost-pri-intsidenti-s-tsigani.html", "text": "ВМРО искат от вътрешния министър да приложи цялата тежест на закона в случаи като този от снощи в Асеновград.За разпореждане на проверка на случая в Асеновград, настоява в писмо до вътрешния министър, Карлос Контрера - общински съветник от ВМРО в София и член на Организационния съвет на партията.В писмото към министър Радев, Контрера се възмущава, че са задържани само 8 души, което по негови думи е липса на твърдост от страна на служителите на реда.Циганският криминален контингент се е самозабравил и води съществувание над и въпреки държава и държавност, изтъква общинският съветник.Контрера пише, че не бива да се прави компромис в името на някакво уж мирно съществуване.Призив за ясен сигнал, че ще се използва и е задължително да се използва сила в такива ситуации, искат още от националистическата партия. В писмото към министъра се иска и ясна и едностранно изразена политическа подкрепа за служителите в МВР да прилагат сила в подобни случаи.Припомняме, че на 26 юни 2017 г. възникна конфликт между две групи в района на язовир \"40-те извора\" край Асеновград - жители на ромския квартал и група деца спортуващи гребане. Разправията прераснала в масово сбиване на различни места - край язовира, по-късно в центъра на Асеновград и край болницата. Пострадалите са седем души.Днес Асеновград осъмна със засилено полицейско присъствие след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане. ", "date": "2017.06.29", "title": "ВМРО искат от МВР-шефа твърдост при инциденти с цигани "}
{"url": "https://news.bg/society/zov-za-finansova-pomosht-za-vazstanovyavaneto-na-tsarkvata-v-selo-strazha.html", "text": "Не достигат средствата за строително-ремонтните дейности за възстановяване на храм \"Св. Параскева\" в село Стража, община Търговище. Средствата се набират от сдружение \"Света Параскева\".\"Молим Ви да станете част от нашата благородна инициатива\", зоват от сдружението.Открита е дарителска сметка в \"Юробанк България\":BIC: BPBIBGSFIBAN BG58 BPBI 7943 1078 5967 01", "date": "2017.06.29", "title": "Зов за финансова помощ за възстановяването на църквата в село Стража"}
{"url": "https://news.bg/world/merkel-napadna-vashington-predi-g-20.html", "text": "Германският канцлер Ангела Меркел нападна Вашингтон преди Г-20, съобщават световни агенции.Преди срещата на Г-20 в Хамбург следващата седмица Меркел подчерта пред Бундестага, че позициите на Вашингтон в областта на търговията и околната среда нямат връзка с реалността и с все по-глобализиращия се свят.\"\", поясни канцлерът пред германския парламент, отбелязвайки, че многостранното сътрудничество е единственият отговор за разрешаване на предизвикателствата в дневния ред на Г-20, такива като тероризма и миграцията.Макар че не спомена конкретно американския президент Доналд Тръмп, тя не пропусна да коментира решението на Вашингтон да изостави Парижкото споразумение за климата.\"\", каза Меркел и се закани да води разговорите по такъв начин, че да \"служат на климата\".\"Да се покрият разногласията би било неискрено\", добави тя.Речта на Меркел пред германските депутати подсказва, че Тръмп може да очаква хладно посрещане от европейските лидери на двудневната среща в Хамбург, която започва на 7 юли.Европа \"е по-решена от всякога\" Парижкото споразумение да постигне успех, увери Меркел и подчерта, че сделката не може да бъде предоговаряна.Тя също се надява на \"ясен сигнал\" в полза на свободните пазари и многостранната търговска система.Канцлерът говори в Бундестага преди среща по-късно днес с европейски лидери.", "date": "2017.06.29", "title": "Меркел нападна Вашингтон преди Г-20"}
{"url": "https://news.bg/world/si-dzinpin-v-honkong-za-20-godishninata-ot-vrashtaneto-na-grada.html", "text": "Президентът на Китай Си Дзинпин пристигна в Хонконг във връзка с 20-годишното честване предаването на града на китайската държава от страна на Великобритания, съобщава АФП.Водещите активисти за демократично управление на града са в ареста след протест в политически разделения Хонконг.Тридневната визита на Си е първата от 2013 г., когато пое управлението на Китай. Посещението идва в момент на нарастващи страхове, произлезли от заплахите на Пекин, засягащи свободите на полуавтономния Хонконг.Продемократични лидери, включително Джошуа Уонг и младия законодател Натан Лоу, са сред задържаните в сряда вечерта заради нарушаване на обществения ред с организирания от тях протест пред конферентен център, където се отбелязва годишнината от предаването на Хонконг на Китай.Към тази сутрин повече от 20 активисти остават в ареста. Техни поддръжници се събраха пред полицията, където са задържани.Изключителни мерки за сигурност се прилагат в града заради посещението на Си Дзинпин.От връщането на града на Китай през 1997 г. Хонконг се управлява според схемата \"една страна - две системи\", която предоставя невиждани на китайска територия права, включително свобода на словото и независима съдебна система. Но в последно време Пекин се опитва да се намесва в различни области, включително в политиката, образованието и медиите.Макар че много млади активисти се заканиха да продължат протестите по време на визитата на Дзинпин, други жители на града обявиха, че ще празнуват годишнината по време на посещението на китайския лидер.Визитата на Си ще кулминира с встъпването в длъжност на новия лидер на града Кари Лам, който беше назначен от прокитайска комсиия. Тя обеща да излекува разделението в града.", "date": "2017.06.29", "title": "Си Дзинпин в Хонконг за 20-годишнината от връщането на града"}
{"url": "https://news.bg/politics/porozhanov-iska-postoyanen-monitoring-na-tsenite-na-hranite.html", "text": "Да има постоянен мониторинг на цените на продукти спрямо еквивалентни в Западна Европа, заяви министърът на земеделието и храните Румен Порожанов пред БНТ. Идеята на министъра е поне веднъж месечно да се прави мониторинг на цените в България и тези в Западна Европа.Порожанов очаквал разликата в качеството на еднакви продукти тук и на запад, заради изследвания, вече проведени в други страни от Източна Европа. Министърът останал изненадан от сериозната разлика в цените на продуктите. Драстични разлики над 100% са недопустими, добави той. Порожанов намира всяка разлика над 20% за основателно притеснителна и акцентира, че българските потребители далеч не са по-платежоспособни от тези в западноевропейските държави.Припомняме, че вчера Министерството на земеделието, храните и горите публикува подробен доклад относно проверките за двоен стандарт на храни за българския и западноевропейския пазари, произведени от един и същ производител или предлагани под една и съща марка. От доклада става ясно, че има сериозна , продавани у нас и в Европа", "date": "2017.06.29", "title": "Порожанов иска постоянен мониторинг на цените на храните"}
{"url": "https://news.bg/crime/podkrepyat-lozan-panov-s-boltove-pred-vss.html", "text": "Болтове пред Висшия съдебен съвет (ВСС) преди началото на заседанието на кадровия орган на съдебната власт. Символичният жест, препращащ към случая с липсващите болтове от автомобила на съдия номер 1, бе част от протест в негова подкрепа.Панов бе посрещнат с овации, докато влизането на шефа на Върховния административен съд (ВАС) Георги Колев бе съпътствано от възгласи \"Оставка!\".Очаква се ВСС да разгледа сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези, който беше принуден да напусне България, защото подкрепи бежанците, докато местните - не.", "date": "2017.06.29", "title": "Подкрепят Лозан Панов с болтове пред ВСС"}
{"url": "https://news.bg/politics/tsvetanov-se-opravdava-za-ndk-sazdavali-se-greshni-vpechatleniya.html", "text": "Заместник-председателят на ГЕРБ Цветан Цветанов обясни, че в партията на премиера Борисов няма битка на лобита. По думите му казусът НДК създал грешни впечатления и чувство за скандал в обществото.Според него в управлението на ГЕРБ с министър-председател Бойко Борисов и в двата мандата, а вече и в третия, винаги е имало спекулации, които винаги се оказвали грешни. \"Борисов беше информиран за всеки един процес около НДК. Няма никаква битка. Всичко върви по възможно най-добия начин, за да може да се подготви председателството\", допълни Цветанов.Припомняме, на 26 юни, понеделник, министър Павлова освободи от длъжност изпълнителния директор и член на борда на НДК Мирослав Боршош. Като мотиви тя посочи, че в управлението на НДК е налице , дадени от страна на едноличния собственик на капитала, както и системно неизпълнение на решения на Съвета на директорите.Във втоник обаче, 27 юни, по разпореждане на премиера Бойбо Борисов стана ясно, че Боршош ще се върне на поста си като шеф на НДК. Решението беше взето на среща, на която присъстваха Павлова, министърът на културата Боил Банов, както и самият Мирослав Боршош.Вчера, 27 вторник БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.По думите на Цветанов пред bTV министърът за Българското председателство на Съвета на ЕС 2018 Лиляна Павлова не е била нито наказана, нито унизена. Цветанов отбеляза и че Павлова е изпратила по случая доклад в прокуратурата. Имало и други проверки, осъществени от контролните институции, които също били предадени на прокуратурата.Според Цветанов преди да уволни Мирослав Боршош от поста му като директор на НДК, Павлова се е консултирала с Борисов - информирала го за целия процес на нейните констатации. Премиерът от своя страна не се предоверил на Павлова. \"Няма задкулисни неща, които биха могли да бъдат коментирани\", обяснява се Цветанов.В ГЕРБ нямало никакви битки и всички вървяло по най-добрия възможен начин, за да може максимално да се подготви председателството ни в Съвета на ЕС, отново наблегна Цветанов.На въпроса кой всъщност лъже в ситуацията - Павлова или Боршош, председателят на парламентарната група на ГЕРБ обясни, че нарочно се създавали погрешни впечатления в обществото.Относно , Цветанов коментира, че от ГЕРБ нямали никакви притеснения. \"Не виждам нищо лошо като се харчат много пари от българския данъкоплатец да има такава комисия\", посочи той.", "date": "2017.06.29", "title": "Цветанов се оправдава за НДК - създавали се грешни впечатления"}
{"url": "https://news.bg/regions/otnovo-pozhar-vav-vlak.html", "text": "Около 9.30 часа в участъка между гарите Сливен и Желю войвода, локомотивната бригада на пътническия влак от Сливен за Бургас забелязва дим, който излиза от машинното отделение на локомотива.Машинистите веднага предприели превантивни действия с цел гарантиране на безопасността на пътниците във влака.Те задействали противопожарната система на локомотива и използвали наличните пожарогасителни средства.Впоследствие локомотивът е отделен на безопасно разстояние от пътническите вагони. Подаден е сигнал и до Национална служба \"Пожарна безопасност и защита на населението\".На пътуващите с влака ще бъде осигурен превоз с автобуси до крайната точка на маршрута - Бургас. В композицията пътували около 30 души.Заради инцидента се налага промяна на маршрутите на други влакове. С променен маршрут ще се движат двата бързи влака между София и Бургас. Те ще се отклоняват през Стара Загора.Възникналото запалване в машинното отделение на локомотива по никакъв начин не е застрашило живота и здравето на пътниците във влака и превозния персонал.Припомняме, през последните месеци случаите на инциденти с влакове зачестиха. Само преди два дни, на 27 юни - вторник, трансформаторно масло се запали в локомотив на гара Костенец. Ситуацията беше овладяна бързо и инцидентът се размина без пострадали.Пожар във влак възникна и на 25 юни, неделя. На гарата в Горна Оряховица се запали машинното отделение на маневрен локомотив. Вселдствие на пожара пострадаха двама машинисти.Те бяха с изгаряния от нагрято машинно масло, което ги е заляло. Пострадалите бяха транспортирани в УМБАЛСМ \"Пирогов\" без опасност за живота им. Двамата имат около 10-15% изгаряния в горната част на тялото. Състоянието им е стабилно.В началото на месец май два локомотива на частни жп влакове дерайлираха около Пирдоп. Инцидентът ограничи преминаването на друго композиции в междугарието Пирдоп-Антон. В инцидента нямаше пострадали или сериозни щети по железопътната инфраструктура. Изясни се, че вагоните са били празни. Вчера, 28 юни, също имаше инцидент с влак. В района между жп спирка и жп гара Сливница . 57-годишният мъж е пострадал тежко. Той има множество фрактури по тялото и е с опасност за живота.", "date": "2017.06.29", "title": "Отново пожар във влак"}
{"url": "https://news.bg/world/merkel-se-stremi-kam-obedinen-evropeyski-front-predi-g-20.html", "text": "Германският канцлер Ангела Меркел се съвещава със западните европейски съюзници, за да подготвят стратегия седмица преди срещата на върха на Г-20, съобщава АФП.След като американският президент Доналд Тръмп проповядва \"Америка преди всичко\" и отхвърля опасността от климатичните промени, западните европейски съюзници се опитват да се обединят около общ фронт на срещата на върха.Сред участниците ще бъдат руският президент Владимир Путин, турският държавен глава Реджеп Ердоган и саудитският крал Салман, а списъкът с потенциалните неразрешими въпроси включва войната в Сирия, украинския конфликт и дипломатическата криза с Катар.Антиимиграционната позиция на Тръмп също насърчи много държави от Източна Европа да се противопоставят на Меркел и да не приемат бежанци.\"\", каза дипломатически източник и поясни, че е необходимо да се потвърди европейската съгласуваност преди напрегнатата среща на Г-20.Освен разрива в трансатлантическите отношения, \"има и нарастващо европейско разделение по оста изток-запад\", според експерти.Заплашвайки да задълбочи разделението, Тръмп ще посети Варшава за среща с лидерите на държавите от Централна и Източна Европа ден преди Г-20.Днес Меркел ще говори пред германския парламент, като се очаква да очертае приоритетите си преди Г-20.След това ще бъде проведена малка среща на върха с участието на лидерите на Франция, Великобритания, Италия и шефовете на институциите на ЕС, както и Холандия, Испания и Норвегия като гости, на която трябва да се очертаят единните политики преди Г-20.", "date": "2017.06.29", "title": "Меркел се стреми към обединен европейски фронт преди Г-20"}
{"url": "https://news.bg/crime/nepalnoletnite-poboynichki-ot-stolichniya-kv-svoboda-bez-proyavi-dosega.html", "text": "Две непълнолетни момичета са привлечени като обвиняеми за хулиганство, извършено спрямо съпругата и двете дъщери на заместник-главния мюфтия. Разследване за хулиганската проява се провежда под ръководството и надзора на Софийска районна прокуратура.В хода на разследването са проведени редица оперативно-издирвателни мероприятия от полицейските служители при 02 РУ-СДВР, при които като извършители на деянието са били установени обвиняемите В.У. и А.З.Вчера двете непълнолетни У. и З. са привлечени като обвиняеми за хулиганство, отличаващо се по своето съдържание с изключителна дързост. Наказанието, предвидено за посоченото престъпление, е \"лишаване от свобода\" до пет години.С оглед необремененото съдебно минало на двете обвиняеми и предвид непълнолетието им, спрямо тях е взета мярка за неотклонение \"Надзор на инспектор при детска педагогическа стая\" като най-подходяща с оглед отнемането на възможността им да извършат друго престъпление.На 27 юни 2017 г. около 11 и 30 ч. трите жени се намирали на паркинга на магазин в столичния кв. \"Свобода\", когато до тях минали обвиняемите В.У. и А.З. - и двете непълнолетни. При разминаването им възникнал словесен конфликт. Първоначално обвиняемата А.З. се насочила към свидетеля Р.Б., като я наплюла в областта на лицето, след което се отправила към стоящата в близост свидедет М.Б. и я ударила с ръка по лицето. Междувременно другата обвиняема В.У. нанесла удар с ръка по лицето на свидетеля И.Б., а след това ритнала последната. ", "date": "2017.06.29", "title": "Непълнолетните побойнички от столичния кв. \"Свобода\" - без прояви досега"}
{"url": "https://news.bg/society/prirodozashtitnitsi-preduprezhdavat-za-novo-prezastroyavane-na-chernomorieto.html", "text": "Коалицията от неправителствени организации и граждански групи \"За да остане природа в България\" предупреждава, че одобреният от Висшия експертен екологичен съвет (ВЕЕС) проект за нов Общ устройствен план (ОУП) на община Приморско ще урбанизира и последните останали незастроени плажове по Южното Черноморие. Приемането му освен това може да доведе до нова европейска наказателна процедура за България. Природозащитниците настояват министърът на околната среда и водите Нено Димов да не приема оценката на ВЕЕС и да върне за доработка проекта за ОУП на община Приморско - така, както е в правомощията му.Коалицията \"За да остане природа в България\" предупреждава, че това е началото на втората вълна от презастрояване на българското Черноморие. ВЕЕС прие всички предложения, показани по картата, като само отпаднаха ОК 1 (нов курорт), ОС 1 (нови вилни селища) на Аркутино, ОС 8 (нови вилни селища) между Стамополу и пътя и бяха намалени площите на новите вилни селища ОС 7, ОС 6 и ОС 4, но с малко. .Площите с хоризонтални райета са за ново застрояване: ОК = курорт; ОС = ваканционни селища; ОВ = вили; ЖС = жилищна зона със средна височина; ЖМ = жилищна зона с малка височина; Ц = централна смесена зона; СМО = смесена многофункционална зонаОтделно има земеделски земи и гори с допустима промяна на предназначението. Въпреки това планираното ново строителство ще е много повече от сега съществуващото.Новият ОУП не гарантира откъде ще дойдат допълнителни чисти питейни води за новите легла. Като вариант са посочени частният проект за язовир \"Индже Войвода\" и проектът за нов язовир \"Младеж\" в Природен парк Странджа. Обаче и двата проекта не са оценени.Така стои и въпросът с пречиствателните станции - независимо че само преди 6 месеца община Приморско подписа проект за реконструкция на съществуващата пречиствателна станция за отпадни води - Китен до капацитет от 55 000 еквивалент жители, в изменението на ОУП се предвижда натоварване от 80 000 обитатели.Защитени зони от европейската екологична мрежа Натура 2000 \"Ропотамо\" и \"Караагач\" (по Директивата за местообитанията) и \"Комплекс Ропотамо\" (по Директивата за птиците) ще бъдат увредени до степен природата да не може да се възстанови повече и в резултат ще стартира наказателна процедура срещу България.Не е изследвано влиянието на нови 5 пристанища върху морската среда.Бреговете на влажните зони Караагач и Стамополу ще бъдат застроени и гнездящите птици - прогонени.Последните находища на тракийско лале в България ще бъдат унищожени при строителство или почти напълно увредени заради утъпкване. Според Червената книга това е балкански ендемит (среща се само на Балканите), критично застрашен вид в страната.Ще се направят нови плажове, южно от Маслен нос. Там има предвидени нови буни, които да спомогнат натрупването на пясък за хотелите на новите вилни селища ОС 4, 5 и 6 (всичко това е в мрежата Натура 2000).Коалицията \"За да остане природа в България\" призовава за промени в Закона за устройство на Черноморието и за въвеждане на нова устройствена Зона В за запазване на незастроените местности. Въвеждането на превантивна устройствена защита ще отговори на очакванията в обществото за съхраняване на малкото останала природа, в противовес на презастрояването на крайбрежието.Сега с общия устройствен план на община Приморско се узаконяват незаконосъобразните устройствени планове и отварят нови възможности за застрояване, а с промените в Административно-процесуалния кодекс се ограничава възможността на граждани и неправителствени организации да обжалват, предупреждава коалицията \"За да остане природа в България\".Коалиция \"За да остане природа\" изпраща призив до министър-председателя Бойко Борисов и до министрите на околната среда и водите и на регионалното развитие и благоустройство с искане за връщане за ново преразглеждане във ВЕЕС на екологичната оценка на Изменението на Общия устройствен план (ИОУП) на община Приморско.\"Призоваваме всички загрижени за съдбата на Черноморието граждани също да заявят своята воля и да поискат от институциите преразглеждане на решението на ВЕЕС от 26 юни. Текст на писмото може да намерите на фейсбук страницата на Коалиция \"За да остане природа в България\"", "date": "2017.06.29", "title": "Природозащитници предупреждават за ново презастрояване на Черноморието"}
{"url": "https://news.bg/world/iztochniyat-flang-na-nato-gotov-da-vazpira-rusiya.html", "text": "8 страни членки на НАТО се подписаха под обща декларация за възпиране и отговор срещу военни заплахи на източния фланг на алианса, съобщава Радио Полша.Декларацията е подписана в Брюксел от САЩ, Канада, Германия, Великобритания, Литва, Латвия, Естония и Полша. Тя потвърждава готовността на четирите батальона, разположени от НАТО в балтийските страни и Полша., се казва в декларацията.Военните министри на държавите обявиха, че са прегледали напредъка относно подписаната на срещата на върха на НАТО във Варшава през 2016 г. декларация за военно присъствие на алианса в Естония, Латвия, Литва и Полша.В декларацията се допълва, че надеждно възпиране и отбрана са от съществена важност за предотвратяване на конфликти и войни. Но според държавите членки възпирането не трябва да изключва диалог и обвързване с Русия с цел реципрочна прозрачност и намаляване на риска от конфликт.Днес се проведе среща на военните министри на НАТО в Брюксел.", "date": "2017.06.29", "title": "Източният фланг на НАТО готов да възпира Русия"}
{"url": "https://news.bg/int-politics/daesh-zagubi-60-ot-teritoriyata-si-i-80-ot-prihodite-si.html", "text": "Групировката \"Ислямска държава\" е загубила повече от 60% от контролираните от нея територии и 80% от приходите си. Това показва анализ, оповестен за 3-та годишнина от \"халифата\", предаде АФП. През януари 2015-та година, ДАЕШ е контролирала около 90 800 кв. км. в Сирия и Ирак. Към юни тази година, тя се е \"свила\" до 36 200 кв. км., показват данни на IHS Markit.Приходите на джихадистите са намалели от 81 млн. долара през втората четвърт на 2015-та година до 16 млн. долара за същия период на тази година.Премиерът на Ирак Хайдер ал Абади обяви днес \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.По-рано днес стана ясно, че подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "ДАЕШ загуби 60% от територията си и 80% от приходите си "}
{"url": "https://news.bg/regions/v-sofiya-razdavat-voda-sreshtu-zhegite-na-tri-mesta.html", "text": "Столична община организира раздаване на минерална вода на три места в петък, 30 юни, съобщиха от общината.От 12.00 часа минерална вода ще бъде раздавана на пространството пред пилоните на Националния дворец на културата.От 13.00 часа минерална вода ще бъде раздавана на площадното пространство при храма \"Св. Неделя\" и на Орлов мост - при езерото \"Ариана\". Водата се предоставя до изчерпване на количествата.Минералната вода е осигурена от дарители, включили се в благотворителната инициатива \"Скритото добро\", осъществена под патронажа на заместник кмет на София в направление \"Социални дейности и интеграция на хората с увреждания\" Албена Атанасова. В инициативата се включват \"Девин\" АД и \"Нова трейд\", предоставили изворна вода \"Бачково\".", "date": "2017.06.29", "title": "В София раздават вода срещу жегите на три места"}
{"url": "https://news.bg/crime/aktsiya-sreshtu-kupuvaneto-na-glasove-se-provede-v-dimitrovgradsko-selo.html", "text": "Акция срещу търговията с гласове се проведе в димитровградското село Ябълково. Там в неделя ще има частични избори за кмет, предаде \"Нова\".38-годишен жител на селото е с обвинение за купуване на гласове. При акцията късно снощи в ромската махала на селото са разпитани над 40 свидетели, а един е задържан за 24 часа.В него са открити тетрадки с имена и подписи, както и пари. Установено е, че е дал между 30 и 50 лева на 56 души в селото.Днес той отказа коментар, а хора от Ябълково споделиха, че не само този човек е събирал подписи и е обещавал пари срещу гласуване за един от двамата кандидати.", "date": "2017.06.29", "title": "Акция срещу купуването на гласове се проведе в димитровградско село "}
{"url": "https://news.bg/economics/ogranicheno-dvizhenie-na-tirovete-po-magistralite.html", "text": "За да се облекчи трафика през лятото ще бъде спряно движението на тирове по всички магистрали, съобщи министърът на регионалното развитие и благоустройството Николай Нанков при участието си в дискусията \"Магистрала \"Хемус\" - възраждането на българския Север\". Ограничението на движението ще приключи на 15 септември.България трябва да се възползва от геостратегическото си положение, заяви министърът. Той смята, че е нужно да се въведе тол системата, защото така тежестта ще падне върху тежкия трафик, които много повече амортизира пътищата. Нанков подчерта, че с тол системата България ще бъде една от първите страни в Югоизточна Европа със самоиздържащ се пътен сектор - очакват се приходи 1 млрд. годишно - те ще позволят завършването на АМ \"Хемус\".Тол системата няма да засегне хората с автомобили до 3.5 т - те ще продължат да ползват електронни винетки.Регионалният министър съобщи, че през следващата седмица ще бъде подписан договорът с избрания строител на 9,3-километровия участък на АМ \"Хемус\" от Ябланица до Боаза. Изпълнителят първо ще направи проектиране на трасето, а строителството ще започне през 2018 г.Нанков заяви, че приключва работата на оценителната комисия, която трябва да избере изпълнител за участък с дължина от 16,2 км от магистралата между Шумен и Търговище.Без обжалване, в началото на юли ще има избран строител.Проектите за 50-километровия участък между Боаза и разклона с второкласния път за Плевен и Ловеч ще бъдат готови до края на годината, съобщи още министърът.Очаква се АМ \"Хемус\" да бъде завършена изцяло до 7 г.Министърът съобщи, че има проектна готовност за изграждане на път с дължина 118 км от Русе до Велико Търново, разделено на три участъка, приоритетен от които е обходът на град Бяла - стойността на проекта е между 550 и 615 млн. лв. През третото тримесечие на годината ще имаме яснота за най-подходящия вариант.Европейските фондове не са панацея за нито една област, категоричен бе регионалният министър. Нужни са дългосрочни механизми и инфраструктурни политики, секторите в страната да се самоиздържат.", "date": "2017.06.29", "title": "Ограничено движение на тировете по магистралите"}
{"url": "https://news.bg/regions/otvaryat-dvizhenieto-v-trabata-za-varna-na-tunel-echemishka.html", "text": "В петък, 30 юни, отварят движението по ремонтираната тръба за Варна на тунел \"Ечемишка\" на АМ \"Хемус\", съобщиха от АПИ.С  ще преминава без ограничения в двете тръби на \"Ечемишка\". Тунелът е с дължина 775 м. Той е в експлоатация от 1984 г. От тогава на съоръжението не е извършван основен ремонт. в тръбата за Варна започнаха на 1 септември м. г. като движението досега се извършваше двупосочно в тръбата за София.Преди пускането на движението регионалният министър Николай Нанков и председателят на АПИ инж. Дончо Атанасов ще посетят обекта при входа на тръбата на тунел \"Ечемишка\" в посока Варна.Припомняме, на 5 февруари т.г. жена загина в тунел \"Ечемишка\" след като лампа падна върху автомобила, с който тя пътуваше. Шофьорът бе ранен.", "date": "2017.06.29", "title": "Отварят движението в тръбата за Варна на тунел \"Ечемишка\""}
{"url": "https://news.bg/world/palna-obsada-na-rakka.html", "text": "Подкрепяните от САЩ Сирийски демократични сили прекъснаха и последния път за изход на джихадистите от ДАЕШ (\"Ислямска държава\") от сирийския им бастион Ракка. Това съобщи Сирийският център за наблюдение на човешките права, цитиран от АФП.Според центъра силите са превзели селата Касрат Афнан и Касаб на южния бряг на река Ефрат.Те прекъснаха последния път, използван от ДАЕШ за изтегляне от Ракка към контролирани от тях територии в сирийската пустиня и провинция Дейр ез Зор, поясни ръководителят на организацията Рами Абдел Рахман.Подкрепяни от самолети на коалицията, силите месеци наред обсаждат Ракка. За първи път те навлязоха в града на 6 юни и оттогава са превзели два източни и два западни квартала, докато напредват на север. Но настъплението в южно направление е далеч по-бавно.С днешното настъпление Сирийските демократични сили успяват напълно да обградят Ракка, добави Рахман.Групировката превзе Ракка през 2014 г., превръщайки града в сирийска столица на халифата им.", "date": "2017.06.29", "title": "Пълна обсада на Ракка"}
{"url": "https://news.bg/politics/miroslav-borshosh-napuska-ndk.html", "text": "Директорът на НДК Мирослав Боршош се оттегля сам от поста 2 дни след като бе възстановен на поста си.В изявление, изпратено от пресцентъра на НДК той благодари на премиера, на екипа и на всички, които са го подкрепили.Ето писмото на Мирослав Боршош:.Припомняме, в понеделник  изпълнителния директор на НДК Мирослав Боршош. Във вторник .Днес БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.В сряда от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.", "date": "2017.06.29", "title": "Мирослав Боршош напуска НДК"}
{"url": "https://news.bg/tourism/balgariya-kandidatstva-za-shefstvo-na-komisiya-v-svetovnata-organizatsiya-po-turizam.html", "text": "България е подала кандидатурата си за председател и вицепредседател на Регионалната комисия \"Европа\" на Световната организация по туризъм (СОТ) към ООН, за което организацията е уведомила останалите членки.Това стана ясно по време на среща в Белград между министъра на туризма Николина Ангелкова с генералния секретар на Световната организация по туризъм (СОТ) към ООН Талеб Рифай. Тя бе в рамките на Конференцията за устойчиво развитие на туризма в Дунавския регион: Нови перспективи, съобщиха от туристическото ведомство.Решението вероятно ще бъде взето по време сесията в Китай. Също там ще бъде представена за одобрение и Конвенцията на етиката в туризма на СОТ. Министерството на туризма участва в работната група за създаването на документа, който ще се придържа към принципите, заложени в Глобалния кодекс на етиката в туризма на световната организация.Предвижда се в края на месец май 2018 г. да бъде организирана международна конференция в София на тема туризъм и енергетика, на която ще бъдат поканени представители на Европейската комисия и Телеб Рифай, съобщи министър Ангелкова. Конференцията ще се организира в рамките на Българското председателство на Съвета на ЕС.Талеб Рифай поздрави министър Ангелкова за добрата организация на конференция на първия Международен конгрес на световните цивилизации и модерния туризъм под егидата на СОТ, който се проведе в края на 2016 г. Двамата обсъдиха възможността конференцията да стане традиционна и България да бъде домакин на всеки 2 години.Министър Ангелкова подчерта, че само преди броени дни София бе домакин на друга важна проява в партньорство с организацията - втория международен семинар \"По Западния път на коприната\". За участие в нея бяха поканени представители на 33-те страни членки на програмата наМинистърът на туризма Николина Ангелкова проведе в Белград работна среща с предложения за нов генерален секретар на Световната организация по туризъм (СОТ) към ООН Зураб Пололикашвили от Грузия.Неговата кандидатура за отговорния пост бе гласувана в рамките на 105-ата сесия на Изпълнителния съвет на СОТ в Мадрид през месец май 2017 година и България беше сред страните, които я подкрепиха.Двамата обсъдиха възможностите за сътрудничество между Министерството на туризма и СОТ, както и бъдещи съвместни инициативи за устойчивото развитие на сектора.Николина Ангелкова запозна Зураб Пололикашвили с предприетите от туристическата администрация стъпки за устойчивото развитие на туризма и го увери, че България ще продължи да бъде един от най-активните членове на СОТ.Новият генерален секретар на организацията ще бъде с мандат 2018- 2021 г. Очаква се изборът да бъде оповестен на 22-рата сесия на Генералната асамблея на СОТ в китайския град Ченду през септември тази година. ", "date": "2017.06.29", "title": "България кандидатства за шефство на комисия в Световната организация по туризъм"}
{"url": "https://news.bg/weather/tsyalata-strana-v-oranzhevo-i-zhalto-zaradi-zhegi.html", "text": "Оранжев и жълт кодове са обявени в цялата страна за петък заради очаквани много високи температури.Това съобщават от НИМХ на БАН. Максималните температури ще достигнат на места 41 градуса. По крайбрежието се очакват 34°-36°.Оранжев код е обявен за почти всички области, с изключение на Габрово, Разград, Смолян, София, София Област и Търговище. Там е обявен жълт код.Ще духа слаб вятър предимно от запад, в Североизточна България - до умерен от северозапад. ", "date": "2017.06.29", "title": "Цялата страна в оранжево и жълто заради жеги "}
{"url": "https://news.bg/crime/uvelichenie-na-zaplatite-v-mvr-nay-rano-prez-2018-g.html", "text": "Увеличение на заплатите на МВР е възможно най-рано след Нова година. \"Директно отговорих на синдикатите, че сега няма как да се вдигнат заплатите\", каза пред журналисти вътрешният министър Валентин Радев.Според него твърденията на синдикатите за протестни действия и по време на председателството са пресилени и изтъкна, че \"трябва да се внимава какво се говори\".Силовият министър смята, че тактиката трябва да е друга: \"Трябва да го използваме, за да докажем на правителството, че председателството е голяма отговорност и тези хора, които ще осигуряват сигурността, трябва да са осигурени адекватно\". Той обеща, че когато е възможно, служителите на МВР ще получат повишение.В разговорите със синдикатите Радев е обяснил, че в платформата на кабинета образованието е записано на първо място, а също и, че не може да се забравят всички други проблеми. Вътрешният министър подчерта, че разговорите с тях ще продължат. Той не е оптимист, че увеличението може да дойде преди новия бюджет, но вероятно щяло да стане след Нова година.\"Около 30 млн. лв. ще бъдат изплатени на тези колеги, които са нямали право по закон да получават средства на ръка, но и не са получавали униформи\", коментира Радев. Чака се само промените в Закона за МВР да бъдат приети.", "date": "2017.06.29", "title": "Увеличение на заплатите в МВР - най-рано през 2018 г."}
{"url": "https://news.bg/world/petima-osadeni-za-ubiystvoto-na-boris-nemtsov.html", "text": "Руски съд призна Заур Дадаев за виновен за убийството на лидера на руската опозиция Борис Немцов, съобщават местни медии.Общо петима души са признати за виновни за убийството на Немцов, като четирима са за съучастничество, отбелязва АП.Московският окръжен военен съд осъди Заур Дадаев, Анзор Губашев, Шагид Губашев, Тамерлан Ескерханов и Рамзан Бахаев.Двама съдебни заседатели са гласували \"невинен\", но десет са признали за виновен Дадаев, бивш офицер в службите за сигурност на Чечня. Те са гласували и против снизхождение и облекчаване на присъдата.Според съда Дадаев е убиецът, а Анзор Губашев е приел непосредствено участие в изпълнението на убийството в 23,31 часа местно време на 27 февруари 2015 г.Останалите трима осъдени са приели участие в подготовката на убийството.Според съда те са получили около 15 милиона рубли (около 250 хил. долара) за ликвидирането на Немцов.Припомняме, Немцов, основен опонент на руския лидер Владимир Путин, беше застрелян в центъра на Москва на 27 февруари 2015 г.Делото продължи повече от 8 месеца.", "date": "2017.06.29", "title": "Петима осъдени за убийството на Борис Немцов"}
{"url": "https://news.bg/politics/da-govorim-za-obshtata-sigurnost-i-emigratsiyata-prizova-daniel-barnie.html", "text": "България ще има изключително важна роля да председателства Съвета на Европейския съюз в началото на следващата година и се надявам страната ви да ни помогне да постигнем успех.Това заяви главният преговарящ на Европейския съюз за излизане на Великобритания от структурите на Съюза Мишел Барние по време на среща между депутатите от комисиите по външна политика и по европейските въпроси и контрол на европейските фондове.По думите му преговорите интересуват всички страни-членки на ЕС и всички трябва да участват в дискусията. Днес съм в София и ще продължа да посещавам всички столици, за да се срещна с организации на работодателите, на синдикатите, с представители на парламентите и на правителствата, обясни Мишел Барние.Брекзит е важен, но всъщност ние трябва да говорим и по общата сигурност, и по правата на гражданите, и по емиграцията, посочи главният преговарящ за излизане на Обединеното кралство пред журналисти.Знаем, че България трябва да се подготви и да носи отговорността по време на българското председателство по темата Брекзит и сме готови за това, заяви по време на срещата председателят на Комисията по външна политика Джема Грозданова. Важно е да следим как вървят преговорите основно по правата на гражданите, защото над 70 000 български граждани живеят и работят във Великобритания.Като председател на Комисията по външна политика мога да Ви уверя, че България приема т. нар. фазов подход в преговорите или правилото \"нищо не е договорено, докато всичко не е договорено\", подчерта Джема Грозданова.Председателят на Комисията по европейските въпроси и контрол на европейските фондове Кристиан Вигенин отбеляза, че възприетият от Мишел Барние прозрачен подход е много важен и е добър пример за работа и в други сфери на дейност на ЕС.Той подчерта, че в България въпросите за Брекзит сигурно са малко по-високо в дневния ред и много често се споменават както в парламента, така и обществото. По думите му българското председателство на Съвета на ЕС ще мине в някаква степен и под знака на дискусията за Брекзит, защото голяма част от работата по преговорите трябва да бъде приключена в този период.", "date": "2017.06.29", "title": "Да говорим за общата сигурност и емиграцията, призова Даниел Барние"}
{"url": "https://news.bg/world/mozakat-na-ubiystvoto-na-nemtsov-ne-e-zaloven-obyavi-advokatat-na-semeystvoto.html", "text": "\"Мозъкът\" на убийството на Немцов \"не е открит\". Така коментира адвокатът на семейството на Борис Немцов присъдата срещу петима заподозрени за убийството на опозиционера, съобщава АФП.Припомняме, по-рано руски съд призна Заур Дадаев за виновен за убийството на лидера на руската опозиция Борис Немцов. Общо петима души са признати за виновни за убийството на Немцов, като четирима са за съучастничество.Немцов беше застрелян в центъра на Москва на 27 февруари 2015 г.Според поддръжници на Немцов властите в Русия все още не са разкрили организатора.\"За две години...те не успяха да открият организатора на убийството\", каза адвокатът на семейството на Немцов Вадим Прохоров.\"Пълно фиаско\", смята той.Обаче адвокатът е убеден, че всички осъдени с изключение на Рамзан Бахаев са замесени в убийството.", "date": "2017.06.29", "title": "„Мозъкът” на убийството на Немцов не е заловен, обяви адвокатът на семейството"}
{"url": "https://news.bg/int-politics/sigurnostta-otbranata-i-satrudnichestvoto-obsadi-karakachanov-na-sreshtata-na-nato.html", "text": "Сигурността, отбраната и сътрудничеството обсъди Каракачанов на срещата на НАТО. Това бяха темите, които обсъди заместник министър-председателят по обществен ред и сигурност и министър на отбраната Красимир Каракачанов на срещата на министрите на отбраната на страните-членки на НАТО в Брюксел, Белгия. Това съобщиха от пресцентъра на Министерството на отбраната. Непосредствено преди началото на форума беше проведено отделно заседание във формат съюзници, участващи в инициативата \"Концепция рамкова държава\" под ръководството на Германия. В изказването си министър Каракачанов изрази задоволство от постигнатия напредък по набелязаните дейности за сътрудничество между участващите страни. Потвърди амбицията на страната ни ефективно да допринася за изпълнение на процеса по изграждане на големи войскови формирования и постигане на висока степен на оперативна съвместимост. България ще продължи да участва в инициативата с формирование за ЯХБЗ.По време на работния обяд, с участието на върховния представител на ЕС по външна политика и сигурност Федерика Могерини и министрите на отбраната на Швеция и Финландия, бяха обсъдени пътищата за оптимизиране на сътрудничеството между НАТО и ЕС и изпълнението на общите отговорности по въпросите на сигурността и отбраната. В изказването си министър Каракачанов отбеляза приоритетните области на сътрудничество между двете организации, като постави акцент върху борбата с тероризма, киберотбраната и морската сигурност.Особено внимание бе обърнато на необходимостта от синхронизирано отбранително планиране в НАТО и ЕС - тема, по която България ще работи активно и по време на предстоящото председателство на Съвета на ЕС. Министърът на отбраната засегна и темата за противодействието на нелегалните миграционни потоци и изграждането на отбранителен капацитет и устойчивост в страните от Западните Балкани, Грузия и Молдова. По отношение увеличаването на разходите за отбрана, отбеляза стартиралата в национален контекст работа по разработване на план за плавно достигане на заложеното изискване за 2% от БВП към 2024г.Срещата продължи със заседание на Северноатлантическия съвет във формат \"29\". На него бяха обсъдени борбата с тероризма, напредъка по изграждане на възпиращия и отбранителен потенциал на Алианса, засиленото предно присъствие на сили на НАТО по източния фланг, подобряването на логистиката и подготовката на последващите сили, както и институционалната реформа на Алианса.По време на дискусиите министър Каракачанов обърна особено внимание върху важността на мерките за адаптирано предно присъствие на НАТО. Той изтъкна дейното участие на Република България в реализирането им и подчерта, че те представляват неотменна част от общия подход на Алианса към усилване на способностите по цялото протежение на източния фланг. Разбира се, това не бива да измества фокуса от задачите, набелязани за изпълнение в стратегическо направление \"Юг\", по-конкретно операционализирането на Регионалния хъб в Неапол, в който страната ни ще участва със свой военнослужещ.Като изключително важен елемент от политиката на НАТО по противодействие на тероризма министър Каракачанов отбеляза присъединяването на Алианса към Глобалната коалиция за борба с ИДИЛ. Това усилие обаче трябва да намери своето адекватно ресурсно обезпечаване, за да може да бъде постигнат очаквания траен резултат.Срещата завърши със заседание във формат страни-участници в мисията на НАТО \"Решителна подкрепа\" в Афганистан, на което бяха разгледани текущото състояние и перспективите за продължаване и усилване на мисията.В рамките на форума министър Каракачанов проведе две неформални работни срещи с колегите си съответно от Македония и Босна и Херцеговина. Обсъдени бяха въпроси от двустранен интерес в областта на сигурността и отбраната.", "date": "2017.06.29", "title": "Сигурността, отбраната и сътрудничеството обсъди Каракачанов на срещата на НАТО"}
{"url": "https://news.bg/politics/ot-saab-ochakvat-prozrachni-pregovori-mezhdu-shvetsiya-i-balgariya.html", "text": "От Сааб очакват прозрачни преговори между Швеция и България относно предложението за Gripen. Това се казва в изявление на компанията, изпратено до медиите.\"Вярваме, че може да се постигне споразумение, което да е изгодно за Швеция и България, за Сааб и българската отбранителна индустрия и което да има добавена стойност за българските данъкоплатци. Сааб ще произведе нови изтребители Gripen C/D и ще достави първия самолет в срок от 18 месеца след подписването на договора\", пишат от компанията.От компанията приветстват отворен и честен дебат в българските медии за предимствата на изтребителя Gripen и шведската оферта, постъпила в българската комисия от независими експерти, назначена от правителството.Шведската компания има строга политика, която регулира сделките и бизнес връзките на компанията, уверяват от производствения концерн и у веряват, че не подкрепят ожесточената конкуренция, както и стремежа си техният бизнес да се отличава с високо качество и коректност. Всичко останало е в противоречие с нашите строги стандарти и е напълно недопустимо.В отбранителната индустрия сделките и споразуменията са дългосрочни (за 10, 20, 30 години). Затова е важно всяко такова споразумение да се базира на солидни основи. \"Това е съществено за установяването на устойчиви взаимоотношения с държавите, които купуват нашите отбранителни решения. Убедени сме, че здравите морални принципи са важни за нашия бизнес\", пишат от шведската компания.Припомняме, три бяха офертите за избор на многоцелеви изтребител за българските ВВС. По време на служебното правителство \"Герджиков\" стана ясно, че о.", "date": "2017.06.29", "title": "От Сааб очакват прозрачни преговори между Швеция и България"}
{"url": "https://news.bg/int-politics/arbitrazhen-sad-reshi-dalgogodishen-spor-mezhdu-sloveniya-i-harvatiya.html", "text": "Международен арбитражен съд даде на Словения безпрепятствен достъп до открито море за първи път от разпадането на Югославия, предаде АП.Това решение има за цел да уреди продължителен териториален спор между Словения и съседката Хърватия.Трибуналът призна в четвъртък на Словения голяма част от залива Пиран, но не и целия, за който Любляна претендира. Съдия заяви, че това позволява на страната непрекъснат достъп до открито море.Хърватия излезе от арбитража през 2015 г. и заяви, че не признава констатациите на панела.", "date": "2017.06.29", "title": "Арбитражен съд реши дългогодишен спор между Словения и Хърватия "}
{"url": "https://news.bg/crime/blizo-2-hil-dushi-sa-zadarzhani-na-izhod-na-granitsata-ni-ot-nachaloto-na-godinata.html", "text": "1847 лица са задържани на изход на държавната граница от началото на годината. За сравнение - през 2016 г. са задържани 3797 граждани на трети страни.Границата със Сърбия е най-натоварената на изход, а на вход- границата с Турция. Данните съобщи на брифинг вътрешният министър Валентин Радев. От началото на 2017 г. са образувани и 97 досъдебни производства за незаконно преминаване и за трафик на хора.Стана ясно още, че остават 5 км, за да бъде довършена оградата на границата. Радев изрази надежда, че до месец това ще се случи.Вътрешният министър Валентин Радев представи приoритетите в работата на политическото ръководство на МВР, като отбеляза, че следват приоритетите на ГЕРБ.Сред тях са превенция и противодействие на престъпността и борба с корупцията, както и намиране на трайни решения на войната на пътищата. Към 27 юни в страната са настъпили 2888 тежки катастрофи. 281 души са загинали, а 3575 са ранени. Радев подчерта, че загиналите са само с 12 по-малко спрямо същия период на миналата година, а ранените са с 356 души по-малко. Това сочи статистиката, която силовият министър представи.Друг приоритет на МВР е ограничаване на щетите за държавния бюджет от икономически престъпления. Ръководството на МВР си поставя за цел и повишаване ефективността на министерството. \"Ще търсим начини да повишим мотивацията на служителите в МВР\", заяви Радев. Сред приоритетите са и противодействието на тероризма, темата за миграцията, както и подготовката за председателството ни.\"Продължаваме да правим така, че да намалим бюрокрацията в КАТ\", изтъкна министър Радев и допълни, че вече имат план за действие. Отделени са средства в размер на малко над 2,5 млн. лв. за тази цел.", "date": "2017.06.29", "title": "Близо 2 хил. души са задържани на изход на границата ни от началото на годината"}
{"url": "https://news.bg/regions/simeonov-lichno-potushava-naprezhenieto-v-asenovgrad.html", "text": "Във връзка с , вътрешният министър Валентин Радев обясни, че ситуацията е под контрол, на място има жандармерия. Изпратени са и допълнително полицаи от Пловдив.Вицепремиерът Валери Симеонов е там, \"надяваме се, че там няма да има ескалация\", изтъкна министър Радев.Припомняме, на 26 юни 2017 г. цигани са нападнали момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима, откарани в болница за преглед.В сряда започва незабавна проверка на всички незаконни постройки в ромската махала \"Лозница\" в Асеновград. Започна акция за проверка на адресната регистрация на всички жители в квартала.Жителите на Асеновград поискаха създаване на общинска полиция. Те настояха за повече полицейско присъствие по улиците, да се създаде общинска полиция, да се ограничат циганите пришълци от Пазарджик,Чирпан и други градове на страната, както и за тежки наказания за побойниците цигани.Проблемите са от приходящите цигани от други населени места. Тази вечер асеонвградчани подготвят още по-мащабен протест.", "date": "2017.06.29", "title": "Симеонов лично потушава напрежението в Асеновград"}
{"url": "https://news.bg/society/opasnostta-ot-zemetreseniya-u-nas-idva-ot-rumaniya.html", "text": "Националният институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Първи гости бяха ученици от Националната природо-математическа гимназия и Софийската математическа гимназия. Във фоайето на института бе експониран и първият механичен сеизмограф с тежести, на който са се обучавали и много от българските сеизмолози. За това как се регистрира сеизмичната активност или какъв е пулсът на земята, разказа сеизмологът проф. Емил Ботев.Сеизмолозите у нас разполагат с модерна цифрова система, получаващи данни от 42 станции. Всички данни от измерванията се предават телекомуникационно в института на БАН в София. Около 18 са стационарните станции, в които има контрол от страна на учените. Данните са необходими в случаите на ранно оповестяване на населението.Така на картата за сеизмична активност у нас се въвеждат само земетресения, които имат потенциал да бъдат усетени от хората. Има микроземетресения, които са една много малка част от всички земетресения. Далеч под 10% от всички земетресения, които сеизмолозите наричат микроземетресения, се регистрират от уредите.\"Обикновено хората усещаме трусовете, които са с магнитуд 3 по Рихтер\", обясни проф. Ботев. \"По отношение на малко по-силните земетресения, които със сигурност, се усещат от хората, територията на нашата страна в последния месец е празна\", посочи проф. Ботев.Основната сеизмична опасност за България идва от Румъния. \"Преди около 100 години ние сме се разтоварили от бавно натрупващите се напрежения на територията на нашата страна. Съвсем не е така при съседите. Там напреженията се натрупват много повече и много по-често стават катастрофални земетресения, които оказват влияние върху нас\".Освен със съвременни цифрови технологии сеизмолозите си служат и с механични регистратори. Естествено те са в резерва в случай, че съвременните технологии откажат да работят, поради фактори, които са извън човешкия контрол. Старите механични уреди все още работят. Те са служели на нашите учени активно от април месец 1980 г. в продължение на повече от две десетилетия.\"Системата беше уникална за онова време, състоеше се от 20 сеизмични станции, от където получавахме сигнал и в този оперативен център ние показвахме какъв е пулсът на земята, така както го виждате и в момента\", разказа проф. Ботев.Сеизмичният пулс на земята за радост е значително по-слаб и не толкова опасен както при съседите. Цялата Егейска зона е изпълнена със земетресения.Звуков сигнал указва на учения за сеизмични сигнали, които могат и да не са свързани със земетресения. Така полученият сигнал е резултат от десетките промишлени взривове на територията на страната, свързани с рудодобива. \"Ние сме една от най-богатите държави на руди най-вече уранови, а където има уран има и злато\", каза още проф. Ботев.За автоматизираната система за мигновено оповестяване в стратегически обект, свързани с националната сигурност на страната, разказа доц. Лилия Димитрова.Системата за ранно оповестяване на земетресения е изградена съвместно с Румъния по проект \"DACEA\". Инсталирани са сеизмични станции на територията на Румъния и България. В резултат на тази обща система се получават данните за ранното оповестяване на земетресения, реализирани основно от огнище Вранча, което е най-силното и значимо и за територията на България, обясни доц. Димитрова. Системата предупреждава и за източници на сеизмична активност - Дулово и Шабла.Алармени модули са инсталирани в пунктове на 112 и Пожарна безопасност на окръжните градове. \"Засега тези модули не са свързани в по-голяма система, но това предстои\", заяви доц. Димитрова.Освен това, за да бъдат спазени изискванията за безопасност на сградите, институтът разработва Методика за анализ, оценка и картографиране на сеизмичния риск на територията на България по проект на Министерството на регионалното развитие и благоустройството. Районирането ще покаже очакваните сеизмологични въздействия на територията на страната и ще подпомогне проектирането на нови сгради.", "date": "2017.06.29", "title": "Опасността от земетресения у нас идва от Румъния"}
{"url": "https://news.bg/world/brayvik-se-zhalva-pred-evrosada-v-strasburg-che-go-darzhali-v-izolatsiya.html", "text": "Норвежкият масов убиец Андерш Брайвик, който си смени името на Фьотолф Хансен, е внесъл жалба в Европейския съд по правата на човека заради условията в затвора, обяви адвокатът му, цитиран от Ройтерс.По-рано този месец Върховният съд на Норвегия отхвърли жалба на крайнодесния екстремист, който изби 77 души през юли 2011 г.Един от адвокатите му обяви, че Брайвик внася жалба в Европейския съд по правата на човека в Страсбург.\"\", поясни адвокатът пред държавната телевизия NRK.Брайвик иска да обори съдебно решение на Норвежкия апелативен съд от март, според което изолацията му в тристайна килия не е в нарушение на човешките му права.", "date": "2017.06.29", "title": "Брайвик се жалва пред евросъда в Страсбург, че го държали в изолация "}
{"url": "https://news.bg/energy/svetovnata-banka-predstavi-kak-da-liberalizirame-elektroenergiyniya-pazar.html", "text": "На среща в Министерството на енергетиката пред широк кръг от заинтересовани страни Световната банка представи проучването си върху електроенергийния сектор в страната и препоръките за неговото реформиране във връзка с въвеждането на пълна либерализация на пазара.Промените трябва да осигурят стабилност, сигурна среда, конкурентен пазар за производителите и възможност за избор на потребителите, каза пред участниците в срещата заместник-министърът на енергетиката Жечо Станков.Един от основните проблеми пред енергийния отрасъл са натрупаните в миналото финансови дефицити, сочи анализът на Световната банка. С предприетите през 2015 и 2016 г. мерки за стабилизиране на системата тези дефицити намаляват значително и в момента отрасълът се развива устойчиво.Друг извод от направените анализи гласи, че българският електроенергиен пазар е изложен на ценови рискове при колебания в доставките. Затова е важно да има финансови механизми, които да управляват тези рискове. Екипът на Световната банка препоръчва въвеждането на т.нар. \"договори за разлика\" като един от успешните модели за това. При този тип договори се определя една референтна цена и промените на пазарните цени спрямо нея се компенсират от едната или другата договарящи се страни.Една от дискутираните възможности е фонд \"Сигурност на електроенергийната система\" да бъде страна по тези договори. Според екипа на Световната банка тази практика е дала много добри резултати в други държави и това е високоефективен начин за успешно осъществяване на прехода от модела \"единствен купувач\" към дерегулиран пазар.Сериозно място в дискусията е отделено на защитата на т.нар. уязвими потребители. Още през миналата година работна група с участието на експерти от ГД \"Енергетика\" към Европейската комисия и на Министерството на труда и социалната политика формулира критериите за тези потребители - това са всички, които в момента получават помощи за отопление, възрастните хора над 70 г., които живеят сами и единственият им доход е от пенсия под линията на бедност, хора с увреждания, които имат нужда от чужда помощ и семейства на деца с такива увреждания.За всички тях се предлага в първоначалния преходен период да действа социална тарифа за електроенергията в размер на 70% от либерализираната цена. За семейства, които се отопляват с електричество, тази тарифа ще важи до 150 квтч месечно потребление, а за останалите - до 100 квтч. Анализът на Световната банка посочва, че прилагането на такава социална тарифа ще неутрализира в голяма степен ефекта от дерегулирането на цените.Работата по детайлите на модела за пълна либерализация на електроенергийния пазар ще продължи в тясно сътрудничество със Световната банка. Според мнението на повечето участници в дискусията, структурирането на фонда и неговият ресурс, мерките за защита на уязвимите потребители, изясняването на това как и какви договори за разлика ще бъдат въведени са въпроси от ключово значение за успешно имплементиране на модела за пълна либерализация на електроенергийния пазар.", "date": "2017.06.29", "title": "Световната банка представи как да либерализираме електроенергийния пазар"}
{"url": "https://news.bg/world/desetki-raneni-sled-chelen-sblasak-na-dva-tramvaya-v-berlin.html", "text": "Десетки ранени след челен сблъсък на два трамвая в берлинския квартал Пренцлауер Берг, съобщават ДПА и The Local.27 души са пострадали. Двете линии са спрени.Говорител на пожарната служба уточни, че повечето от пострадалите са с леки наранявания.Все още се уточнява причината за инцидента.Според изданието Tagesspiegel възможно да е имало неизправност в стрелката. Но също така предмет на релсите може да е довел до дерайлирането на единия от трамваите.", "date": "2017.06.29", "title": "Десетки ранени след челен сблъсък на два трамвая в Берлин"}
{"url": "https://news.bg/world/erdogan-poiska-da-razgovarya-s-turtsi-v-germaniya-na-fona-na-prizivi-da-mu-se-zabrani.html", "text": "Турският президент Реджеп Ердоган подаде официална молба да \"разговаря с турските си съграждани\" в Германия през следващата седмица в кулоарите на срещата на Г-20. Това разкри германският външен министър Зигмар Габриел, цитиран от ДПА.По време на посещение в Русия Габриел поясни, че подобно събитие \"не е разумно\" в настоящия момент поради политически и в областта на сигурността съображения.\"\", каза Габриел, който заема и поста на заместник на канцлера на Германия Ангела Меркел.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Габриел също призова за обща забрана лидери на държави, които не членуват в ЕС да агитират в страни от ЕС три месеца преди избори.Междувременно лидерът на германските социалисти Мартин Шулц призова да се забрани организирането на митинги в полза на Ердоган в Германия.Вестник \"Билд\" пише, цитиран от \"Политико\", че Шулц иска да се забрани на Ердоган да участва на големи митинги в Германия.\"\", изтъкна политикът.\"\", поиска германският политик.Ердоган не \"трябва да носи вътрешнополитическите конфликти в Турция в Германия\", смята той.", "date": "2017.06.29", "title": "Ердоган поиска да разговаря с турци в Германия на фона на призиви да му се забрани"}
{"url": "https://news.bg/crime/arestuvaha-mazh-sabiral-prosrocheni-krediti-s-poboy.html", "text": "Полицаи в Бургас задържаха мъж, който биел хората с просрочени бързи кредити.Установено е, че около 10.30 вчера, 28 юни, 26-годишният Д. П. от Козлодуй отправял закани и заплахи спрямо 38-годишен жител на Бургас, който взел на заем от фирма за бързи кредити сумата от 300 лв., но не погасил изцяло задълженията си. Действието се развивало в центъра на областния град.Малко по-късно, около 13 часа, задържания отишъл в дома на друг длъжник. Пред врата на жертвата Д. П. се представил за служител на фирма за бързи кредити, като приканил пострадалия да погаси задължението си.40-годишният пострадал отворил врата, след което задържаният му нанесъл побой. По време на физическата саморазправа пострадал и 17-годишният син на длъжника.Потърпевшите имат сериозни рани по телата. Те са получили медицинско освидетелстване. Деянието било извършено и пред свидетели - очевидци, които предстои да бъдат разпитани. По случая е извършено и разпознаване.Изяснено, че мъжът се е предвижвал с лек автомобил със софийска регистрация. Автомобилът бил служебен, собственост на частна колекторска фирма от София.Извършителят е задържан за срок до 24 часа. Срещу него са образувани две досъдебни производства. Работата по случая продължава.", "date": "2017.06.29", "title": "Арестуваха мъж, събирал просрочени кредити с побой"}
{"url": "https://news.bg/society/ozonoviyat-sloy-nad-balgariya-leko-se-e-uvelichil.html", "text": "Озоновият слой над България за последните 20 години не е изтънял, а дори леко се е увеличил. Това каза за News.bg акад. Николай Милошев от Националния институт по геофизика, геодезия и география.Днес Националния институт по геофизика, геодезия и география - БАН (НИГГГ - БАН) отвори врати в рамките на кампанията \"БАН представя своите институти\".Полезната информация, свързана с вредните ултравиолетови лъчи, е достъпна на сайта на института. За да проверите колко дълго можете да стоите на слънце и какъв тип крем да ползвате, първо трябва да определите типа кожа. Акад. Николай Милошев разказа, че българите сме обикновено втори и трети тип. Първият тип са северните страни.\"Преди години започнахме тази тема в института с изследване на ултравиолета и озона над България, защото имаше период, в който много се говореше за изтъняването на озоновия слой. Над България това не е проблем\", уточни акад. Милошев. Той увери, че за последните 20 години нивото на озона над България дори малко е нараснало, което означава, че нямаме проблем.Акад. Милошев бе категоричен, че слънцезащитните фактори в кремовете са важни. Това съветват и лекарите, за да не се превърнем в техни пациенти. Така особено през летните отпуски не бива да стоим прекалено дълго пред преките слънчеви лъчи, а и не пречи през това време да ползваме чадъри, посъветва още акад. Милошев.Институтът разполага с национална мрежа от станции за измервания на UV-радиацията. Измерванията на общо съдържание на озон в атмосферата, правени от НИГГГ, показват тренд на повишаване на територията на нашата страна. В резултат на изследвания на химичното време се прави 72-часова прогноза за концентрацията на различни замърсители в цялата страна.Кампанията \"БАН представя своите институти\" започна в началото на 2017 г. Досега дейността си пред обществеността представиха Институтът по биоразнообразие и екосистемни изследвания, Институтът по молекулярна биология и Институтът по физика на твърдото тяло. В рамките на кампанията Централната библиотека на БАН показа в изложба \"Книжовно-документално наследство\" ценни издания.", "date": "2017.06.29", "title": "Озоновият слой над България леко се е увеличил"}
{"url": "https://news.bg/politics/mvr-sindikatite-ne-se-otkazvat-ot-protesta.html", "text": "Синдикатите в структурата на МВР смятат, че има възможности за увеличение на заплатите им тази година.\"Дали с актуализация на бюджета, дали от бюджетен излишък, според нас има как\", заяви пред News.bg председателят на СФСМВР Валентин Попов по повод заявеното от вътрешния министър Валентин Радев, че до края на годината няма как възнагражденията на служителите в МВР да бъдат увеличени.\"Ние така или иначе на 5 юли излизаме на протест\", категоричен бе той. Попов изтъкна, че ще продължат да преговарят с министъра.По думите му, на днешното заседание на Съвета за социално партньорство е станало дума накратко за увеличението на заплатите, но това е било \"между другото\". Коментирали са възможността на служители, които си изпълняват задълженията в униформа и не са получавали дълго време облекло, да получат паричната равностойност. Попов изтъкна, че са изразили някои притеснения по самия текст, но успели да се договорят. Синдикатите ще изпатят предложния, за да се прецизира текстът между първо и второ четене.В декларация, разпространена и до медиите, от СФСМВР, НСГА, НСПС\"ОГНЕБОРЕЦ\", НПС, САСМВР, ССМВР и НСП, заявяват, че изразяват недоволство от:Синдикатите към МВР декларират, че започват протестни действия за:Очакваме законодателната и изпълнителната власт, да предприемат действия за промяна на унизителните условия, в които служителите на МВР са поставени при изпълнение на задълженията си по опазване на сигурността и безопасността на гражданите на Република България, се казва в декларацията.", "date": "2017.06.29", "title": "МВР-синдикатите не се отказват от протеста"}
{"url": "https://news.bg/health/dostapat-do-zdraveopazvane-ne-e-osiguren-vav-vsichki-darzhavi-na-es.html", "text": "Универсалният достъп до здравеопазване не е осигурен във всички държави членки на ЕС. Има групи от населението, които са със затруднен достъп. Годишният преглед на растежа отчита това като приоритет в 13 държави членки, сред които и България.Това заяви Филип Домански, представител на ЕК, Генерална дирекция \"Здравеопазване и безопасност на храните\" по време на VI-ти национален конгрес на пациентските организации \"Универсален достъп до здраве\".Домански представи целите на европейския семестър, свързани със здравеопазването като сектор, имащ отражение върху социалното и икономическото развитие на страните членки.Така според доклада на ЕК за здравеопазването у нас, проблемът с достъпа съществува, въпреки, че спрямо 2011 г. страната ни се е придвижила напред с три позиции от дъното и вече е на шесто място преди последното. \"Достъпът все още е проблем, но ситуацията се е подобрила значително\", констатира Домански.Домански изтъкна още ниското покритие на здравно осигуряване сред населението, лечението в спешните и болничните центрове, което води до по-скъпо здравеопазване и компрометира ефективността на разходването на публичните средства. Той наблегна и на проблема, че населението у нас не участва в дейности по промоция и профилактика на здраве.По думите му, една от причините за това са ниските разходи за обществено здраве. В България около 51,6% са публичните разходи от общите разходи за здравеопазване, докато в ЕС средният разход е три четвърти от заделения ресурс.Другият фактор е напускането на здравните професионалисти. Домански цитира данни на Българския лекарски съюз, според които около 90% от тези, които завършват медицина заминават.Поредният проблем е свързан със застаряването на съсловието и липсата на някои специалности в различни региони на страната. Като проблем Домански изтъкна и намаленият брой медицински специалисти - В България е наполовина броят на медицинските сестри, които се полагат на глава от населението в сравнение със средния брой в ЕС.Като положителен опит Домански отчете стремежът за създаване на национална здравна карта. По думите му самата идея да се картографират потребностите от медицински услуги за населението е стъпка в правилна посока.Сред препоръките в доклада на ЕК са подобряването на здравното осигуряване, намаляване на преките плащания и преодоляване на проблемите с недостига на медицински специалисти.Председателят на здравната комисия в парламента д-р Даниела Дариткова коментира, че достъпът до извънболнична първична специализирана медицинска помощ е нещо по-добро в сравнение с другите страни в ЕС, тъй като пациентите чакат по-малко и имат сравнително лесен достъп до специалист.Тя припомни, че спешната помощ е безплатна и за здравно неосигурените лица. По думите й миналата година сме имали най-ниско ниво на неосигурени в страната, което според нея, е добър знак да постигнем унифицирано покритие.Д-р Дариткова настоя да бъде развита идеята за развитие на доброволно здравно осигуряване, така че да се даде възможност на хората, които могат и искат да се осигуряват да го правят. Като предизвикателство Дариткова отчете развитието на пазара на здравните застрахователи, който според нея е много слабо развит.Припомняме, вчера бяха представени резултатите от сравнително изследване между 5 групи храни, закупени в България и в Германия и Австрия. Оказа се, че 16 от 30 продукта у нас са по-скъпи. Освен това съдържанието им е различно, макар че са под една и съща марка.", "date": "2017.06.29", "title": "Достъпът до здравеопазване не е осигурен във всички държави на ЕС"}
{"url": "https://news.bg/comments/novite-drehi-na-politsaya.html", "text": "И да не крадете нафтата, маскари,, бащински смъмри полицаите строгият и справедлив премиер като отмени лимита на гориво за патрулните автомобили. Оставаше да ги посъветва, като вземат парите за униформи, да не си ги поръчват на лондонската Savile Row и да не си пазаруват \"кубинки\" Gicci. Не че при главното секретарстване на Борисов в МВР на околожката на фуражките на новоизпечения полицейско-пожарникарски генералитет не се появиха орнаменти от модната линия на покойния Версаче...Обидно за българския полицай. Защото последните години, през които вътрешното ведомство неизменно се оглавяваше не от най-уместните за поста, но несъмнено от най-правоверните кадри на управляващата за трети път ГЕРБ, униформените неведнъж със собствени средства са зареждали резервоарите на служебните коли. И не за да отидат на площада на някое село и да кажат \"Добър ден!\" на бабите - каквато е премиерската представа за полицейска работа. За да предотвратят или разкрият престъпление. Понякога с риск за живота. Който, за разлика от бензина, никога не е бил лимитиран.След националното съвещание, където донякъде уместно присъства министър-председателят и не съвсем на място бе обвинител №1, стана ясно посланието на управляващите. Носете си новите дрехи, момчета, пари за увеличение на заплатите няма. Борисов удави темата във вайкане за милиарди \"жива парà\", отишли към Москва и Вашингтон за \"Белене\" и американските централи, спомни си КТБ, както я е подкарал с историческите реминисценции скоро ще стигне до репарациите след Първата световна. А освен стари борчове на \"вечните лоши\", сега го карали да купува и някакви \"Грипен\"-и...Артилерийският оръжейник Валентин Радев пък удари направо с големия калибър: при този бюджет - няма, догодина - ще видим. Това след като с патологично самочувствие, което при определени състояния подлежи на лечение, се провъзгласи за \"най-големия синдикат в министерството\". Като бонус, от неръкотворния постамент на едноличен господар на \"6-и септември\" 29, великодушно обеща среща с представители на полицейските профсъюзи. Не че досега не се бил срещал. Чрез свои заместници. Дали и в други дейности не им гласува доверие да го отменят...Премиерът, който някога фалшиво създаваше усещане, че МВР и неговите служители са му по на сърце, намери радикално решение на някои проблеми на администрацията. Връщайте табели бе, безхаберници, 90 тона алуминий са това, заръча Борисов. Така де - има неизползван ресурс. Вместо в кошчето - празните бутилки от минерална вода - на вторични суровини. А колко безполезна бумага се търкаля из шкафове и чекмеджета по районните. Свободните от дежурство товарят багажника на безлимитната патрулка и в най-близкия пункт. И като нищо на опашката по съвместителство може да спипат и някой крадец на медна жица...И за прекалената бюрокрация се скара първият министър. Със същата лекота, с която \"суспендира\" свидетелствата за съдимост, отмени искането на акт за раждане в комплект с лична карта. Видно в пожарникарския факултет на Школата в Симеоново правните науки не са били приоритетно застъпени. И Борисов не се догажда, че никой не иска нещо от гражданите на своя глава. Всички бюрократични глупости, които ни съпътстват при търсене на административни услуги (не само от МВР), са записани в някой закон, подзаконов акт, наредба, постановление, правилник и пр. А в парламентарната държава (каквато все по-малко сме) дори едноличният владетел на изпълнителната и кукловод на законодателната власт не може с царствено махване да отменя закони. Колкото и калпави да са. А бавното обслужване идва не от нежеланието на служителите да работят, а от пещерните условия и праисторическата техника, с която го правят.За да оправдае присъствието си на високия полицейски форум главният прокурор захапа Икономическа полиция. Премиерът го подкрепи. В пълно затишие и заспиване била борбата със стопанската престъпност. Тези двамата от Австралия ли идват? Кой способен икономист с перспектива ще избере служба в МВР? А икономическите престъпления по своята фактическа и правна сложност са далеч по-трудни за разкриване и доказване от което да е най-садистично убийство. Необходима е много дълбока експертиза и познаване на икономическите процеси. Необходима е много силна мотивация, като се вземе предвид, че обикновено точно този вид престъпници с бели якички се ползват от покровителство от високите политически етажи.Добра новина обаче има за т.нар. от премиера чантаджии в МВР. Министър-Най-голям-Синдикат, който е и д-р, и ст. н. с. ІІ ст., ще оправдае присъдените му нявга титли \"Почетен реализатор\" и \"Млад изобретател\" и ще подходи към съкращенията нàучно. Няма да реже глави безразборно, а след консултации с компетентни академични кръгове. Правилно е преценил Радев, че чужд за системата \"специалист\" по-лесно ще хване скалпела с нетрепваща ръка, пък ако икономическите разчети го изискват покрай здравото, ще клъцне и болното. Може би именно затова вътрешното министерство е на този хал - по време на трикратния опит на ГЕРБ (чети - Борисов) да властва грижата за гората бе поверена не на лесовъдите, а на дървосекачите.След премиерското великодушие българският полицай вече спокойно може да посрещне глобалното затопляне с лятна униформа. Няма да му се налага по време на оперативно-издирвателни мероприятия да добутва служебното возило до близката бензиностанция и да брои стотинки за бензин. Разговорът за достойно заплащане за труда на полицая, пожарникаря, спасителя се отлага за \"друг път\". Съвсем отвъд политическия хоризонт остават такива теми като средства за специално техническо оборудване, адекватно за 21. век, за професионално развитие, квалификация и усъвършенстване на кадрите, за научно-изследователска дейност. Реформата се ограничи до сменяне на табелките на дирекциите - не \"регионална\" ами \"областна\". На косъм висят скромните социални придобивки, които имат служителите в системата.Управляващите отново се отнесоха към работещите в МВР като към беден роднина. Или към куче-пазач. Ако си в настроение - подхвърляш му кокалче. Ако не - сритваш го в ребрата. Премиерът-пожарникар и министърът-артилерист си поделиха ролите. Единият подхвърли, другият срита. Но дали това ще предотврати ескалацията на полицейското недоволство? Дали полицаите ще се порадват на новите униформи и ще дадат \"честна пионерска\" да не крадат нафтата? Докато в режим 24/7 служат и пазят при условия, при които куче да вържеш - ще прегризе веригата и ще избяга. Че и запотени партийни бардове спряха да им пеят песента. Или за кой ли път под слепите и глухи прозорци на поредното недоразумение в министерския кабинет ще се лее вода и ще димят цигари.", "date": "2017.06.29", "title": "Новите дрехи на полицая"}
{"url": "https://news.bg/euronews/sadebnoto-obuchenie-zalyaga-v-zakonodatelno-predlozhenie-na-es.html", "text": "По време на проведена среща с Войчех Постулски, главен секретар на Европейската мрежа за съдебно обучение е обсъдено предложението на българския евродепутат Емил Радев, ЕНП/ГЕРБ, за първи път съдебното обучение да залегне в законодателен текст на Европейския съюз.Съдия Постулски поздрави Емил Радев за включването на съдебното обучение в законодателния му доклад, с препоръки към Комисията относно създаването на общи минимални стандарти за гражданското производство в ЕС. По време на срещата двамата поставиха акцент върху значението на изграждането на европейско пространство на правосъдие и създаването на европейска съдебна култура. За тази цел трябва да се насърчава познаването на правните системи на Европейския съюз.\"Съдебното обучение е ключов елемент от този процес, тъй като с него се подобрява взаимното доверие между държавите членки, практикуващите юристи и гражданите. В това отношение държавите членки следва да си сътрудничат и да предоставят подкрепа за професионално обучение и обмен на най-добри практики между юристите\", коментира Емил Радев.Българският евродепутат предлага в своя доклад текст на директива за създаване на общи минимални стандарти в гражданското производство. Според него, без да се засягат независимостта на съдебната система и различията в организацията на съдебната власт в Съюза, държавите членки трябва да гарантират, че съдебната система, съдебните школи и юристите укрепват схемите за юридическо обучение. Схемите за обучение трябва да бъдат практически ориентирани и да са полезни за ежедневната работа на практикуващите юристи, като използват активни и модерни техники на преподаване.Докладът предстои да бъде гласуван следващата седмица на пленарното заседание на Европейския парламент в Страсбург.", "date": "2017.06.29", "title": "Съдебното обучение заляга в законодателно предложение на ЕС"}
{"url": "https://news.bg/health/ikonomicheskata-migratsiya-promenya-publichnite-finansi.html", "text": "\"Ние сме безплатен донор на висококвалифицирани кадри\". Това заяви Галинка Павлова, заместник-председател на БЛС по време на VI-ти национален конгрес на пациентските организации \"Универсален достъп до здраве\", който се провежда в София с представители на Генерална дирекция \"Здравеопазване и безопасност на храните\" в ЕК.Според нея има проблем в политиките на ЕС. По думите й именно ЕС има вина, тъй като липсвали възможности да се финансират с европейски средства дейности в извънболничната помощ.Тя коментира, че тенденцията за миграция на лекарите е свързана с намаляване на достъпа до здравеопазване, влошаване на качеството на медицинската услуга.\"Къде са помощите за здравеопазване\", запита Павлова. \"Нямаше никакви възможности за финансиране на извънболничната помощ от европейските фондове\", коментира тя.Редно е да се помисли за индивидуални партиди в НЗОК със запазване на солидарния модел, така че всеки да знае какво е платил с неговите здравни осигуровки и какво е разходвано за неговото здраве от касата. Припомняме, преди седмица от Сдружението на частните болници направиха същото предложение. Мотивът им беше да се знае кой колко е внесъл за здраве, включително и колко внася държавата за пенсионерите и за децата.Павлова настоя за остойностяване на дейностите по клиничните пътеки, така че да бъде казано какво се включва в основния пакет, който се покрива от Здравната каса и кои дейности ще се финансират от допълнителното здравно осигуряване.Зам.-председателят на БЛС Галинка Павлова посочи, че има 45 дружества, които имат лиценз за допълнително здравно осигуряване, но само 24 изпълняват подобни услуги, защото нямат яснота - какви услуги ще заплащат и изтъкват, че те се припокриват дейности, плащани от НЗОК.Проф. Георги Михайлов, депутат от БСП за България визира изследване на американски учени, според което България е страната, която се движи в смъртоносна спирала и от там идва големият емигрантски взрив. Проф. Михайлов визира проблема с икономическата миграция. По думите му проблемът с медицинските кадри в Германия е много по-голям.Според изследването Латвия е загубила 30% от населението си в последните 7-8 години. Така по думите му икономическата миграция е проблем пред ЕС, който не може да бъде овладян. \"Ние трябва да се концентрираме към внимателна оценка на публичните разходи\", допълни проф. Михайлов.Той определи като грешка в законодателството промяната на здравноосигурителните в здравно застрахователни дружества. Според него това е неразумно, защото здравното застраховане се базира на оценка на риска. Според него финансовия модел на захранване на здравната система е сериозно компроментиран.\"Крепи се на клиничните пътеки, към които се наклониха много участници на този медицински пазар и заради липсата на алгоритъм НЗОК буквално се източва\", констатира проф. Михайлов.Така по думите му се стига до парадокса университетски болници да са в критично положение, а други играчи на пазара - да са добре. Като проблем бе очертан и нарушаването на баланса между разходите за медицинска дейност и заплащането на лечение.При нас процентът на разходи за медицинска дейност е достигнал почти 50%, докато в ЕС този процент е от 20-30%.Проф. Михайлов настоя да се търсят решенията в системи на ефективна оценка на разходите и тяхното препланиране. Според него трябва да се търсят възможности за развитие на здравноосигурителния модел, която не е свързана с механично увеличаване на здравната вноска.", "date": "2017.06.29", "title": "Икономическата миграция променя публичните финанси"}
{"url": "https://news.bg/int-politics/ruskoto-pravitelstvo-iska-da-udalzhi-kontrasanktsiite-sreshtu-es.html", "text": "Руското правителство иска да удължи контрасанкциите срещу Европейския съюз до края на 2018 г. Това обяви руският премиер Дмитрий Медведев, цитиран от \"Асошиейтед прес\".Медведев е говорил ден след като ЕС официално удължи икономическите си санкции срещу Русия, наложени през юли 2014 г. след анексирането на Крим от страна на Русия и подкрепата на Москва за сепаратистите в Източна Украйна.Москва отрича пряко участие в конфликта, въпреки твърденията на НАТО, че нейни войски подкрепят сепаратистите.Русия забрани вноса на едро на пресни хранителни продукти от много западни страни през 2014 г. в отговор на санкциите на ЕС. Москва твърди, че контрасанкциите помагат за развитието на руското селско стопанство.", "date": "2017.06.29", "title": "Руското правителство иска да удължи контрасанкциите срещу ЕС"}
{"url": "https://news.bg/regions/pyasachna-magiya-v-ruse-i-burgas.html", "text": "На кея в Русе се провежда Международен фестивал на пясъчните фигури \"Ruse Sand Fest\".Тази година фестивалът включва изграждането на алея на световните изобретения и иновации. На алеята са представени творбите на 10 скулптори от 8 държави. Те са изграждали творбите си в продължение на седмица.Утре, 30 юни - петък, и в Бургас започва пясъчна изложба. За десета година подред ще се проведе Фестивалът на пясъчните фигури.На фестивала в Бургас ще участвал 21 скулптори от България, Чехия, Полша, Украйна, Турция, Германия, Латвия, Португалия, Русия и други държави, съобщи БНТ.Темата тази година е \"Пясъчни приказки\". Идеята е фестивала да разказва с фигурите си над 50 персонажи от приказки. За направата им ще са необходими над 5 тона пясък. Фигурите ще бъдат преплетени в 20 композиции и ще са достъпни за посетителите от юли до края на месец септември.", "date": "2017.06.29", "title": "\"Пясъчна магия\" в Русе и Бургас"}
{"url": "https://news.bg/world/sasht-se-opitvat-da-opravdayat-novo-napadenie-sreshtu-nas-alarmira-damask.html", "text": "Сирийското правителство обяви, че предупреждението на САЩ към Дамаск да не извършва нова химическа атака е безпочвено и цели да оправдае ново нападение на Вашингтон срещу арабската държава, съобщи държавната телевизия, цитирана от Ройтерс.Припомняме, тази седмица Вашингтон заплаши Дамаск да отговори с военна сила, ако сирийското правителство извърши химическа атака.Телевизията отбелязва, позовавайки се на източник от външното министерство, че обвиненията на Вашингтон не само са подвеждащи, но са и \"лишени от някаква истина и не се основават на никакви факти\".Белият дом предупреди Башар Асад, че ще \"плати висока цена\", ако извърши химическа атака.", "date": "2017.06.29", "title": "САЩ се опитват да оправдаят ново нападение срещу нас, алармира Дамаск"}
{"url": "https://news.bg/world/katar-othvarli-iskaniyata-na-arabskite-darzhavi.html", "text": "Катар е готов да обсъди \"легитимните проблеми\" с арабските държави за прекратяване на регионална криза, но представеният миналата седмица списък съдържа искания, които не е възможно да бъдат изпълнени, тъй като няма истина в тях, съобщава Ройтерс.Дипломатическият разрив възникна този месец, след като Саудитска Арабия, ОАЕ, Бахрейн и Египет прекъснаха отношенията си с Катар, обвинявайки емирството, че подкрепя тероризма и поддържа съюзнически контакти с Иран.Четирите държави изпратиха в Доха списък с 13 искания, включително спиране на телевизия \"Ал Джазира\" и намаляване на контактите с Иран. Доха има 10 дни да ги изпълни. Крайният срок изтича в събота.Катарският външен министър Мохамед бин Абдулрахман ал Тани заяви, че Доха е заинтересована да участва в преговори за легитимните казуси, засягащи арабските държави, но подчерта, че някои от исканията са не разумни.\"\", поясни той.\"\", добави министърът.Посланикът на ОАЕ в Русия предупреди, че срещу Катар могат да бъдат наложени нови санкции, ако не изпълни исканията. Дипломатът добави, че арабските държави могат да притиснат търговските си партньори да избират между тях и Доха.", "date": "2017.06.29", "title": "Катар отхвърли исканията на арабските държави"}
{"url": "https://news.bg/euronews/balgarski-produkti-sa-s-realen-shans-za-zashtita-ot-es-v-kitay.html", "text": "Българското розово масло, родни вина и ракии имат реален шанс да бъдат защитени в Китай. Това стана ясно след среща на Момчил Неков с директор на Отдел \"Международен\" от Главна дирекция \"Земеделие и развитие на селските райони\" към Еврокомисията в Брюксел.Евродепутатът Момчил Неков проведе днес официална среща с Джон Кларк - директор на отдел \"Международни отношения\" към Главна дирекция Земеделие на Европейската комисия в Брюксел. На нея българският евродепутат подари и представи традиционни български храни и напитки със Защитено наименование за произход и Защитено географско указание, които биха могли да се включат в споразумението между ЕС и Китай за признаване на продукти с географско означение.\"По мое настояване Европейската комисия пое ангажимент да включи с приоритет български продукти в споразумението с Китай за взаимно признаване на географски означения. Китай е огромен пазар и трябва да направим всичко възможно да получим достъп до него, наравно с другите европейски производители. Преди няколко седмици отправих запитване и до министъра на земеделието, храните и горите - Румен Порожанов и до министъра на икономиката - Емил Караниколов относно изготвянето на настоящия списък и предложения за добавяне на български продукти в него, но все още нямам отговор\", заяви Момчил Неков.Храните и напитките, които българският евродепутат подари на директора са Троянска сливова ракия, Стралджанска мускатова ракия, вино от Дунавската равнина, Горнооряховски суджук и Странджански манов мед. Тези продукти бяха съгласувани с български експерти като подходящи и интересни за китайския пазар. Българското розово масло, което намира широко приложение в козметичната индустрия също беше обсъдено, като продукт с необходимост от включване към споразумението.Странджански манов мед, все още е в процедура по защита на продукт със защитено наименование на произход, но успешната му защита най-вероятно ще бъде факт преди влизане в сила на споразумението. Другите продукти вече утвърдени като европейски качествени храни и напитки. Джон Кларк остана впечатлен от проактивния подход и представянето на продуктите от българския евродепутат.Преди две седмици Неков организира експертна дискусия с представители на сектор \"спиртни напитки\" в България. Обсъдено беше и споразумението с Китай. Общото мнение беше, че подходящи за китайския пазар са розовото масло и суджука, но сред спиртните напитки има повече защитени продукти и трябва да се подбират стратегически.", "date": "2017.06.29", "title": "Български продукти са с реален шанс за защита от ЕС в Китай"}
{"url": "https://news.bg/int-politics/za-rusiya-noviyat-britanski-samoletonosach-bil-udobna-morska-tsel.html", "text": "Говорителят на руското военно министерство ген.-майор Игор Конашенков обяви, че британският самолетоносач \"Кралица Елизабет\" бил \"удобна морска цел\".По-рано в интервю за британското издание \"Дейли Телеграф\" военният министър на Великобритания заяви, че руснаците щели да гледат на най-големия британски самолетоносач със завист и възхищение.\"Заявлението на ръководителя на британското военно ведомство Майкъл Фалън относно превъзходството по външна красота на новия самолетоносач пред руския самолетоносач \"Адмирал Кузнецов\" демонстрира крещящото му непознаване на военноморската наука\", подчерта Конашенков.Той отбелязал, че без странична помощ от британския самолетоносач можело само да излитат самолети, като е заобиколен от плътна защита от защитаващи го военни кораби, подводници и помощни плавателни съдове.\"Затова, за разлика от самолетоносача \"Адмирал Кузнецов\", който е оборудван със зенитно оръжие, оръжие за борба с подводници и, най-важното, противокорабно ракетно въоръжение \"Гранит\", британският самолетоносач е само удобна огромна морска цел\", подчертал говорителят на руските военни.Конашенков заключил, че \"с оглед на това, в интерес на британския кралския флот е в открито море да не демонстрира \"красотата\" на своя самолетоносач по-близо от няколкостотин мили от \"далечния роднина\".По-рано беше съобщено, че най-големият кораб на Кралския военноморски флот - самолетоносачът \"Кралица Елизабет\", за първи път от произвеждането му е бил пуснат на море през миналия понеделник.", "date": "2017.06.29", "title": "За Русия новият британски самолетоносач бил \"удобна морска цел\""}
{"url": "https://news.bg/crime/devet-v-aresta-na-asenovgrad-zaradi-poboya.html", "text": "Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението на децата и треньори по водно гребане. Според прокуратурата, жителите на ромския квартал са извършили хулигански действия с особена дързост и цинизъм. Обвиняемите са Яшар, Исмет, Славчо, Ангел, Васил, Костадин, Емрал, Абдраман и Стефан.Масовото сбиване от 26 юни доведе до протести в града и засилено полицейско присъствие. Пострадали са общо седем души, които са били откарани в болница за преглед и по делото са назначени съдебно-медицински експертизи за нанесените телесни повреди. Установено е, че един от тях е с фрактура на китката на ръката, а друг с два счупени прешлени.По случая са разпитани 17 свидетели и са направени 12 разпознавания, като в момента се правят още четири. От местопроизшествието са иззети брадви, лопата и дървени тояги.Утре, 30 юни 2017 г., Районен съд-Асеновград ще заседава по искането на прокуратурата за вземане на мярка за неотклонение \"задържане под стража\" спрямо деветимата обвиняеми.", "date": "2017.06.29", "title": "Девет в ареста на Асеновград заради побоя"}
{"url": "https://news.bg/world/irakskite-sili-prevzeha-dzhamiyata-v-mosul-kadeto-islyamska-darzhava-obyavi-halifata.html", "text": "Иракските правителствени сили са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Това се казва в съобщение на иракската армия, цитирано от Ройтерс.Припомняме, преди няколко дни джамията и минарето бяха взривени от терористичната групировка.Превземането на религиозния храм е символична победа за иракските сили, които се борят с джихадистите повече от 8 месеца за връщането на Мосул - северният иракски град, който служи като столица на групировката.Черният флаг на групировката беше издигнат над минарето Ал Хадба от юни 2014 г.", "date": "2017.06.29", "title": "Иракските сили превзеха джамията в Мосул, където „Ислямска държава” обяви халифата"}
{"url": "https://news.bg/education/31-ot-sedmoklasnitsite-kandidatstvali-onlayn.html", "text": " Над 31% от заявленията за участие в първото класиране за профилираните и професионалните гимназии в страната са подадени в електронната система на МОН.15 308 седмокласници и техните родители са написали желаните училища и паралелки директно в онлайн платформата. Общият брой на заявленията за първо класиране бяха 49 032, като 33 724 са подадени на хартия.За първа година МОН пусна системата онлайн като алтернатива на кандидатстването с документи на хартия в училищата-гнезда. Най-много деца са кандидатствали онлайн в областите Пазарджик - 97%, Перник - 91%, Смолян - 60%, Хасково - 59%, Варна - 51%, Ловеч - 44%, Велико Търново и Кърджали по 43%, Сливен - 42%, Видин, Търговище и Шумен по 39%. За София-град 26% от заявленията са пуснати в платформата на МОН.Най-малко са се възползвали от електронното подаване в областите Враца - 3 %, Благоевград, Русе и Силистра по 8 %, Бургас - 12 %, Габрово - 13 %, Добрич - 15 % и Кюстендил - 16 %.От всички кандидати за място в профилираните и професионалните гимназии в страната 47 045 са били класирани. От тях 31 377 са по първото си желание. В профилираните паралелки са били приети и могат да се запишат 25 699 бъдещи осмокласници, а в професионалните - 21 346. Младежите, които най-много са искали да учат професия, са 14 575.Записването на учениците започна вчера и ще продължи до утре, 30 юни 2017 г. В същия срок се подадат заявления за участие във второто класиране. Некласираните до момента младежи участват в него автоматично без да попълват допълнителни документи.Недоволните от първия етап трябва да подадат заявленията си в училищата, в които са били приети, без да пренареждат желанията си.При втория тур може да бъдат класирани на по-предно желание или да останат в същото училище, където им се пази място. Списъците с приетите ще бъдат обявени до 4 юли 2017 г.", "date": "2017.06.29", "title": "31% от седмокласниците кандидатствали онлайн"}
{"url": "https://news.bg/world/byudzhetat-za-otbrana-na-sasht-mozhe-da-dostigne-blizo-usd700-mlrd.html", "text": "Комисията за отбрана към Сената на САЩ единодушно прие проекта на закона за финансиране на националната отбрана с бюджет от 696,5 милиарда долара за следващата финансова година.Законопроектът предполага базов военен бюджет от $621,5 милиарда и още $75 милиарда, заделени във военен фонд за непредвидени разходи, съобщава сайтът The Hill, цитиран от Със Закона за финансиране на националната отбрана \"започва процес на възстановяване на нашите военните сили след шест години на разрушителни съкращения на отбранителния бюджет\", коментира сенатор Джон Маккейн.Приетата сума надвишава с над 28 млрд. долара поискания от президента Тръмп военен бюджет и е с 8,5 млрд. долара по-малък от предложения от шефа на комисията Мак Торнбъри.Предварителният базов военен бюджет, поискан от Белия дом, бе в размер на 603 млрд. долара и 65 милиарда долара за военния фонд.Допълнителни средства ще бъдат използвани за привличане на над 6 000 войници в съответствие с искането на Пентагона, както и на хиляда морски пехотинци. Предвижда се армията да получи допълнително 10 изтребителя F/A-18s, а разходите за построяване на военни кораби да бъдат увеличени с 5 милиарда долара.", "date": "2017.06.29", "title": "Бюджетът за отбрана на САЩ може да достигне близо $700 млрд."}
{"url": "https://news.bg/economics/balgariya-i-15-darzhavi-ot-es-veroyatno-shte-badat-osadeni-za-finite-prahovi-chastitsi.html", "text": "16 държави в ЕС, включително България, вероятно ще бъдат осъдени заради проблема с фините прахови частици.Това обясни министърът на околната среда и водите Нено Димов при откриването на VІІІ Национален зелен форум 2017 - Екоиновации и градска среда. Всички трябва да се справим и да намалим замърсяването, призова той. По време на форума, бизнесът постави въпроса за мерките срещу замърсяването на въздуха. Екоминистърът Нено Димов заяви, че на първо място замърсители са домакинствата с битовото отопление на дърва и въглища. След това е автомобилният транспорт. На последно място е индустрията.Работна група със заместник-министри на околната среда, вътрешните работи и транспорта ще разработи цялостна програма по трите проблема със замърсяването на въздуха и наблюдението.Екоминистърът подчерта, че ще се бори да не влизат в България автомобили с двигатели, които замърсяват и са без катализатори. За целта ще се вземат мерки да не могат да минават първа регистрация в КАТ. От ековедомсвтото ще помогнат на КАТ да се снабди с устройства за замервания при регистрацията на автомобили. Ще увеличат мерките за проверка на автомобилите през годишния технически преглед.Следваща стъпка е да се контролират сервизите да не свалят катализатори. Давам си сметка, че процесът ще бъде бавен, защото трябва да убедим хората, че липсата на катализатори е техническа неизправност, каза министър Димов. 99% от присъстващите в залата одобриха мерките срещу замърсяването на въздуха.Отпадъците стават суровина. Използването на материалите и енергията от тях водят до печалба и съответно до по-добра околна среда. В момента сме на такъв етап от развитието на света, че на преден план излиза кръговата икономика, обясни екоминистърът на бизнеса процесите на съвременната индустрия.Според него продукцията става по-качествена за сметка на използването на по-малко ресурси. Затова трябва да се подпомагат компаниите, които правят зелена икономика и да гледаме положително на тях, подчерта министърът.От ековедомството работят съвместно с бизнеса за създаване на финансова, стратегическа, нормативна и регулаторна рамка, в полза на \"зеленото\" икономическо развитие, увери Димов.Създаването на благоприятна среда и условия за екоиновативни решения за кръгова икономика е сред приоритетите на европейско ниво по време на предстоящите председателства на Съвета на ЕС на \"триото\" Естония, България и Австрия.Рационалното използване на ресурсите и енергията допринасят за повишаване на производителността и конкурентноспособността на икономическите отрасли.Предимствата от въвеждането на екологосъобразни практики в предприятията са свързани с подобряване на фирмения имидж и създаването на здравословни и безопасни условия на труд. По този начин се създават и условия за икономически растеж и повишаване на заетостта, смята екоминистърът. Той е убеден, че влагането на екопродукти в производството означава нови пазарни възможности и достъп до все още неразработени пазари с голям потенциал за развитие, обясни министърът.Между околната среда и икономиката винаги има цикличност. Първо има напредък за сметка на околната среда. След това се намират решения на проблемите за нейното опазване, което е свързано с развитието на човека.Нено Димов даде пример, че след каменната ера не са свършили камъните, а хората са напреднали и са открили бронза за по-ефективен. Човешкият гений е този, който намира проблемите и след това решенията за преодоляването им, допълни министърът.", "date": "2017.06.29", "title": "България и 15 държави от ЕС вероятно ще бъдат осъдени за фините прахови частици"}
{"url": "https://news.bg/regions/startira-koordinatsionniya-tsentar-na-mvr-i-nap-po-severnoto-chernomorie.html", "text": "В началото на месец юли за втора поредна година стартира Междуведомствения координационен център за съвместна работа на МВР и НАП по Северното Черноморие, който се помещава в сградата на Областна дирекция на МВР - Варна.Смисълът на координационния център е да подпомага дейността на всички органи, които имат контролни функции във връзка с туристическия сезон.Трите основни направления на работа на координационното звено са: съвместни патрули в курортните комплекси и крайбрежни зони на Варна; съвместни действия по отношение на контрола на работа на нощните заведения; изграждане на контролни фискални пунктове на територията на курортите в областите Варна и Добрич.Сигнали за нередности от страна на граждани към Междуведомствения координационен център могат да бъдат подавани на тел. 052/652 238 и 0882/050027. Както и на електронната пощенска кутия с адрес: kc@ro03.nra.bg.", "date": "2017.06.29", "title": "Стартира координационния център на МВР и НАП по Северното Черноморие"}
{"url": "https://news.bg/crime/zelenite-iskat-otpadane-na-parlamentarnata-kvota-vav-vss.html", "text": "Отпадане на парламентарната квота във ВСС искат от партия \"Зелените\".\"Практиката от сегашния начин на номиниране на кандидати от парламентарната квота очевидно е порочна\", заяви пред журналисти Владислав Панев, съпредседател на \"Зелените\".По думите му партиите се стремят да имат сериозно влияние в кадровия орган и се избират такива номинации, които да обслужват интереси. Поради тази причина \"Зелените\" настояват за отпадането на парламентарната квота и засилен на прекия избор. Те настояват това да стане факт за следващите избори за членове на ВСС.Същевременно при настоящите избори от парламентарната квота \"Зелените\" настояват всяка номинация да бъде ясно обоснована, като се посочат подробно личните качества и постижения вместо \"сегашните клиширани и изпразнени от съдържание мотиви\".Това беше заявено в тяхна позиция, подготвена за медиите. В нея те настояват още изслушванията на кандидатите да бъдат открити и публични, като се изисква да отговарят ясно и изчерпателно на поставените въпроси, включително и от неправителствени организации (НПО).\"Парламентарно представените партии твърдо да се разграничат от номинации, които в досегашната си работа са създали впечатление, че се съобразяват повече със собствени интересно, отколкото с прилагането на закона\", пише още в позицията на \"Зелените\".", "date": "2017.06.29", "title": "\"Зелените\" искат отпадане на парламентарната квота във ВСС"}
{"url": "https://news.bg/world/sitsilianskata-mafiya-se-mesti-v-germaniya.html", "text": "Кланове от Сицилианската мафия бягат на север в Германия в търсене на бизнес възможности в отговор на бедните икономически условия в Южна Европа, а също така заради действията на италианското правителство в борбата с организираната престъпност, пише \"Гардиън\".Вестникът се е сдобил с подробности за мащабна операция срещу наркотиците в югозападната част на Германия. От информацията става ясно, че кланове са мигрирали в някои от най-богатите рaйони в Германия заради финансови проблеми в Италия.19 души са задържани за трафик на наркотици. Иззети са стоки и пари на стойност 4 милиона евро при акция в югозападния град Филинген-Швенинген на 21 юни. Операцията е проведена от германската криминална полиция и финансовата полиция в Палермо.Бандата е действала предимно в Ротвайл и Щутгарт в провинция Баден-Вюртемберг, която граничи с Франция и Швeйцария. Това е провинцията с най-нисък праг на бедност в Германия.Според италианските власти арестувани са мафиоти, които са свързани с трафик на тонове марихуана и кокаин от Албания в Германия. Те са принуждавали собственици на местни барове и магазини да слагат слот машини с цел пране на пари.Италианската полиция подозира, че мафиотите са купували оръжия от държави на Балканите.През 2016 г. екип от 300 разследващи е започнал да подслушва и да следи движението на мафиотите със скрити камери.Разследващите обявиха, че трафикантите в Германия са работили за фамилията Мондино - сицилианска мафиотска банда в Палермо.Вярва се, че Коза ностра също е започнала да разширява престъпните си дейности в Германия.Според италианското вътрешно министерство 4000 мафиоти са арестувани в Сицилия от 1990 г.", "date": "2017.06.29", "title": "Сицилианската мафия се мести в Германия"}
{"url": "https://news.bg/world/sasht-nyama-da-razshiryavat-zabranata-za-laptopi-no-zasilvat-merkite-po-letishtata-v-sveta.html", "text": "САЩ обявиха, че ще въведат нови правила за засилване на мерките за сигурност, обхващащи всички самолетни компании, които летят до страната, но няма да разширяват забраната, отнасяща се до лаптопите, съобщава АФП.Секретарят за вътрешната сигурност Джон Кели поясни, че терористичните заплахи задължават подобряване на всички стандарти за безопасност, отколкото подход на парче, който засяга личните електронни устройства., поясни Кели и добави, че ще приложат нови мерки за безопасност на въздушния транспорт и възпрепятстване терористите да успеят.През последните месеци администрацията на САЩ обсъждаше възможността за разширяване забраната за внасяне на лаптопи в салона на самолета, както и други по-големи електронни устройства на полети от Европа, но сега Вашингтон насочи усилията си в друга посока.Наложената през март забрана за внасяне на лаптопи в салона на самолети от 8 държави от Северна Африка и Близкия изток се основава на разузнавателна информация, че ДАЕШ (\"Ислямска държава\") работи по поставянето на бомба на таблет или лаптоп.По същата причина Великобритания наложи подобна забрана за директни полети от 6 държави.По време на реч на конференция на Центъра за нова американска безопасност Кели предупреди, че терористичната заплаха за самолетните компании не е изчезнала.Той изтъкна, че самолетните компании и летищата по света ще трябва да приложат пакет от нови методи за проверка на пътниците и устройствата им, включително технологична и физическа проверка.Представители на ведомството за вътрешна сигурност поясниха, че агенцията ще издаде директиви за около 180 авиопревозвача от 105 държави, които изпълняват полети до САЩ. В това число влизат и американските самолетни компании.Общо става въпрос за около 2 000 полета до САЩ ежедневно с 325 000 пътници.Кели каза още, че САЩ ще настояват чуждестранните летища да приемат процедури за проверка на пътниците преди да се качат на самолета, използвани от американските митнически и гранични власти.Такива операции вече се прилагат на 15 места в 6 държави, включително Канада, Ирландия и ОАЕ.Но проблемът с това е, че засяга суверенитета на държавите.Самолетните компании ще бъдат накарани да приемат смесица от нови мерки, включително използване на нови технологии за проверка, повече кучета и други.", "date": "2017.06.29", "title": "САЩ няма да разширяват забраната за лаптопи, но засилват мерките по летищата в света"}
{"url": "https://news.bg/crime/prokuraturata-iska-postoyanen-arest-na-agresivniya-nesebarets.html", "text": "Районна прокуратура - Несебър внесе в съда искане за определяне на постоянна мярка \"задържане под стража\" спрямо 21-годишния Тодор Н. от Несебър. Той е обвинен затова, че на 24 юни 2017 г. около 20 и 20 ч. в Несебър, на ул.\"Месембрия\", при управление на моторно превозно средство марка \"Мерцедес\" извършил действия, грубо нарушаващи обществения ред и изразяващи явно неуважение към обществото.Блъска незряща пешеходка, 51-годишна гражданка на Република Словакия и излиза от управлявания от него автомобил, след което нанася удар с лявата си ръка в областта на лицето на друг пешеходец - 57 годишна гражданка на Република Словакия.Скочил в движение и оставил без непрекъснат контрол при включен двигател управлявания от него автомобил. Деянието по своето съдържание се отличава с изключителна дързост, изразяваща се в демонстративно и явно неуважение към обществото, чрез нанасяне безпричинно на побой, незачитане на човешката личност, съчетано с употреба на сила без личен мотив.Очаква се Районен съд - Несебър е насрочил заседанието си на 29 юни 2017 г. от 13 и 30 ч.", "date": "2017.06.29", "title": "Прокуратурата иска постоянен арест на агресивния несебърец"}
{"url": "https://news.bg/crime/v-makedoniya-arestuvaha-tri-reysa-s-fenove-na-botev-plovdiv.html", "text": "Българският консул в Македония Венцислав Цветанов спешно е пристигнал в полицейското управление на град Крива паланка, където всеки момент ще бъдат докарани три автобуса с футболни фенове на \"Ботев\" (Пловдив), съобщават от Министерството на външните работи.Според македонската полиция три автобуса с фенове на \"Ботев\" (Пловдив), пътуващи за Албания през Македония, са спрели към 3 ч. през нощта за почивка на магистралата Скопие-Тирана на определени за това места.Четирима от феновете със спрей изрисуват графити върху сградите за почивка. Полицията твърди, че разполага с видеозапис.При молба от органите на реда да бъдат санкционирани за хулиганската си постъпка, феновете отказват. На четиримата фенове ще бъде съставен административно-наказателен акт. Докато не платят глобите, четиримата български граждани няма да бъдат освободени да продължат пътуването си.В момента останалите пътуващи в автобусите са солидарни с тези фенове и остават на място.\"Ботев\" (Пловдив) гостува на Партизани (Тирана) днес от 18 ч. българско време в мач от първия квалификационен кръг на турнира Лига Европа.От българското посолство уверяват, че ще оказват пълно съдействие на феновете.По-късно автобусите с фенове отпътуваха от Крива паланка към Тирана с полицейски ескорт, уточниха от външното ведомство.Било е постигнато съгласие с органите на реда в Крива паланка да бъде съставен акт за административно нарушение и налагане на минимална глоба в размер на 200 евро само на ръководителя на групата.Очаква се феновете да пристигнат навреме на стадиона, за да подкрепят отбора си. В Крива паланка остава само ръководителят на групата Иван Вълчев, който след произнасянето на дежурния съдия ще настигне с кола на посолството автобусите с фенове.", "date": "2017.06.29", "title": "В Македония арестуваха три рейса с фенове на Ботев Пловдив"}
{"url": "https://news.bg/politics/tsvetanov-cherpi-samneniya-za-gripenite-ot-chehiya-i-ungariya.html", "text": "Парламентът иска да разбере каква е истината за всички процедури, извършвани до сега за предстоящото сключване на договор и харчене на 1.5 млрд. лв. Така зам.-председателят на ГЕРБ Цветан Цветанов коментира създаването на анкетна комисия в парламента относно избора на шведските бойни самолети \"Грипен\".Цветанов обясни, че комисията цели да се разбере кога е взето решението за избора на изтребителите \"Грипен\". \"Искаме да знаем дали това е обвързано с изборите, които приключиха на 26 мат. Преди това или след това е взето решение за отстраняването на един от участниците\", допълни той.Припомняме, вчера, 28 юни,  депутатите гласуваха да се създаде Комисия за закупуването на нов тип боен самолет. Комисията щяла да избегне политически пристрастия, лични амбиции и взимането на емоционални решения. Зам.-председателят на ГЕРБ  и се обяви за създаването на Комисия още в неделя, 25 юни.Тогава Цветанов обвини президента Радев, че че се намесвал в решението и дори намекна за . От своя страна президентът , като настоя да чуе мнението и на премиера Борисов по въпроса.Припомняме и че на 23 юни, петък, след провеждането на двустранната среща на премиера с шведския министър-председател Щефан Льовен в рамките на Европейския съвет в Брюксел, Борисов заяви, че страната ни възнамерява да започне .Пред bTV председателят на парламентарната група на ГЕРБ обясни още, че съмненията му за корупционни схеми около избора на шведските изтребители произхождали от факта, че Чехия и Унгария също имало съмнения за корупционни схеми по въпроса. Той добави, че шведските бойни самолети се използват във въоръжението на 6 държави, само 2 от които били членки на НАТО. Това били именно Чехия и Унгария.Припомняме и според изказване на лидера на БСП Корнелия Нинова от вчера обаче Анкетната комисия за избора на самолетите изглеждала като кабинета \"Борисов-3\" да разследва кабинета \"Борисов-2\". По думите ѝ предложението на ГЕРБ \"звучало като виц\".Президентът Румен Радав също изрази мнение по въпроса. Според него създаването на анкетната комисия е ясен знак, че  за придобиване на нов боен самолет.Цветанов заяви, че самолетите Ф-16 били основно въоръжение на НАТО и държавите членки на ЕС - използвали ги 28 държави, 11 от които членки на НАТО. Съседките ни Турция, Румъния и Гърция също използвали Ф-16. Според Цветанов самолетите \"Грипен\" нямали нито една военна мисия, а другите самолети имали около 8 мисии.Цветанов допълни, че през 2012 г. в Португалия президента Радев лично дал експертиза в полза на самолетите Ф-16.Цветанов коментира и случката с посещението на президента Радев в Свищов. По думите му той е бил поканен на срещата с кмета на Свищов. \"Имаше табелки, които бяха сложени в заседателната зала. Ние бяхме при кмета и обсъждахме теми, които са от интерес на общината и жителите на Свищов\", обясни Цветанов. Той допълни, че кметът на Свищов Генчо Генчев казал на народните представители, че ще довършат разговора по време на срещата с президента.\"Когато дойде президентската администрация, казаха, че няма да има никой друг участник в тази среща, нито областен управител. Тук не говорим за народните представители, които стояха в фоайето долу. Наложи се кметът да изнесе табелите с имената ни, които бяха на масите\", добави Цветанов.Според председателя на парламентарната група на ГЕРБ подобни срещи целят да се разрешат проблеми на дадена община, а случката в Свищов била преекспонирана в публичното пространство.Цветанов посочи и че когато институцията на президента организирала посещение в Горна Оряховица, кметът се му се обадил да попита какво мисли той по въпроса. \"Ние казахме, че той е президент на всички българи.\"Цветанов обаче добави, че това обаче не било търсене на разрешение, защото кметът на Горна Оряховица искал да покани на въпросната среща и народни представители.", "date": "2017.06.29", "title": "Цветанов черпи съмнения за Грипените от Чехия и Унгария"}
{"url": "https://news.bg/crime/na-tsatsarov-mu-doyde-v-poveche-tsirka-pred-vss-i-napusna.html", "text": "Заседанието на ВСС се провали поради липса на кворум, след като част от кадровиците на съдебната власт демонстративно напуснаха.До това се стигна, след като шефът на Върховния административен съд (ВАС) Георги Колев предложи заседанието да се прекрати.Главният прокурор Сотир Цацаров зачете част от заглавията в медиите, свързани с протеста пред сградата преди началото на заседанието.Любопитното е, че ВСС обърна внимание на това, че протестът пречи на нормалното процедиране на заседанието, след като той вече е приключил.\"Честно казано някак си този цирк ми идва в повече\", изтъкна Цацаров и напусна заседанието, като заедно с него излязоха и други членове.Членът Соня Найденова се опита да предотврати провала на заседанието, като призова колегите си да останат. Тя отбеляза, че не за първи път заседават при протести пред сградата и напомни, че при предишни прояви е имало и агнешки главички, и некролози.Така или иначе обаче кворум вече нямаше и кадровиците не успяха да разгледат най-горещата последната точка от дневния си ред. Припомняме, в днешния дневен ред на ВСС беше включена точка за сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези. Сигналът беше тълкуван и като опит за импийчмънт на председателя на ВКС.Самият Лозан Панов коментира пред медиите, че няма коментар относно провала на заседанието. Той отрече да има лична война с главния прокурор.\"Няма какво да коментирам за това, което се случи\", коментира съдия номер едно. По думите му, всички точки от дневния ред са важни и очевидно темата остава висяща.Флашмоб с болтове показаха пред сградата на Висшия съдебен съвет преди началото на заседанието на кадровия орган на съдебната власт. Символичният жест, бе част от протест в подкрепа на председателя на Върховния касационен съд Лозан Панов. Флашмобът подсеща за липсващите и за разслабените болтове от автомобила на съдия номер 1.Панов бе посрещнат с овации, докато влизането на шефа на Върховния административен съд (ВАС) Георги Колев бе съпътствано от възгласи \"Оставка!\".Очаква се ВСС да разгледа сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези, който беше принуден да напусне България, защото подкрепи бежанците, докато жителите на Белене бяха против.Припомняме, на 27 април 2017 година пред сградата на Висшия съдебен съвет имаше така наречен флашмоб -  главички. Те бяха шест - колкото са съдиите, поискали създаване на комисия, която да разследва срещата на Сотир Цацаров, Сашо Дончев и Георги Гергов в ЦУМ.", "date": "2017.06.29", "title": "На Цацаров му дойде в повече \"цирка\" пред ВСС и напусна"}
{"url": "https://news.bg/regions/protestirat-v-druzhba-za-12-ti-pat.html", "text": "За 12-ти пореден път хората от столичния квартал \"Дружба\" излязоха на протест. Исканията им са да се отвори пешеходният път между \"Дружба\" едно и две.В момента тече съдебна процедура по промяна на Подробния устройствен план. Десетките протестиращи се заканиха, че когато бъде насрочена дата в съда, ще протестират и пред Административния съд.Протестът на дружбенци беше подкрепен и от живущи в ж.к \"Младост\", а кметът на район \"Искър\" - Ивайло Цеков не присъства за пореден път.Хората от \"Дружба\" насрочиха следващия си протест за 20 юли от 19.00 часа.", "date": "2017.06.29", "title": "Протестират в \"Дружба\" за 12-ти път"}
{"url": "https://news.bg/crime/hvanaha-turski-grazhdanin-izdirvan-za-ubiystvo-v-norvegiya.html", "text": "По искане на Окръжната прокуратура в Добрич съдът наложи мярка \"Временно задържане под стража\" за срок до 40 дни на турски гражданин, издирван за убийство в Кралство Норвегия.40-годишният Хасан Калънч бил установен и задържан на ГКПП- Дуранкулак. Установено е, че той е издирван за убийство, извършено в Кралство Норвегия.Съдебните власти в кралството са декларирали намерение да отправят официално искане до българските власти за екстрадиране на Калънч.Искането на Окръжната прокуратура в Добрич да бъде наложена мярка \"Временно задържане под стража\" за срок до 40 дни на турски гражданин бе уважено от състав на Добричкия окръжен съд.", "date": "2017.06.29", "title": "Хванаха турски гражданин, издирван за убийство в Норвегия"}
{"url": "https://news.bg/world/nato-izprashta-nyakolko-hilyadi-voynitsi-v-afganistan.html", "text": "НАТО ще увеличи военното си присъствие в Афганистан, за да помогне на правителството в борбата срещу талибаните, но войските на алианса няма да участват в директни сблъсъци.Това заяви шефът на алианса Йенс Столтенберг, цитиран от АП и АФП.Военният съюз приключи военната си операция в Афганистан през 2014 г., когато предаде фронтовите задължения на афганистанската армия и се насочи към тренировъчна и съветническа мисия, но през последните години талибаните помрачиха надеждите за прекратяване на войната, след като си върнаха позиции.Преди срещата на военните министри на алианса в Брюксел Столтенберг обяви, че 29-те страни членки обмислят увеличаване на натовското присъствие с няколко хиляди войници.\"Мога да потвърдя, че ще увеличим присъствието си в Афганистан\", поясни той. \"\", добави Столтенберг.По думите му допълнително изпращане на войници ще подпомогне афганистанските специални части, както и ВВС при изпращане на подкрепление и евакуация, а също така ще бъде засилено обучението на военнослужещи.Столтенберг не посочи конкретни цифри, но според дипломатически източници в Афганистан ще бъдат изпратени до 3 000 войници.В момента алиансът поддържа около 13 500 войници в Афганистан.От думите на генералния секретар стана ясно, че 15 държави вече са обещали да изпратят допълнително войници.Великобритания обяви, че ще подпомогне мисията с около 100 военнослужещи.", "date": "2017.06.29", "title": "НАТО изпраща няколко хиляди войници в Афганистан"}
{"url": "https://news.bg/world/predsrochno-osvobozhdavat-ot-zatvora-bivshiya-premier-na-izrael-ehud-olmert.html", "text": "Бившият премиер на Израел Ехуд Олмерт ще бъде освободен предсрочно от затвора след решение на борда за помилване към израелските затворнически власти, съобщават световни агенции.Говорител на затворническите власти заяви, че бордът е взел решение днес за удовлетворяване молбата на Олмерт да му се намали с 1/3 27-месечната присъда за корупция.Олмерт ще бъде освободен в неделя, макар че правосъдното министерство може да обжалва решението.71-годишният Олмерт, който беше премиер между 2006 и 2009 г., е осъден за корупция. Той влезе в затвора през февруари 2016 г. Освобождаването му в неделя идва след излежаването на 2/3 от присъдата.Олмерт е първият премиер, вкаран в затвора.", "date": "2017.06.29", "title": "Предсрочно освобождават от затвора бившия премиер на Израел Ехуд Олмерт"}
{"url": "https://news.bg/crime/zasileno-politseysko-prisastvie-v-asenovgrad-sled-snoshtniya-protest.html", "text": "Със засилено полицейско присъствие осъмна Асеновград, след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане на язовир \"Четиридесетте извора\", предаде БНТ.Хиляди асеновградчани се събраха, за да изразят недоволството си, а от Пловдив пристигнаха близо 100 мотористи.След края на протеста много от демонстрантите са се насочили към ромската махала.Съобщава се, че 8 души са арестувани, но от полицията отказват коментар.Очаква се в 11:00 часа кметът да приеме част от протестиращите.Децата, които са станали обект на агресията, са отбор по кану-каяк. Те тренирали на язовир \"40-те извора\", когато възникнал конфликтът, прераснал в масово сбиване.Пострадали са двама от учениците, както и двама треньори. Те са прегледани в болница.По време на прегледа голяма група разгневени жители от Лозница, въоръжени с колове, е обсадила болницата. Стигнало се е до намесата на полицията.", "date": "2017.06.29", "title": "Засилено полицейско присъствие в Асеновград след снощния протест  "}
{"url": "https://news.bg/society/petrovden-e-2.html", "text": "Днес (29 юни) Българската православна църква почита паметта на двама от учениците на Христос - светите апостоли Петър и Павел.Имен ден днес имат Петър, Павел, Петрана, Полина, Павлина, Петя и Камен.Според Новия завет Петър се казвал отначало Симон и бил син на рибар от Витсаида Галилейска. Брат му Андрей пръв станал ученик на Христос и довел Симон при Исус.Спасителят го нарекъл Петър, което значи \"камък\". Името на апостол Петър се споменава постоянно в Евангелието. Той бил един от любимите ученици на Христос.Когато повели Исус на съд, само Петър и един от учениците вървели след него. В двора на първосвещеника обаче, обхванат от малодушие, той три пъти се отрекъл от Христа. Когато пропял петелът, той си спомнил предсказанието на Спасителя: \"Казвам ти, Петре, не ще пропее днес петел, преди ти три пъти да се отречеш, че Ме познаваш\" (Лука 22:31-34), и горко се разкаял.След Възкресението Христос се явил най-напред пред Петър, за да възстанови неговото апостолство. Традиционно се смята, че Петър е учител на юдеите, а Павел - на езичниците.Петър проповядвал в Юдея, Галилея, Самария, Кесария, Йерусалим, Сирия, Антиохия. Стигнал и до Египет. Пътувал до Британия, Гърция, бил в Коринт.Около 67 г. пристигнал в Рим. Там император Нерон предприел гонения срещу християните. Петър бил затворен в тъмница и на 29 юни осъден на кръстна смърт. Петър обаче помолил да го разпънат с главата надолу, като не считал себе си достоен за еднаква смърт със Спасителя.В традиционния български бит Петровден е един от най-почитаните празници през летния период. Според поверието празненствата днес са за предпазване от пожари, гръмотевици и градушки.  ", "date": "2017.06.29", "title": "Петровден е"}
{"url": "https://news.bg/world/fbr-razpita-sluzhiteli-na-kasperski.html", "text": "Агенти на Федералното бюро за разследване са разпитали служители на компанията за киберсигурност \"Касперски\", живеещи САЩ, предадоха информационните агенции.Представители на компанията потвърдиха информацията, но от ФБР отказаха коментар.Не е ясно дали разпитите са свързани с намесата на Русия в изборите за Белия дом.През месец май служители на спецслужбите заявиха пред сенатската комисия по разузнаването, че се разследва използването на програмни продукти на \"Касперски\" от правителствени служители.Представители на конгреса смятат, че програмите може да се използват за хакерски атаки срещу американски компютърни системи и че фирмата е свързана с руското разузнаване.", "date": "2017.06.29", "title": "ФБР разпита служители на „Касперски”"}
{"url": "https://news.bg/politics/zigmar-gabriel-i-sergey-lavrov-sporiha-publichno-za-siriya-i-ukrayna.html", "text": "Външните министри на Германия и на Русия - Зигмар Габриел и Сергей Лавров, влязоха в публичен спор за Украйна и Сирия, предаде Дойче веле.Двамата се срещнаха в руския Краснодар при откриването на 14-ата конференция на побратимените градове, но при разговорите им бяха засегнати и двете конфликтни зони на международната сцена.В коментар за изявлението на САЩ, че сирийският президент Башар Асад подготвя нова химическа атака Лавров обвини Вашингтон, че \"провокира и създава поводи за удари срещу сирийската правителствена армия\". Той определи изнесената информация като \"спекулация с мними разузнавателни данни, които са секретни и не бива да се показват на никого\".От своя страна Зигмар Габриел упрекна Лавров в опит да представи правителството на Асад като \"миролюбив режим\".\"Президентът Асад оглавява режим, който подлага на мъчения хиляди хора. Сигурен съм, че за сирийските военни не представлява затруднение да употребят химическо оръжие срещу противниците на Асад.\" - коментира германският външен министър.Във връзка с украинския конфликт той призова примирието да не се ограничава само по време на селскостопанските дейности.\"Ако следваме здравия разум, няма как да обясним защо примирието да не може да бъде продължено и след прибирането на реколтата.\" - каза още Габриел, като изрази надежда за възобновяване на нормандския формат.Лавров репликира, че всички нови инициативи за омиротворяване на ситуацията в Донбас са \"от лукавия\".", "date": "2017.06.29", "title": "Зигмар Габриел и Сергей Лавров спориха публично за Сирия и Украйна"}
{"url": "https://news.bg/int-politics/pol-manafort-e-poluchil-17-mln-dolara-ot-partiyata-na-yanukovich.html", "text": "Бившият шеф на предизборния щаб на Доналд Тръмп - Пол Манафорт, е получил 17 милиона долара от украинската Партия на регионите, оглавявана от покровителствания от Кремъл Виктор Янукович.Компанията на Манафорт е получила сумата в продължение на период от две години, посочва в. \"Washington Post\".Констатацията се съдържа в документ от 87 страници, в който се казва, че така партията на Янукович се е опитвала да повлияе на американската политика по отношение на Украйна.Плащанията са се осъществявали през периода 2012-2014 г.Манафорт е разследван по руската намеса в американските президентски избори.", "date": "2017.06.29", "title": "Пол Манафорт е получил 17 млн. долара от партията на Янукович"}
{"url": "https://news.bg/int-politics/italiya-mozhe-da-zabrani-na-chuzhdi-korabi-da-prevozvat-migranti-do-bregovete-y.html", "text": "Италианските власти заплашиха, че ще забранят на чуждестранни плавателни съдове да превозват имигранти до пристанищата на страната, предаде Би Би Си.На първо място става дума за съдове, които под чуждестранни флагове, заедно с италианската брегова охрана, се ангажират със спасяване на мигранти, претърпели корабокрушение по пътя от Либия до бреговете на Италия.Често тези плавателни съдове принадлежат на хуманитарни организации и плават под различни флагове - често германски и малтийски, но мигрантите биват сваляни на италианския бряг.Италианският представител в ЕС Маурицио Масари предупреди, че ситуацията излиза от контрол. Премиерът Паоло Джентилони обвини европейските страни, че игнорират проблема.Само през последните 4 дни около 10 хиляди мигранти са се опитали да достигнат от Северна Африка до Италия.През тази година в Италия са влезли 73 хиляди мигранти, което е с 14% повече от същия период на 2016 г.", "date": "2017.06.29", "title": "Италия може да забрани на чужди кораби да превозват мигранти до бреговете й"}
{"url": "https://news.bg/int-politics/v-avstraliya-obviniha-vissh-predstavitel-na-vatikana-v-seksualni-posegatelstva.html", "text": "Кардинал Джордж Пел, който отговаря за финансите на Ватикана, беше обвинен в сексуални посегателства в Австралия, съобщиха от местната полиция, цитирани от световните осведомителни агенции.\"Полицията в щата Виктория повдигна обвинения на Джордж Пел за извършени в миналото сексуални посегателства\", обясни месетн полицейски началник.Допълва се, че срещу кардинал Джордж Пел има подадени множество жалби, като трябва да се изправи пред съда на 18 юли.Пел, който е австралиец и който е най-високопоставеният представител на римокатолическата църква в страната, беше разпитан в Рим през октомври миналата година от австралийската полиция във връзка с обвинения в педофилия, които той отрича.", "date": "2017.06.29", "title": "В Австралия обвиниха висш представител на Ватикана в сексуални посегателства"}
{"url": "https://news.bg/world/ukrayna-zalovi-ruski-voenen-v-donbas-kremal-kazva-che-e-ot-zapasa.html", "text": "Украински бойци плениха руски военен в Луганска област. Москва твърди, че заловеният Виктор Агеев преди година е преминал в запаса, предадоха информационните агенции.Агеев е бил част от формированията на самообявилата се \"Донецка народна република\". Той е задържан, след като на 24 е обезвредена група сепаратисти.Руската страна обяви, че през май 2016 година той се е уволнил от армията и е преминал в запаса \"по установения ред\".Същевременно негови приятели, колеги по служба, както и майка му потвърдиха пред Би Би Си, че след като е приключил срокът на службата му, той е останал да служи в руската армия по договор, който е подписал през март 2017 г.Руските власти отричат това.", "date": "2017.06.29", "title": "Украйна залови руски военен в Донбас, Кремъл казва, че е от запаса"}
{"url": "https://news.bg/press/ns-prie-komisiya-da-razsledva-radev-za-samoletite-solomonovsko-reshenie-za-ndk-otpuskat-oshte-12-mln-lv-za-evropredsedatelstvoto.html", "text": "Скандалът около сделката с избора на нови самолети за армията е водеща тема за вестниците в четвъртък.\"Пpезидентът Рyмен Радев cе пpевpъща в cлабо звено във веpигата Бългаpия - НАТО - ЕС, във веpигата Бългаpия - нейни cъюзници на Балкaните и във веpигата външна политикa, която Бългаpия пpави по отношение на cтpани, които cа в Близкия Изток. Това кaза в пpедаването \"Лице в лице\" по bТV депyтатът от ГЕРБ Антон Тодоpов...\" - в. \"24 часа\".\"Парламентарна комисия ще проверява всички факти и обстоятелства по процедурата на избор на нов изтребител за армията ни, решиха депутатите. От изказванията на депутати от ГЕРБ по време на дебатите се разбра, че ще бъде обърнато внимание на ролята на президента Румен Радев, който допреди година беше командир на ВВС, а назначеното от него служебно правителство класира офертите за самолетите. Вместо спор \"за\" и \"против\" комисията дебатът се обърна на спор за \"Грипен\" или F-16. От доклад на Министерството на отбраната до Министерския съвет от миналата седмица се разбра, че България ще преговаря с Швеция за купуването на нови изтребители \"Грипен\" и с Италия, които предлагат употребявани \"Юрофайтър Тайфун\". Третата възможност за купуване на F-16 от Португалия с логистичен пакет от САЩ не е била класирана от служебното правителство \"поради несъответствие на ценовото му предложение с изискванията, заложени в RFP (request for proposal - искане за предоставяне на предложение - бел.авт.)\". При процедурата, завършена от служебното правителство, на първо място е класиран \"Грипен\" с оценка 0.90, а предложението на Италия е класирано на второ място с резултат 0.61. Генерал о.р. Константин Попов (ГЕРБ), който е до януари беше началник на отбраната, в началото на дебатите каза, че в процеса по избор нов за армията ни изтребител трябва да се отчетат и крайният ефект, както и политико-военните измерения от обвързването с конкретен доставчик. Попов обърна внимание, че оценката е направена по време на служебното правителство. \"Тогава парламентът не съществуваше и нямаше парламентарен контрол\", каза Попов. Според него създаването на комисията ще доведе до по-голямо ангажиране на Народното събрание в проектите за модернизация. Комисията трябва да се запознае с всички факти и обстоятелства и действията на длъжностните лица и какви са били мотивите и редът за вземане на решения. Комисията няма за цел да спре процеса за закупуване, а да осигури прозрачност, каза още Попов... Бойко Борисов и министрите му не искат ускорена реализация на проектите за модернизация, каза лидерът на БСП Корнелия Нинова, каквото беше решението на Консултативния съвет за национална сигурност. Тя напомни, че на 23 юни премиерът Борисов направи изявление с премиера на Швеция, че започва разговори за \"Грипен\". \"Защо не отиде в Италия или САЩ? Какво се случи в тази една седмица? Не е необходимо много да се сетим\", каза Нинова. Според Нинова комисията се създава заради изявлението на президента Радев в Гърция, че започва борба с корупцията и политическата класа няма воля да участва. Атаката ви е персонално срещу президента, каза Нинова... Тома Биков (ГЕРБ) каза към Нинова, че не прави услуга на президента, като го поставя в ситуация БСП да остава зад него, а управляващите да са срещу него. \"На 9 юни президентът заяви, че спорът се води между лобисти и авиатори. Редно е да се слушаме в неговите думи и да проверим кои са лобистите\", добави Биков...\" - в. \"Дневник\".\"Вместо да се върви към изясняване на проблема с покупката на нови изтребители за нуждите на Българската армия, възелът все повече се заплита. Той предизвика серия от обвинения в корупция и се превърна в междуличностна война между президента Румен Радев и зам.-председателя на ГЕРБ Цветан Цветанов. Държавният глава обяви от Букурещ, където е на официално посещение, че на последния Консултативен съвет за национална сигурност (КСНС) бил постигнат \"много добър консенсус\" и всички са се обединили, че са необходими инвестиции във въоръжените сили. Той допълва, че още не е получил докладите и анализите по въпроса, което го навежда на мисълта, че проектът за придобиване на нов боен самолет ще бъде протакан. Позицията на ГЕРБ обаче е временна парламентарна комисия да разследва каква е ролята на Радев при вземането на решението за изтребителите. Вчера НС одобри създаването на комисията с гласовете на ГЕРБ и \"Обединени патриоти\". 89 от БСП и ДПС гласуваха \"против\", а депутатите на \"Воля\" се въздържаха. Идеята за въпросната комисия бе обявена публично от заместника на Бойко Борисов в партията преди няколко дни. Тогава той обясни, че трябва да се проучи дали президентът не е лобирал за купуването на шведски изтребители \"Грипен\". Цветанов обяви в неделя, че президентът е защитил решението за купуването на шведски изтребители \"Грипен\" и това е станало в период, в който още е нямало окончателно решение на служебното правителство. \"Искаме да проверим с парламентарните механизми как се е стигнало до това решение и дали действително има постъпила информация, която не е отработена и е дисквалифицирала един от участниците служебно\", каза Цветанов тогава. А държавният глава поиска премиерът да каже дали подкрепя изявленията на своя заместник в ГЕРБ... \"Политическата сцена не е място за разиграване на скечове от типа на \"доброто и лошото ченге\", разгневи се Радев. И иронично обяви, че след като управляващите го обвиняват в корупция, тогава твърдят същото и за Швеция...\" - в. \"Сега\".\"В нашата партия не си играем на доброто и на лошото ченге. Това го правят други партии. Така премиерът Бойко Борисов коментира пред министрите излявлението на президента Румен Радев, сочи стенограмата от днешното заседание на \"Дондуков\" 1, обави \"Фокус\". Във вторник държавният глава заяви, че политическата сцена не е място за скечове от типа на \"доброто и лошото ченге\" и очаква да разбере дали премиерът подкрепя декларацията на Цветан Цветанов за акетната комисия за продецурата по избора на изтребител. \"От едната страна Корнелия говори, от другата президентът и ние в средата се чудим какво да направим\", коментира още Борисов.\" - в. \"Стандарт\".Другият скандал от последните дни - управлението на НДК също е сред актуалните теми на всекидневниците.\"НДК отново ще се yпpавлява от Миниcтеpcтвото на кyлтypата, pеши вчеpа Миниcтеpcкият cъвет. Доcега пpинципал на дъpжавното дpyжеcтво беше миниcтъpът на бългаpcкото пpедcедателcтво на Съвета на ЕС Лиляна Павлова. Рокaдата cтана cлед избyxналия cкaндал междy Павлова и cтаpия нов шеф на НДК Миpоcлав Боpшош. Тя го обвини в неpедноcти по pазxодването на паpите за двоpеца и назначи на позицията мy Боpиcлав Великов, той пък отвъpна, че не позволява да го натиcкaт за общеcтвени поpъчки. След cпешна cpеща пpи пpемиеpа във втоpник cе pеши НДК да cе въpне към кyлтypното миниcтеpcтво, а Боpшош пaк да е начело...\" - в. \"24 часа\".\"След проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС\", съобщиха от партията. \"Спазването на върховенството на закона винаги е било водещ принцип за ГЕРБ. Доказали сме многократно, че сме безкомпромисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", декларират от ГЕРБ, въпреки че Борисов се ангажира със спасяването на шефа на НДК Мирослав Боршош, чието управление се разследва от ДАНС и прокуратурата.\" - в. \"Труд\".\"Правителството утвърди вчера предложението на премиера Бойко Борисов да отнеме НДК от правомощията на министъра за европредседателството Лиляна Павлова и да го предаде на министъра на културата Боил Банов. Заедно с това уволненият от Павлова за един ден изпълнителен директор на НДК Мирослав Боршош се върна на поста си, но конфликтът между двамата не стихна, както се надяваше Борисов, а се превърна от словесен в числов дуел. Намеси се и прокуратурата, която пусна съобщение, че разследва неправомерно изразходване на средства от отпуснатите за ремонта на НДК 17 млн. лв. С тях били плащани стари сметки, а не нови ремонти. Запитана от репортери в Народното събрание дали е установила отклоняване на средства в НДК, Лиляна Павлова бе цитирана от агенция \"Фокус\": \"Прокуратурата е компетентният орган, тя трябва да каже тази информация (...) Заповедта за отстраняването на Боршош и протоколът са въз основа на одитиращ доклад за обществени поръчки, както и за забавянето на работата\". В съобщението на прокуратурата се разкрива, че \"на 08.06.2017 г. е образувано досъдебно производство с предмет чл.254а ал.1 от НК - за разпореждане с бюджетни средства не по предназначението им, в нарушение на нормативни актове\". Еднодневният директор на НДК Борислав Велков, който трябваше да замени Мирослав Боршош по волята на Лиляна Павлова, обяви във \"Фейсбук\", че предшественикът му си бил поставил за цел \"дружеството да бъде източено по всевъзможни начини\". Той упрекна Боршош в управленски хаос и показа снимки от кореспонденция с Иван Беров, ръководител сектор \"Електрозахранване\" в НДК, който е бил в комисията, оценявала обществени поръчки. От тях се разбира, че са давани указания как да бъдат точкувани фирмите, участвали в търгове, за да бъде спечелена поръчката за ремонта на НДК от фирмата \"Галев инженеринг\". Иван Беров обаче реагира чрез пресцентъра на двореца: \"Разпространената в интернет есемес кореспонденция не е моя. Съобщенията категорично не са написани от мен и не са изпращани от моя телефон. Нямам друго обяснение, освен че става дума за манипулация\". Велков, който бе председател на Съвета на директорите на НДК, преди да стане за кратко изпълнителен директор, отправи остри думи: \"Заварих едно тежко фалирало дружество. Катастрофирало дружество! Това означава, че и културата в него е фалирала! Без визия, без бизнес план (а тя го изисква), без ясна перспектива!\" Той илюстрира думите си със следните числа: \"Загубата на дружеството за 2015 г. е около 9.3 млн. лева, 2016 г. - 8.5 млн., 2017 г. - 3.4 млн., или общо за 3 години около 21 млн. лева българска данъкоплатска пара\". \"Галчев инженеринг\" спечели миналия октомври поръчката за ремонт на НДК със 75.51 точки в състезание с още 4 фирми. Тя обеща да приключи работата до септември 2017 г., което очевидно не може да стане. Първоначалната максимална стойност на поръчката бе за 14 млн. лв. без ДДС, но само две от подадените 5 оферти спазиха това изискване. \"Галчев инженеринг\" даде оферта за 16.5 млн. лева без ДДС. Държавата отпусна за ремонта на НДК 17 млн. лв., в които точно се побираше оферата на \"Галчев\" (работната група предлагаше 20 млн.). Но тъй като оценката бе правена по идеен, а не по технически проект, служебното правителство на Огнян Герджиков възложи на междуведомствена работна група да измери и установи по-точно какви строително-ремонтни работи трябва да се извършат. Така стана ясно, че не достигат още 28 млн. лв., от които най-голям дял се пада на сектор \"Сигурност\". От Брюксел бяха дадени предписания да се разположат 800 камери, да се купят защитени сървъри и пр. - всичко за около 12 млн. лв., които не бяха предвидени в първоначалния проект, разказа на \"Сега\" компетентен източник от служебния кабинет. Освен това за ремонт на пресцентъра бяха заделени средства, без да се предвиди, че са необходими пари и за неговото техническо обзавеждане. Трябваше да се добавят също разходи за преводачески кабини и други технически средства, което увеличи допълнителната сума с още 1.860 млн. лв. Скоро стана ясно и че в обществената поръчка са заложени 7 млн. лв. недофинансиране, а офертата на \"Галчев\" излезе с 3 млн. лева над индикативната стойност. Допълнителните 28 млн. лева покриват тези непредвидени суми, като оставят в резерв близо 4 млн. лв. В другите държави, които са оглавявали ротационно Съвета на ЕС, практиката е била сградният фонд да не влиза в бюджета на председателството. У нас обаче той е част от заделените общо 150 млн. лв. за покриване на всички разходи през период от три години. \"Все още сме в рамките на тия 150 млн. Не сме ги надхвърлили. Имаше 23 млн. изхарчени през 2016 г., 36 млн. бяха отпуснати с постановление на МС през мандата на служебното правителство, 32 млн. бяха отпуснати за следващата година и още 18 млн. за допълнителния персонал в Постоянното представителство в Брюксел. Или досега са разпределени общо 109 млн. лв., което означава, че от 150 млн. лв. остават около 40 млн. лв...\" - в. \"Сега\".Европредседателството също е във фокуса на всекидневниците.\"Призвани сме да бъдем арбитри и да търсим консенсус за важните общоевропейски решения, а не да търсим личния дивидент, заяви министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, цитирана от \"Фокус\". Председателството и приоритетите са тема надпартийна. Тема за консенсус в българското общество за приоритетите важни за България, пречупени през европейския дневен ред. Това е важна тема, която искаме да представим, за да нямаме свръхочаквания в обществото, че използвайки европейския дневен ред можем да наложим нещо в полза на България. Това не е прието, това е негласно правило. Поемаме Председателството, освен 6 месеца по-рано, в тежък турболентен момент и за Европа преди края на мандата на Европейския парламент, когато трябва да бъдат взети много важни решения, продължи Павлова. Пет са горещите теми, с които трябва да се справим. \"Първата е дебатът за Брекзит. Втората дебатът за многогодишната финансова рамка, който след решение ще бъде пролетта на 2018 година, което означава, че ние ще сме водещи в търсенето на консенсус. Третата гореща тема са изключенията за разширяването, които ще излязат по време на нашето председателство. Другата гореща тема, по която ще търсим консенсус са Западните Балкани. На нас се пада и т.нар. енергиен джъмбо пакет- темата с енергетиката, енергийния съюз и промените в климата\", уточни министърът. Предвиждаме над 800 заседания на всички работни екипи и работни групи, които заседават в рамките на европейските институции. В България предвиждаме провеждането на 30 срещи на високо ниво, все още културният календар се доуточнява. Според взетото решение председателството да бъде Брюксел базирано - всички основни заседания на ЕС, на Съветите на министрите и работните групи ще се провеждат в там. В България ще се проведе 1 среща на ниво държавни глави, предстои да уточним датата, може би през месец май с приоритет Западни Балкани, разкри Павлова. На 12 юли 2017 г. в Министерския съвет предстои да бъде разгледан и приет първи вариант на национална програма за Българското председателство и нейните приоритети, обяви министърът.\" - в. \"Стандарт\".\"Правителството одобри отпускането на допълнителни 12 млн. лв. за 2017 г., които да се използват за предприемането на мерки за сигурност и обезпечаване на събитията по време на българското председателство на Съвета на Европейския съюз догодина. Кабинетът взе това решение на днешното си редовно заседание. По бюджета на Министерството на вътрешните работи ще бъдат отпуснати 9.5 млн. лв., а по този на Държавна агенция \"Национална сигурност\" (ДАНС) - 500 хил. лв. Столичната община пък ще получи 2 млн. лв. С парите се цели подобряването на радиопокритието и капацитета на съществуващата радиокомуникационна среда в София и в сградата на НДК. Освен това трябва да се подобри комуникацията между различните институции, свързани с организацията и провеждането на председателството. В този списък попадат МВР, НСО, ДАНС, Министерският съвет, Министерството за българското председателство на Съвета на ЕС и НДК. Също така ще се осигури единна платформа за интегриране на системите за видеонаблюдение и обмен на информация със системите на столичната полиция, Столичната община, летище София и НДК. Това от своя страна ще доведе до автоматично свързване с регистри и автоматично генериране на аларми на база предварително дефинирани сценарии и модели за поведение. Системата ще бъде интегрирана и със системите за видеонаблюдение на метрото. В средата на февруари служебният министър за българското председателство Деница Златева отчете, че не достигат средства за проектите, свързани с изграждането на системите за видеонаблюдение, охрана и сигурност на НДК. В Столичната община пък нямало предвидени пари за създаването на общ координационен щаб по сигурността с достъп до системата за контрол на трафика.\" - в. \"Дневник\".В. \"Труд\" съобщава, че срещу две момичета са повдигнати обвинения за нападението срещу семейството на заместник-главния мюфтия: \"След като бе докладван случая в Софийската районна прокуратура, на две момичета, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\", съобщават от пресцентъра на МВР. Припомняме, че вчера към 11.40 часа бе получен сигнал в полицията, че на излизане от магазин в квартал \"Свобода\" две девойки на 20 и 16 години са станали обект на агресия. Нападнатите момичета са дъщери на заместник-главния мюфтия. Първоначално агресията е била насочена към тяхната майка. Тя била нападната заради това, че носи забрадка. Малко преди обяд семейство Мюмюн отиват на пазар в кварталния си магазин. Преди да влязат са нападнати словесно от две млади момичета, подстрекавани от млад мъж. В последствие словестната атака прераства във физическа разправа, като се намесват и дъщерите на зам.-главния мюфтия. \"Всичко е било свързано с исляма и забрадката като негов символ\", категоричен бе в коментарите след инцидента главният секретар на мюфтийството Джелал Фаик. От магазина са сигнализирали полицията, като са предали и записите от камерите. Същия ден жената и дъщерите си извадили медицинско свидетелство, по случая започна проверка. Разпитани бяха свидетели. След като материалите са докладвани на районната прокуратура, днес на двете нападателки, на 15 и 16 години, са им повдигнати обвинения по чл.325, ал.2 от НК и им е наложена мярка \"Надзор от инспектор Детска педагогическа стая\".\"", "date": "2017.06.29", "title": "НС прие комисия да разследва Радев за самолетите, соломоновско решение за НДК, отпускат още 12 млн. лв. за европредседателството..."}
{"url": "https://news.bg/world/gratskata-politsiya-zalovi-kamion-s-migranti-idvasht-ot-balgariya.html", "text": "Гръцката полиция откри 14 мигранти в камион, идващ от България, предаде БНТ.Те са били укрити в специално изготвен тайник в камиона, уточниха от вътрешното министерство.При акцията са арестувани двама трафиканти на мигранти от България, предаде агенция АНА.", "date": "2017.06.29", "title": "Гръцката полиция залови камион с мигранти, идващ от България"}
{"url": "https://news.bg/int-politics/tramp-udari-myusyulmanite-ot-shest-strani-zatrudni-vlizaneto-im-v-sasht.html", "text": "Белият дом определи нови критерии за кандидатите за визи от шест мюсюлмански страни, както и за всички бежанци, изискващи от тях да имат \"близки\" семейни или бизнес връзки със САЩ, съобщават американските медии.Правилата, засягащи хората от Иран, Либия, Сирия, Сомалия, Судан и Йемен, влизат в сила в четвъртък вечерта американско време.Те бяха въведени, след като Върховният съд частично възстанови забраната за пътуване на американския президент Доналд Тръмп.Спорният президентски указ беше блокиран от по-ниски съдебни инстанции.Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ.Дефиницията на \"близки\" отношения изключва баби и дядовци, лели, чичовци, племенници, братовчеди, сродници от втора степен, внуци.От новите правила също така са освободени онези, които имат бизнес или образователни връзки със САЩ.Новите правила обаче изрично посочват, че отношенията трябва да бъдат официални и документирани, за да няма заобикаляне на указа.Онези, които вече притежават валидни визи, не са засегнати. Хората с двойно гражданство, които пътуват с паспорта си от незасегната от новите правила страна, също ще им бъде позволен достъп до територията на САЩ.Адвокати обаче предупреждават, че новите ограничения, които ще останат в сила, докато Върховният съд се произнесе с окончателно решение през октомври, могат да отворят вратата за потоп от дела на засегнати хора.", "date": "2017.06.29", "title": "Тръмп удари мюсюлманите от шест страни, затрудни влизането им в САЩ"}
{"url": "https://news.bg/regions/denyat-na-reka-dunav.html", "text": "29 юни е Денят на река Дунав.Празникът ще бъде отбелязан във Видин. Предвидени са инициативи на новия център за обучение, изкуство и култура към библиотеката \"Михалаки Георгиев\". В честванията е предвидено библиотеката да заплава в реката и ще се превърне в библиокораб, съобщават от БНР.На кораба ще могат да се качат всички, които имат желание да научат повече за река Дунав, както и за страните, през които реката минава. На кораба ще се дискутират и екосистемите в реката, качествата на водата на Дунав, както и начините за опазването ѝ.Честванията започват в 10 часа.", "date": "2017.06.29", "title": "Денят на река Дунав"}
{"url": "https://news.bg/int-politics/kola-se-vryaza-v-prezidentkiya-dvorets-v-braziliya.html", "text": "Кола се е забила в портала на бразилския президентски дворец в столицата Бразилия, докато нараства натискът президентът Мишел Темер да подаде оставка, съобщава БиБиСи.Силите за сигурност са произвели предупредителни изстрели и шофьорът, който е непълнолетен, е бил арестуван, се уточнява в изявление на правителството.Президентът Темер не е бил в двореца \"Алворада\" по време на инцидента. По принцип той живее в резиденция, която се намира на около километър и половина от \"Алворада\".Бразилските медии показаха кадри на портата, лежаща на земята, както и доста гилзи край нея.По-рано Върховният съд изпрати обвинение за корупция срещу президента Темер в Конгреса - следващия ход в процеса, който може да завърши с отстраняването му от поста и съдебен процес.Мишел Темер беше обвинен, че е получил милиони долари подкупи от месопреработвателна компания. Той отрича да е нарушавал закона.Долната камара на Конгреса се очаква да гласува през следващите седмици за това дали да бъде позволено той да бъде съден.", "date": "2017.06.29", "title": "Кола се вряза в президенткия дворец в Бразилия"}
{"url": "https://news.bg/bulgaria/ustanoviha-kritichno-zastrashena-esetra-s-hayver-v-dunav.html", "text": "Критично застрашена есетрова риба с хайвер от вида пъструга е била установена в рамките на тазгодишната научна експедиция, организирана от WWF България.За поредна година пририродозащитната организация проучва състоянието на есетровите популации в българския участък на реката.Древните риби съществуват от 200 милиона години, но днес са на ръба на оцеляването. За да бъдат съхранени, е от ключово значение събирането на актуални научни данни за разпространението им в река Дунав.Още в началото на проучванията през тази година е била уловена женска с хайвер, представител на вида пъструга, който заедно с моруната и руската есетра, са със статут на критично застрашени, докато четвъртият вид, чигата, е със статут \"застрашен\".Пъстругата живее в Черно море и мигрира през пролетта и есента. Женските екземпляри изминават стотици километри нагоре по течението на Дунав и остават по местата за хвърляне на хайвер само около 10-ина дни. Пъстругата спира да се храни с началото на миграцията. Храненето се възстановява чак след като се върне обратно в морето.Уловената пъструга е била дълга почти 140 см и е тежала 10 килограма. С помощта на Тихомир Стефанов от Националния природонаучен музей към БАН експертите успяха да сложат акустичен трансмитер, с който да могат да следят движението на пъстругата по Дунав. След маркиране и вземане на генетична проба, есетрата е била пусната отново в реката.Улавянето на този екземпляр е от изключителна важност за осигуряване на информация за размножаването и миграциите на есетровите риби. Научната експедиция продължава и през месец юли. Търсенето на критично застрашени видове в реката е като издирване на игла в купа сено, посочват природозащитниците.Миналата година екипът проведе 50-дневни интензивни проучвания и успя да намери осем есетри. През 2014 г. екипът на WWF България улови една-единствена новоизлюпена есетра - моруната Апостол, която бе хваната точно на днешната дата, навръх Международния ден на река Дунав, през 2015 г. хванатите есетри бяха две - пъструга и чига, които получиха имената Ветрен и Юли.", "date": "2017.06.29", "title": "Установиха критично застрашена есетра с хайвер в Дунав"}
{"url": "https://news.bg/society/rabotodatelite-tryabva-da-osiguryat-bezopasna-rabota-na-rabotnitsite-si-v-zhegite.html", "text": "За първи път през през тази година Националния институт по метеорология и хидрология (НИМХ) прогнозира оранжев код за опасно високи температури в някои области на страната.В тази връзка от Главната инспекция по труда (ГИТ) напомнят, че при подаден червен или оранжев код за опасни метеорологични явления, при работа на открито работодателите трябва да преценят доколко високите температури застрашават живота и здравето на работещите и да предприемат мерки за минимизиране на рисковете.Минималните изисквания за микроклимата на работните места за минимизиране на риска от работа при неблагоприятна температура са следните:- създаване на подходяща организация на работния процес и/или работното време, вкл. осигуряване на почивки с подходяща честота и продължителност;- създаване на подходяща организация на работните места;- осигуряване на колективни средства за защита при работа на открито, особено по отношение на риска от слънчев/топлинен удар, преохлаждане и измръзване;- осигуряване на подходящо работно облекло;- осигуряване на места за почивка с подходящи условия за възстановяване на топлинния баланс на организма;- осигуряване на достатъчно количество питейна вода, както и топли и студени напитки и други течности за възстановяване на водно-солевия и топлинния баланс на организма;- осигуряване на наблюдение или средства за комуникация за работещите на открито на изолирани работни места;- осигуряване на долекарска и първа медицинска помощ, както и подходящо транспортиране на работещите с внезапно влошено здравословно състояние за оказване на медицинска помощ.В закрити помещения работодателите са длъжни да поддържат оптимална температура, съобразена с разпоредбите. Според тях при работа на закрито градусите през топлия период трябва да бъдат между 18 и 25, като стойностите варират според типа работа - лека, средна или тежка. Допустимата температура не може да бъде над 28 градуса, но има определени и изключения. Според тях при много високи температури навън, в помещенията може да е с от 3 до 5 градуса над допустимите стойности, но не повече от 33 градуса.В строителството и селското стопанство през последните години като цяло работодателите съобразявали дейността с високите температури, твърдят от ГИТ.Най-често като превенция те се възползват от възможността да въведат подходяща организация на работния процес, така че да се почива по-често и да не се полага труд в най-горещите часове от деня. Осигуряват се и достатъчно разхладителни напитки, особено в строителството. Все още обаче има проблеми с осигуряването на климатизирани помещения за почивка, когато става въпрос за работа на открито.Резултатите от контролната дейност показват, че обикновено сигнали за работа при високи или ниски температури се подават от работещи на закрито. При проверките обаче в повечето случаи се констатирало, че градусите в помещенията не надвишават изискванията. Най-често сигнали подават работещите в предприятията за производство на облекло.Най-честите установени нарушения са свързани с липса на данни от актуални измервания на параметрите на микроклимата. Често се установява, че има осигурени технически средства за разхлаждане, които обаче не са проектирани съобразно пространствата, които охлаждат, или към момента на проверката не работят.Не се осигуряват и климатизирани помещения за възстановяване на топлинния баланс на организма. Те са много подходящи като решение за работа в производства, където технологията не позволява да се осигури оптимална температура - например в леенето на метали и в керамичната промишленост около пещите. В по-малките предприятия често не се осигурява вода и разхладителни напитки.", "date": "2017.06.29", "title": "Работодателите трябва да осигурят безопасна работа на работниците си в жегите"}
{"url": "https://news.bg/politics/tsvetanov-se-opravdava-za-ndk-sazdavali-se-greshni-vpechatleniya.html", "text": "Заместник-председателят на ГЕРБ Цветан Цветанов обясни, че в партията на премиера Борисов няма битка на лобита. По думите му казусът НДК създал грешни впечатления и чувство за скандал в обществото.Според него в управлението на ГЕРБ с министър-председател Бойко Борисов и в двата мандата, а вече и в третия, винаги е имало спекулации, които винаги се оказвали грешни. \"Борисов беше информиран за всеки един процес около НДК. Няма никаква битка. Всичко върви по възможно най-добия начин, за да може да се подготви председателството\", допълни Цветанов.Припомняме, на 26 юни, понеделник, министър Павлова освободи от длъжност изпълнителния директор и член на борда на НДК Мирослав Боршош. Като мотиви тя посочи, че в управлението на НДК е налице , дадени от страна на едноличния собственик на капитала, както и системно неизпълнение на решения на Съвета на директорите.Във втоник обаче, 27 юни, по разпореждане на премиера Бойбо Борисов стана ясно, че Боршош ще се върне на поста си като шеф на НДК. Решението беше взето на среща, на която присъстваха Павлова, министърът на културата Боил Банов, както и самият Мирослав Боршош.Вчера, 27 вторник БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.По думите на Цветанов пред bTV министърът за Българското председателство на Съвета на ЕС 2018 Лиляна Павлова не е била нито наказана, нито унизена. Цветанов отбеляза и че Павлова е изпратила по случая доклад в прокуратурата. Имало и други проверки, осъществени от контролните институции, които също били предадени на прокуратурата.Според Цветанов преди да уволни Мирослав Боршош от поста му като директор на НДК, Павлова се е консултирала с Борисов - информирала го за целия процес на нейните констатации. Премиерът от своя страна не се предоверил на Павлова. \"Няма задкулисни неща, които биха могли да бъдат коментирани\", обяснява се Цветанов.В ГЕРБ нямало никакви битки и всички вървяло по най-добрия възможен начин, за да може максимално да се подготви председателството ни в Съвета на ЕС, отново наблегна Цветанов.На въпроса кой всъщност лъже в ситуацията - Павлова или Боршош, председателят на парламентарната група на ГЕРБ обясни, че нарочно се създавали погрешни впечатления в обществото.Относно , Цветанов коментира, че от ГЕРБ нямали никакви притеснения. \"Не виждам нищо лошо като се харчат много пари от българския данъкоплатец да има такава комисия\", посочи той.", "date": "2017.06.29", "title": "Цветанов се оправдава за НДК - създавали се грешни впечатления"}
{"url": "https://news.bg/society/zov-za-finansova-pomosht-za-vazstanovyavaneto-na-tsarkvata-v-selo-strazha.html", "text": "Не достигат средствата за строително-ремонтните дейности за възстановяване на храм \"Св. Параскева\" в село Стража, община Търговище. Средствата се набират от сдружение \"Света Параскева\".\"Молим Ви да станете част от нашата благородна инициатива\", зоват от сдружението.Открита е дарителска сметка в \"Юробанк България\":BIC: BPBIBGSFIBAN BG58 BPBI 7943 1078 5967 01", "date": "2017.06.29", "title": "Зов за финансова помощ за възстановяването на църквата в село Стража"}
{"url": "https://news.bg/crime/podkrepyat-lozan-panov-s-boltove-pred-vss.html", "text": "Болтове пред Висшия съдебен съвет (ВСС) преди началото на заседанието на кадровия орган на съдебната власт. Символичният жест, препращащ към случая с липсващите болтове от автомобила на съдия номер 1, бе част от протест в негова подкрепа.Панов бе посрещнат с овации, докато влизането на шефа на Върховния административен съд (ВАС) Георги Колев бе съпътствано от възгласи \"Оставка!\".Очаква се ВСС да разгледа сигнал срещу Лозан Панов, в който се твърди, че той е участвал в политическо събитие, свързано с казуса около католическия свещеник Паоло Кортези, който беше принуден да напусне България, защото подкрепи бежанците, докато местните - не.", "date": "2017.06.29", "title": "Подкрепят Лозан Панов с болтове пред ВСС"}
{"url": "https://news.bg/politics/zelenogorski-vidya-neprozrachnost-v-upravlenieto-zad-skandalite-s-ndk-i-samoletite.html", "text": "Скандалите и с НДК, и със самолетите са плод на една болест - липсата на прозрачност в управлението. Това коментира Найден Зеленогорски от \"Движение България на гражданите\" (ДБГ) от Реформаторския блок пред телевизия \"Евроком\".Според него мирише на корупция, но не се работи нито за бързото приемане на антикорупционен закон, нито за продължаване на съдебната реформа, а ще се правят анкетни комисии за проверка на процедурата за избора на самолети за армията, за ремонтите в НДК.\"От това не очаквам да излезе нещо, както нищо не направиха комисиите за Белене и за КТБ\", каза той.По думите му, този парламент не произвежда политика, а само скандали. Вместо да се занимават с важните неща като приоритетите за председателството и какво можем да постигнем през това време, цяла България и Европа трябва да гледат споровете кой да сменя плочките, да подписва поръчките за ремонта, допълни той.Дори и в най-красивите зали да се провежда председателството, ако се говорят глупости, няма никакво значение мястото, затова правителството трябва да се занимае с истинските въпроси, настоя Зеленогорски.\"Не съм разбрал дори да се търси разговор с хората, които работиха за това България да е член на Европейския съюз, нито с човека, който започна преговорите Кесьов, нито с Кунева, която ги завърши, нито с Паси, а експертиза е нужна и никой не е самодостатъчен\", допълни той.Попитан за новия антикорупционен закон Зеленогорски бе категоричен, че борбата с коруцията не може да се отлага повече. Има приет закон на първо четене, защо не се ползва, а се обсъждат 2 страници документ, не мога да си обясня, каза той.", "date": "2017.06.29", "title": "Зеленогорски видя непрозрачност в управлението зад скандалите с НДК и самолетите"}
{"url": "https://news.bg/economics/ikonomicheska-zona-sofiya-bozhurishte-se-razshiryava-s-dopalnitelni-115-dekara.html", "text": "Икономическа зона \"София-Божурище\" се разширява с допълнителни 115 декара. Министърът на икономиката, в качеството му на орган, упражняващ правата на държавата в капитала на \"Национална компания индустриални зони\" ЕАД, подписа протоколно решение за увеличение на капитала на дружеството, чрез апорт на недвижим имот. Действието се предприема в изпълнение на залегналите в коалиционното споразумение приоритети за развитието на икономическите зони. Въпросният имот се намира в землището на село Гурмазово, община Божурище, непосредствено до Икономическа зона \"София-Божурище\" и обхваща площ от 115 375 кв. м. С този акт на апортиране се приключва обособяването на Икономическата зона.Министерството на икономиката ще окаже необходимата административна подкрепа на Зоната, като се очаква от страна на компанията да се привлекат сериозни инвеститори.Реализацията на проекта и разгръщането на пълния му потенциал ще даде възможност за предоставяне на максимално привлекателни условия и за трайното установяване на водещи компании на територията на икономическата зона.", "date": "2017.06.29", "title": "Икономическа зона \"София-Божурище\" се разширява с допълнителни 115 декара"}
{"url": "https://news.bg/politics/porozhanov-iska-postoyanen-monitoring-na-tsenite-na-hranite.html", "text": "Да има постоянен мониторинг на цените на продукти спрямо еквивалентни в Западна Европа, заяви министърът на земеделието и храните Румен Порожанов пред БНТ. Идеята на министъра е поне веднъж месечно да се прави мониторинг на цените в България и тези в Западна Европа.Порожанов очаквал разликата в качеството на еднакви продукти тук и на запад, заради изследвания, вече проведени в други страни от Източна Европа. Министърът останал изненадан от сериозната разлика в цените на продуктите. Драстични разлики над 100% са недопустими, добави той. Порожанов намира всяка разлика над 20% за основателно притеснителна и акцентира, че българските потребители далеч не са по-платежоспособни от тези в западноевропейските държави.Припомняме, че вчера Министерството на земеделието, храните и горите публикува подробен доклад относно проверките за двоен стандарт на храни за българския и западноевропейския пазари, произведени от един и същ производител или предлагани под една и съща марка. От доклада става ясно, че има сериозна , продавани у нас и в Европа", "date": "2017.06.29", "title": "Порожанов иска постоянен мониторинг на цените на храните"}
{"url": "https://news.bg/world/merkel-se-stremi-kam-obedinen-evropeyski-front-predi-g-20.html", "text": "Германският канцлер Ангела Меркел се съвещава със западните европейски съюзници, за да подготвят стратегия седмица преди срещата на върха на Г-20, съобщава АФП.След като американският президент Доналд Тръмп проповядва \"Америка преди всичко\" и отхвърля опасността от климатичните промени, западните европейски съюзници се опитват да се обединят около общ фронт на срещата на върха.Сред участниците ще бъдат руският президент Владимир Путин, турският държавен глава Реджеп Ердоган и саудитският крал Салман, а списъкът с потенциалните неразрешими въпроси включва войната в Сирия, украинския конфликт и дипломатическата криза с Катар.Антиимиграционната позиция на Тръмп също насърчи много държави от Източна Европа да се противопоставят на Меркел и да не приемат бежанци.\"\", каза дипломатически източник и поясни, че е необходимо да се потвърди европейската съгласуваност преди напрегнатата среща на Г-20.Освен разрива в трансатлантическите отношения, \"има и нарастващо европейско разделение по оста изток-запад\", според експерти.Заплашвайки да задълбочи разделението, Тръмп ще посети Варшава за среща с лидерите на държавите от Централна и Източна Европа ден преди Г-20.Днес Меркел ще говори пред германския парламент, като се очаква да очертае приоритетите си преди Г-20.След това ще бъде проведена малка среща на върха с участието на лидерите на Франция, Великобритания, Италия и шефовете на институциите на ЕС, както и Холандия, Испания и Норвегия като гости, на която трябва да се очертаят единните политики преди Г-20.", "date": "2017.06.29", "title": "Меркел се стреми към обединен европейски фронт преди Г-20"}
{"url": "https://news.bg/world/merkel-napadna-vashington-predi-g-20.html", "text": "Германският канцлер Ангела Меркел нападна Вашингтон преди Г-20, съобщават световни агенции.Преди срещата на Г-20 в Хамбург следващата седмица Меркел подчерта пред Бундестага, че позициите на Вашингтон в областта на търговията и околната среда нямат връзка с реалността и с все по-глобализиращия се свят.\"\", поясни канцлерът пред германския парламент, отбелязвайки, че многостранното сътрудничество е единственият отговор за разрешаване на предизвикателствата в дневния ред на Г-20, такива като тероризма и миграцията.Макар че не спомена конкретно американския президент Доналд Тръмп, тя не пропусна да коментира решението на Вашингтон да изостави Парижкото споразумение за климата.\"\", каза Меркел и се закани да води разговорите по такъв начин, че да \"служат на климата\".\"Да се покрият разногласията би било неискрено\", добави тя.Речта на Меркел пред германските депутати подсказва, че Тръмп може да очаква хладно посрещане от европейските лидери на двудневната среща в Хамбург, която започва на 7 юли.Европа \"е по-решена от всякога\" Парижкото споразумение да постигне успех, увери Меркел и подчерта, че сделката не може да бъде предоговаряна.Тя също се надява на \"ясен сигнал\" в полза на свободните пазари и многостранната търговска система.Канцлерът говори в Бундестага преди среща по-късно днес с европейски лидери.", "date": "2017.06.29", "title": "Меркел нападна Вашингтон преди Г-20"}
{"url": "https://news.bg/regions/nankov-predstavya-variantite-za-doizgrazhdaneto-na-am-hemus.html", "text": "Във Велико Търново ще се проведе национална дискусия за доизграждането на АМ \"Хемус\". На дискусията се очаква министърът на регионалното развитие и благоустройството Николай Нанков да представи вариантите за трасето на магистралата.На срещата ще се коментира и значението на магистралата за икономическото възраждане на Северна България. Ще бъде обсъдено и финансирането за довършването на АМ \"Хемус\".Очаква се на срещата да присъстват депутати от регионите, през които ще минава трасето на новата отсечка. Участие ще вземат и кметовете на общините, както и предприемачи и инвеститори.По думите на председателят на парламентарната група на ГЕРБ Цветан Цветанов доизграждането на магистралата е приоритетно за кабинета \"Борисов 3\". Според него АМ \"Хемус\" много ще облекчи пътната обстановка и ще бъде като сбъдната мечта за гражданите.Според последните промени се предполага, че трасето на АМ \"Хемус\" ще преминава на около 15 километра от Велико Търново.Припомняме, утре, 30 юни - петък, ще бъде пуснато движението в дясната тръба на тунел \"\". От този уикенд съоръжението ще бъде изцяло проходимо и времето за пътуване до морето по северната магистрала ще се съкрати.", "date": "2017.06.29", "title": "Нанков представя вариантите за доизграждането на АМ \"Хемус\""}
{"url": "https://news.bg/politics/obedineni-patrioti-izlagaha-horata-za-pensiite-napadnaha-gi-ot-volya.html", "text": "Депутатът от парламентарната група на \"Воля\" Нина Миткова заяви в кулоарите на парламента, че \"Обединени патриоти\" (ОП) са признали, че са подвели хората в предизборната кампания.\"От трибуната в пленарна зала Павел Шопов от ОП в прав текст потвърди, че са подвеждали хората, като обясни, че действително са обещавали 300 лева пенсия, но не веднага. Това трябвало да стане в рамките на 4-годишен мандат. Ето това условие обаче хората го чуват едва сега и не е присъствало като уточнение в предизборните им агитации и лозунги. Опитват се да се оправдават, че не изпълниха обещанието си, а толкова пенсионери им се довериха\", коментира Миткова.По думите ѝ, парите се обезценявали, животът поскъпвал постоянно, потребителската кошница се свива и е много вероятно след 2, 3 или 4 години, тези 300 лева вече да нямат същата стойност.\"ГЕРБ задават въпроса откъде да се намерят пари за вдигане на пенсиите. Нашата позиция е ясна отдавна - категорични мерки срещу корупцията и кражбите с фокус върху изпълнението на големи проекти в държавата и обществените поръчки\", заяви Нина Миткова.Според нея държавата трябва да използва всички свои властови механизми, за да спре порочната масова практика хората и работодателите да плащат осигуровки върху нереален и занижен доход. Ако всеки се осигурява върху реалната заплата, парите от осигуровки ще бъдат значително повече.\"Ние от \"Воля\" ще предложим и да се вдигне прагът от 2600 лева максимален осигурителен размер. Има много работещи с доста по- големи заплати и смятаме за справедливо и правилно който е с по- висок доход, да има по - голям принос за бюджета за пенсии\", категорична беше Миткова.", "date": "2017.06.29", "title": "\"Обединени патриоти\" излъгаха хората за пенсиите, нападнаха ги от \"Воля\""}
{"url": "https://news.bg/regions/tsentar-na-mvr-i-nap-otvarya-vrati-vav-varna.html", "text": "За втора поредна година отваря врати център за съвместна работа на МВР и НАП по Северното Черноморие. Той се намира в сградата на Областна дирекция на МВР-Варна.Идеята на центъра е да бъде в помощ на органите на реда през туристическия сезон.Основните направления на работа центъра са съвместни патрули в курортите и крайбрежните зони на Варна, контрол на работата на нощните заведения, изграждане на контролни фискални пунктове на територията на курортите в областите Варна и Добрич.Гражданите могат да подават директни сигнали към координационния център на тел. 052/652 238 и 0882/050027. Както и на kc@ro03.nra.bg.", "date": "2017.06.29", "title": "Център на МВР и НАП отваря врати във Варна"}
{"url": "https://news.bg/regions/smerch-povredi-elektroprovodite-kray-svoge.html", "text": " Смерч повреди електропроводите край Своге. Стотици домакинства от десетки селища останаха без ток.Сработилата аварийна защита в подстанциите е изключила електропроводите с високо напрежение и са предотвратени по-големи щети от гръмотевичната буря, съобщава БНТ.4 аварийни групи отстраняват последните 15 повреди при битови абонати в общините Мездра и Роман.Оперативният директор на ЧЕЗ-България Виктор Станчев коментира, че се е получило природно явление смерч, на базата на което има повреди по въздушните електропроводи, които захранват селищата.\"Цяла нощ аварийните групи не са спирали да работят и електрозахранването ще бъде възстановено всеки момент. В момента отстраняваме единични аварии на хората, които са се обадили. Смерчът е минал основно между Мездра и Роман\", допълни Станчев.", "date": "2017.06.29", "title": "Смерч повреди електропроводите край Своге"}
{"url": "https://news.bg/int-politics/narodat-na-severna-koreya-mozhel-da-se-zashtiti-ot-sasht-samo-s-yadreni-orazhiya.html", "text": "Народът на Северна Корея може да се защити от САЩ само с ядрени оръжия, като комунистическата страна ще продължи да разработва подобни технологии. Това обяви заместник-посланикът на КНДР в ООН, цитиран от руски медии.Представители на Северна Корея рядко се появяват на заседания на Съвета за сигурност на ООН. Представителят на Северна Корея е взел участие на заседание по въпросите по неразпространението на оръжия за масово поразяване.В своята реч представителят на Пхенян изтъкнал, че \"от (бившия президент на САЩ Хари) Труман до (действащия президент на САЩ Доналд) Тръмп администрацията на САЩ не променя политиката си на превантивен ядрен удар срещу КНДР\".\"Корейският народ стигна до заключението след тежки изпитания, че единственият начин за защита на жизненоважните права и суверенитет е реципрочен отговор на ядрените оръжия. Ние няма да отстъпим от изграждането на ядрени сили, които да защитават суверенитета на страната и правото на страната на съществуване\", подчерта севернокорейският дипломат.Обръщайки се към членовете на Съвета за сигурност, той напомнил за приетата в началото на юни поредна резолюция срещу Северна Корея. Дипломатът отбелязал, че страните, поддържащи резолюцията, са направили \"фатално грешна преценка\", ако са сметнали и за миг, че по този начин ще бъде забавено развитието на ядрения потенциал на страната.Резолюцията, разширяваща списъка със санкции срещу КНДР, беше приета единодушно от 15-те члена на Съвета за сигурност на 2 юни.", "date": "2017.06.29", "title": "Народът на Северна Корея можел да се защити от САЩ само с ядрени оръжия"}
{"url": "https://news.bg/regions/otnovo-pozhar-vav-vlak.html", "text": "Около 9.30 часа в участъка между гарите Сливен и Желю войвода, локомотивната бригада на пътническия влак от Сливен за Бургас забелязва дим, който излиза от машинното отделение на локомотива.Машинистите веднага предприели превантивни действия с цел гарантиране на безопасността на пътниците във влака.Те задействали противопожарната система на локомотива и използвали наличните пожарогасителни средства.Впоследствие локомотивът е отделен на безопасно разстояние от пътническите вагони. Подаден е сигнал и до Национална служба \"Пожарна безопасност и защита на населението\".На пътуващите с влака ще бъде осигурен превоз с автобуси до крайната точка на маршрута - Бургас. В композицията пътували около 30 души.Заради инцидента се налага промяна на маршрутите на други влакове. С променен маршрут ще се движат двата бързи влака между София и Бургас. Те ще се отклоняват през Стара Загора.Възникналото запалване в машинното отделение на локомотива по никакъв начин не е застрашило живота и здравето на пътниците във влака и превозния персонал.Припомняме, през последните месеци случаите на инциденти с влакове зачестиха. Само преди два дни, на 27 юни - вторник, трансформаторно масло се запали в локомотив на гара Костенец. Ситуацията беше овладяна бързо и инцидентът се размина без пострадали.Пожар във влак възникна и на 25 юни, неделя. На гарата в Горна Оряховица се запали машинното отделение на маневрен локомотив. Вселдствие на пожара пострадаха двама машинисти.Те бяха с изгаряния от нагрято машинно масло, което ги е заляло. Пострадалите бяха транспортирани в УМБАЛСМ \"Пирогов\" без опасност за живота им. Двамата имат около 10-15% изгаряния в горната част на тялото. Състоянието им е стабилно.В началото на месец май два локомотива на частни жп влакове дерайлираха около Пирдоп. Инцидентът ограничи преминаването на друго композиции в междугарието Пирдоп-Антон. В инцидента нямаше пострадали или сериозни щети по железопътната инфраструктура. Изясни се, че вагоните са били празни. Вчера, 28 юни, също имаше инцидент с влак. В района между жп спирка и жп гара Сливница . 57-годишният мъж е пострадал тежко. Той има множество фрактури по тялото и е с опасност за живота.", "date": "2017.06.29", "title": "Отново пожар във влак"}
{"url": "https://news.bg/crime/nepalnoletnite-poboynichki-ot-stolichniya-kv-svoboda-bez-proyavi-dosega.html", "text": "Две непълнолетни момичета са привлечени като обвиняеми за хулиганство, извършено спрямо съпругата и двете дъщери на заместник-главния мюфтия. Разследване за хулиганската проява се провежда под ръководството и надзора на Софийска районна прокуратура.В хода на разследването са проведени редица оперативно-издирвателни мероприятия от полицейските служители при 02 РУ-СДВР, при които като извършители на деянието са били установени обвиняемите В.У. и А.З.Вчера двете непълнолетни У. и З. са привлечени като обвиняеми за хулиганство, отличаващо се по своето съдържание с изключителна дързост. Наказанието, предвидено за посоченото престъпление, е \"лишаване от свобода\" до пет години.С оглед необремененото съдебно минало на двете обвиняеми и предвид непълнолетието им, спрямо тях е взета мярка за неотклонение \"Надзор на инспектор при детска педагогическа стая\" като най-подходяща с оглед отнемането на възможността им да извършат друго престъпление.На 27 юни 2017 г. около 11 и 30 ч. трите жени се намирали на паркинга на магазин в столичния кв. \"Свобода\", когато до тях минали обвиняемите В.У. и А.З. - и двете непълнолетни. При разминаването им възникнал словесен конфликт. Първоначално обвиняемата А.З. се насочила към свидетеля Р.Б., като я наплюла в областта на лицето, след което се отправила към стоящата в близост свидедет М.Б. и я ударила с ръка по лицето. Междувременно другата обвиняема В.У. нанесла удар с ръка по лицето на свидетеля И.Б., а след това ритнала последната. ", "date": "2017.06.29", "title": "Непълнолетните побойнички от столичния кв. \"Свобода\" - без прояви досега"}
{"url": "https://news.bg/politics/kazahte-li-na-naroda-za-zaema-ot-eur200-mln-pita-rumen-gechev-upravlyavashtite.html", "text": "Уведомихте ли българския народ, че ще теглите почти половин милиард лв. за бежанците? Този въпрос зададе на брифинг в кулоарите на парламента депутатът-икономист от БСП проф. Румен Гечев към управляващите. Повод за думите му е одобрения от депутатите нов държавен заем за 200 млн. евро, за който, според него, няма финансови разчети.\"Кой лъже? \", запита риторично Гечев, който бе министър на икономическото развитие в кабинета \"Виденов\".Според него, \"правителството направи опит да подведе българския парламент. За какво са половин милиард лева, които теглят като заем и се прехвърля плащането им върху бъдещите поколения\". Финансистът запита дали е уведомен българския народ, че кабинетът \"Борисов-3\" ще тегли такъв заем. Той иска обяснение за целта на този заем\".На днешното заседание в парламента бе ратифицирано рамково споразумение между Банката за развитие на Съвета на Европа и Република България за заем от почти половин милиард лева.Гечев обясни, че БСП е гласувала против този заем, поискан от правителството, по две основни причини.Първата, според професора, става въпрос за финансиране на мигранти, разселвани в България. Нещо, което правителството крие в своите мотиви, убеден е той. На второ място той посочи, че в мотивите, представени от кабинета \"Борисов\" 3 нямат финансови разчети, няма оценка как ще се отрази този заем на българската финансова система и как ще бъдат направени плащанията.Гечев пита и защо при фискален резерв от 13 млрд. лв., българското правителство тегли нов заем от близо половин милиард лева. Той подчерта, че главницата няма да се обслужва 5 години, това правителство ще похарчи пратите, а след 5 години следващите правителства и българският народ да плащат.\"Или е вярно, че сме в добро финансово състояние, което прави безсмислено тегленето на този заем, или както ние твърдим, - финансовото състояние далеч не е такова, каквото го обясняват управляващите и това е един финансов балон, а правителството не разполага с никакви свободни средства, поради което се налага то да моли съвета на ЕС през неговата банка за заем\", обясни той.Гечев е категоричен, че най-неприемливото е, че управляващите ни вкарват в схема, в която, взимайки този заем, българското правителство няма как да откаже след това разселването на мигранти.\"Съветът на ЕС дава тези пари при ясно разписано условие, че след разходването на средства за образование и наука, на второ място са разходи за финансиране на разселването на мигранти в България. \"Нито по финансови причини, нито по политически ние можем да се съгласим да поемем такива финансови и политически ангажименти, които могат да имат трайни и негативни дългосрочни последици\", категоричен е Румен Гечев.", "date": "2017.06.29", "title": "Казахте ли на народа за заема от €200 млн., пита Румен Гечев управляващите"}
{"url": "https://news.bg/regions/zavarshi-remonta-na-mosta-do-voenniya-poligon-novo-selo.html", "text": "Завърши реконструкцията на моста над река Мараш при 228-ми километър на път I-7 (Ямбол - Гранитово - Лесово), в близост до военния полигон \"Ново село\", област Сливен. Съоръжението се намира в близост до тренировъчния полигон \"Ново село\" и след реконструкцията му ще може да се използва за преминаване на военна техника.При ремонта мостът е с укрепен свод, нова асфалтова настилка, парапети, ограничителни системи, хоризонтална маркировка и други.Припомняме, проектът се финансира от Въоръжените сили на Съединените американски щати по Техническо споразумение между Агенция \"Пътна инфраструктура\", Министерството на отбраната и Европейското командване на Въоръжените сили на САЩ.Според договора за ремонта на мост а над река Мараш инвестицията възлиза на стойност 594 778 лв. с ДДС.", "date": "2017.06.29", "title": "Завърши ремонта на моста до военния полигон \"Ново село\""}
{"url": "https://news.bg/world/sad-v-kiev-reshi-da-sadi-yanukovich-zadochno.html", "text": "Оболонският районен съд в Киев при решение задочно да съди бившия президент на Украйна Виктор Янукович, обвинен в държавна измяна.Това заяви председателстващият съда Владислав Девятко, цитиран от ТАСС.Съдът прие решение за специално съдебно разглеждане на делото срещу Виктор Янукович, каза той.Така съдът не взе под внимание позицията на защитата относно уважителните причини за неявяването на Янукович пред съда заради заплаха за живота му и удовлетвори искането на държавното обвинение.Съдът също отказа да осигури участието на Янукович по време на процеса с видеоконферентна връзка.Защитата подаде възражение в съда във връзка с това решение, тъй като нарушава правото на Янукович да се защитава. Но според председателя на съда \"решението не подлежи на обжалване\".На 4 май украинският военен прокурор Руслан Кравченко обяви, че прокуратурата ще иска доживотен затвор за Янукович.Срещу бившия президент са повдигнати обвинения и за нарушаване териториалната цялост на Украйна, както и за нанасяне на щети в размер на 70 милиарда долара.", "date": "2017.06.29", "title": "Съд в Киев реши да съди Янукович задочно"}
{"url": "https://news.bg/tourism/savetvat-turisticheskite-obekti-za-razumno-lyatno-elektropotreblenie.html", "text": "Електроразпределение Юг със съвети към големите туристически обекти по Черноморието за разумно електропотребление по време на активния летен сезон. Важно е големи търговски обекти да управляват и следят потреблението си така, че да не превишават заявения от тях капацитет.С цел да улесни големите консуматори по време на пиковите часове на потребление Електроразпределение Юг предлага съвети за ефективно и разумно потребление на електроенергия.На първо място е препоръчително големи обекти като хотели, търговски комплекси, туристически и развлекателни центрове да обърнат внимание на интензитета на своето енергопотребление. Важна мярка е да следят своите енергийни товари през пиковите моменти - предимно в следобедни и вечерни часове, както и да не превишават заявения от тях капацитет от електрическа мощност, за която са присъединени към електроразпределителната мрежа. Това ще намали риска от смущения в електрозахранването за тези обекти.Друга ефективна мярка е равномерното разпределение на големите енергийни товари в туристическите обекти. Пример за подобна мярка са обектите с централна вътрешна климатична инсталация, която би могла да се включва в различни времеви интервали спрямо други големи енергоемки източници в хотелски комплекси и търговски центрове.За гарантиране на качествено захранване по време на летния сезон Електроразпределение Юг също предприема конкретни мерки:На първо място са предварително извършените подготвителни технически дейности по енергийни съоръжения, собственост на дружеството в област Бургас. Дейностите по инспектиране обхващат трафопостове, възлови станции и електропроводи \"средно\" и \"ниско\" напрежение.Допълнително в над 120 трафопоста и възлови станции в областта е извършено заснемане с термографска камера на енергийни съоръжения, при които традиционно през лятото се отчитат големи товари вследствие на засилената консумация на електроенергия.В най-натоварените трафопостове дружеството е монтирало и температурни датчици.В диспечерските центрове се извършва ежедневен мониторинг и анализ на товарите и потреблението.В област Бургас компанията е позиционирала от години две мобилни подстанции - в гр. Каблешково и в с. Приселци (до Обзор), които осигуряват необходимостта от повишено захранване.Полагане на нови подземни кабелни линии на мястото на въздушни проводници.Преразпределение на енергийните товари с цел равномерно натоварване на съоръженията. Това стана възможно благодарение на изградените 41 км нови въздушни и кабелни линии \"средно\" и \"ниско\" напрежение в област Бургас.Електроразпределение Юг е осигурилo необходимия брой аварийни екипи, които да реагират при необходимост както в големите градове и курортни центрове, така и в по-малки населени места. Дружеството има готовност за включване на допълнителни екипи при необходимост.Всички сътрудници разполагат с наличен материален резерв и специализирана техника, а аварийните автомобили са проверени за необходимите наличности.", "date": "2017.06.29", "title": "Съветват туристически обекти за разумно лятно електропотребление"}
{"url": "https://news.bg/health/v-pirogov-izvadiha-2-kilogramov-tumor.html", "text": "2-килограмов тумор беше оперативно изваден от 50-годишен мъж в УМБАЛСМ \"Н.И.Пирогов\". Един от водещите гръдни и коремни хирурзи доц. д-р Стоян Сопотенски и екипът му отстраниха част от дебелото черво на пациента. Размерите на туморното образувание са 25х25 см. Операцията е успешна и е продължила 5 часа. Мъжът се възстановява нормално в хирургията на \"Пирогов\".Пациентът не е имал никакви оплаквания, а находката е открита абсолютно случайно. Доц. д-р. Сопотенски изтъкна важността хората над 50-годишна възраст да преминават профилактични прегледи.", "date": "2017.06.29", "title": "В Пирогов извадиха 2-килограмов тумор"}
{"url": "https://news.bg/crime/vmro-iskat-ot-mvr-shefa-tvardost-pri-intsidenti-s-tsigani.html", "text": "ВМРО искат от вътрешния министър да приложи цялата тежест на закона в случаи като този от снощи в Асеновград.За разпореждане на проверка на случая в Асеновград, настоява в писмо до вътрешния министър, Карлос Контрера - общински съветник от ВМРО в София и член на Организационния съвет на партията.В писмото към министър Радев, Контрера се възмущава, че са задържани само 8 души, което по негови думи е липса на твърдост от страна на служителите на реда.Циганският криминален контингент се е самозабравил и води съществувание над и въпреки държава и държавност, изтъква общинският съветник.Контрера пише, че не бива да се прави компромис в името на някакво уж мирно съществуване.Призив за ясен сигнал, че ще се използва и е задължително да се използва сила в такива ситуации, искат още от националистическата партия. В писмото към министъра се иска и ясна и едностранно изразена политическа подкрепа за служителите в МВР да прилагат сила в подобни случаи.Припомняме, че на 26 юни 2017 г. възникна конфликт между две групи в района на язовир \"40-те извора\" край Асеновград - жители на ромския квартал и група деца спортуващи гребане. Разправията прераснала в масово сбиване на различни места - край язовира, по-късно в центъра на Асеновград и край болницата. Пострадалите са седем души.Днес Асеновград осъмна със засилено полицейско присъствие след като снощи напрежението ескалира по време на протест срещу насилието, упражнено от жители на ромската махала върху децата, трениращи гребане. ", "date": "2017.06.29", "title": "ВМРО искат от МВР-шефа твърдост при инциденти с цигани "}
{"url": "https://news.bg/world/si-dzinpin-v-honkong-za-20-godishninata-ot-vrashtaneto-na-grada.html", "text": "Президентът на Китай Си Дзинпин пристигна в Хонконг във връзка с 20-годишното честване предаването на града на китайската държава от страна на Великобритания, съобщава АФП.Водещите активисти за демократично управление на града са в ареста след протест в политически разделения Хонконг.Тридневната визита на Си е първата от 2013 г., когато пое управлението на Китай. Посещението идва в момент на нарастващи страхове, произлезли от заплахите на Пекин, засягащи свободите на полуавтономния Хонконг.Продемократични лидери, включително Джошуа Уонг и младия законодател Натан Лоу, са сред задържаните в сряда вечерта заради нарушаване на обществения ред с организирания от тях протест пред конферентен център, където се отбелязва годишнината от предаването на Хонконг на Китай.Към тази сутрин повече от 20 активисти остават в ареста. Техни поддръжници се събраха пред полицията, където са задържани.Изключителни мерки за сигурност се прилагат в града заради посещението на Си Дзинпин.От връщането на града на Китай през 1997 г. Хонконг се управлява според схемата \"една страна - две системи\", която предоставя невиждани на китайска територия права, включително свобода на словото и независима съдебна система. Но в последно време Пекин се опитва да се намесва в различни области, включително в политиката, образованието и медиите.Макар че много млади активисти се заканиха да продължат протестите по време на визитата на Дзинпин, други жители на града обявиха, че ще празнуват годишнината по време на посещението на китайския лидер.Визитата на Си ще кулминира с встъпването в длъжност на новия лидер на града Кари Лам, който беше назначен от прокитайска комсиия. Тя обеща да излекува разделението в града.", "date": "2017.06.29", "title": "Си Дзинпин в Хонконг за 20-годишнината от връщането на града"}
{"url": "https://news.bg/world/halifatat-na-islyamska-darzhava-padna-izgubi-mosul.html", "text": "Военното министерство на Ирак обяви, че терористите от ДАЕШ (\"Ислямска държава\") са ликвидирани или са изтласкани от всички квартали на град Мосул, съобщава Sky News Arabia, цитиран от руски медии.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.\"\", отбелязва медията, позовавайки се на ведомството.От 2014 г. Мосул беше столица на халифата на ДАЕШ в Ирак.Преди 8 месеца иракските сили, милиции и водената от САЩ коалиция започнаха настъпление за освобождаването на града.След превземането на джамията иракската държавна телевизия разпространи съобщение, обявявайки \"падането на измислената държава\", имайки предвид ДАЕШ.\"Тяхната измислена държава падна\", каза говорител на иракската армия.Групировката превзе града през юни 2014 г. Операцията по връщането на Мосул от иракските сили започна през октомври 2016 г. Източната част на града беше освободена в края на януари, а месец по-късно започна операцията и за превземането на Западен Мосул.", "date": "2017.06.29", "title": "Халифатът на „Ислямска държава” падна – изгуби Мосул"}
{"url": "https://news.bg/euronews/bryuksel-s-poveche-yasnota-za-badeshteto-na-evropeyskite-finansi.html", "text": "Европейската комисия публикува последния от серията документи по Бялата книга за бъдещето на финансите на Европейския съюз.Подобно на другите документи, \"Reflection Paper on the future of EU finances\" предлага пет възможни варианта за формирането и разходването на общия европейски бюджет след 2020 г.Интересното е, че значителна част от документа е посветена на Общата селскостопанска политика (ОСП) и нейното бъдеще. Това е съвсем нормално, защото ОСП заедно с кохезионната политика на ЕС се финансират с около 70% от общия бюджет на Общността.В първата си част документът посочва приходните пера, чрез които се формира бюджета на Общността. Посочва се още, че бюджетът на ЕС продължава да представлява малка част от общите публични разходи в ЕС, което е равно на по-малко от 1% от целия доход, генериран в ЕС и не повече от около 2% от общите публични разходи на ЕС.Като пример се дава, че за всеки спечелени 100 евро, европейският гражданин плаща около 50 евро данъци и осигуровки, от които само 1 евро отива за финансиране на бюджета на ЕС. В същото време този бюджет се изправя пред сериозни предизвикателства като кризата с бежанците и заплахата от организирана престъпност и тероризъм.В документа се отбелязва още, че средствата, предназначени за сигурност и миграция се удвоиха в последните години, за да подкрепят новата европейска гранична охрана и агенция за брегова охрана и да помогнат на страните от ЕС, които бяха затрупани от пристигането на бежанци.Всичко това, наред с излизането на Обединеното кралство от ЕС показва по един недвусмислен начин, че промяна е необходима.По отношение на ОСП, документът отчита, че това е една от най-важните общи политики на ЕС не само от гледна точка на гарантирането на продоволствената сигурност и създаване на заетост и работни места в селските райони, но и едновременно с това е ефективен способ за борба с климатичните промени.Независимо от тези положителни страни, в документа е записано още, че в настоящия си вид финансирането на ОСП допуска изкривяване, защото около 20% от бенефициентите получават около 80% от всички плащания.В тази връзка като евентуални варианти за реформиране на ОСП, освен пълното опростяване на правилата на ниво фермер ЕК е разгледала следните възможности:- По-добро фокусиране на директните плащания с цел гарантиране на един базов доход за всички фермери. При един такъв сценарий обаче ще трябва да бъдат намалени директните плащания на големите ферми;- Въвеждане на процент национално съфинансиране на директните плащания, по подобие на националното съфинансиране на сегашния втори стълб на ОСП. Такъв един вариант ще трябва задължително да бъде обвързан с прилагането на механизми за управление на риска. При всички положения обаче ще бъде изключително важно да се запази нормалното функциониране на вътрешния пазар.Важно е да се посочи, че посочените две възможности за промяна, макар и изрично посочени в документа, към настоящия момент са само евентуални варианти, които ако бъдат законодателно предложени, ще трябва да бъдат одобрени от всички страни членки.Наред с евентуалните варианти за промяна в общите политики на ЕС, документът предлага пет варианта за бъдещето на европейския бюджет:\"В заключение може спокойно да се каже, че Европа е на кръстопът. Кой път ще поеме и дали той ще бъде правилния само бъдещето ще покаже. Важното е в следващите месеци и години да запазим европейския дух и ценности, за да може българското земеделие да намери своето място в рамките на Общата селскостопанска политика и Общия пазар на общността\", подчертава председателят на Института за агростратегии и иновации. ", "date": "2017.06.29", "title": "Брюксел с повече яснота за бъдещето на европейските финанси"}
{"url": "https://news.bg/finance/aets-belene-e-zombi-koruptsionen-proekt-spored-zelenite.html", "text": "\"АЕЦ \"Белене\" има потенциала да нанесе много повече финансови вреди за държавата, отколкото КТБ\". Това заяви пред журналисти съпредседателят на зелените Владислав Панев.Той изтъкна, че са започнали разговори с участието на експерти за прекратяването на проекта АЕЦ \"Белене\". Панев подчерта, че това е нерентабилен проект за десетки милиарди левове и че той ще доведе до тежък финансов и екологичен проблем.\"Единственият стимул за политиците за този проект е, че ще изкарат още някой лев от корупционна практика\", категоричен е Панев.По думите му в светвен мащаб хората стават свидетели на енергийна революция, но ние стоим встрани от този процес и губим инвестиции и кадри. \"Държавата е решила да реши зомби-корупционен проект, който няма бъдеще\", констатира съпредседателят на зелените.По думите му правителството се опитва по всякакъв начин да продължи този проект. Частни инвеститори може да има, но при много преференциални условия, дадени им от държавата, допълни Панев. \"99% съм убеден, че АЕЦ \"Белене\" никога няма да бъде пусната в експлоатация\", убеден е той.Панев изтъкна, че либерализацията е единственият вариант за спасяване на българската енергетика.", "date": "2017.06.29", "title": "АЕЦ \"Белене\" е зомби-корупционен проект според \"Зелените\""}
{"url": "https://news.bg/int-politics/sasht-mogat-da-predlozhat-ogranichavane-na-sanktsiite-v-parvata-sreshta-mezhdu-tramp-i-putin.html", "text": "Американският президент Доналд Тръмп е казал на съветниците си да помислят за възможни отстъпки, които да предложи като разменна монета по време на планираната си среща през следващата седмица с руския си колега Владимир Путин.Това твърдят двама бивши американски правителствени служители, запознати с подготвителната работа за срещата, пише британското издание \"Гардиън\".На служителите на Съвета по национална сигурност към Белия дом им е била възложена задачата да предложат \"отстъпки\" за първата среща между Тръмп и Путин, включително връщането на двете дипломатически мисии, които администрацията на Обама нареди на руснаците да освободят в отговор на намесата на Москва в американските президентски избори през 2016 г.Не било ясно обаче какво ще бъде помолен Путин да даде в замяна.Налице е силна съпротива в Съвета по национална сигурност и Държавния департамент към едностранни отстъпки, целящи само и единствено подобряване на тона на американско-руските отношения.Налице е също така съпротива в рамките на администрацията към предпочитанието на Тръмп за официална двустранна среща с Путин на срещата на върха на страните от Г-20 в Германия през следващия месец.Някои правителствени служители твърдят, че срещата трябва да бъде кратка и неофициална по време на двудневната среща на върха, която започва следващия петък в Хамбург, с оглед на факта, че срещу Тръмп текат няколко разследвания за връзките на предизборния му щаб с Москва. Скептиците също така твърдят, че няма прекъсване на военната намеса на Русия в Украйна, което е причина за по-голямата част от санкциите срещу Русия.Говорителят на Съвета по национална сигурност Майкъл Антън изтъкна, че срещата между двамата лидери \"все още не е уредена в какъвто и да е формат\", но той не отговорил на въпроса относно искането към служителите на съвета да предложат потенциални разменни монети за срещата.\"Те бяха помолени за отстъпки, но е налице съпротива да предлагат каквото и да е, без да има нищо в замяна\", посочил бивш правителствен служител, който бил запознат със споровете в Белия дом.Един възможен жест, който се обмисля, е възстановяването на достъпа до двете дипломатически мисии в Мериленд и Ню Йорк, от които руските дипломати бяха изхвърлени от администрацията на Обама през декември като част от пакет наказателни мерки заради руските хакерски атаки по време на изборите в САЩ през миналата година.", "date": "2017.06.29", "title": "САЩ могат да предложат ограничаване на санкциите в първата среща между Тръмп и Путин"}
{"url": "https://news.bg/education/otlichiha-uchenitsi-s-priz-za-tehnologichni-izobreteniya.html", "text": "Шест научни разработки на младежи бяха отличени в петото издание на конкурса \"Млад изобретател\". Първо място получи проект за електрогенератор с левитиращ ротор. Втората награда е за проект за фоторегулатор на светлина и WEB приставка за браузър в полза на далтонисти. Трето място взе изобретателя на подобрен вид на редуктор на обороти.Младите изобретатели ще получат уреди и инструменти, необходими за по-нататъшното развитие на научните им разработки.Журито на конкурса беше съставено от проф. Миню Балкански, известния учител по физика Теодоси Теодосиев, доц. Ангел Ангелов от СУ \"Св. Климент Охридски\" и инж. д-р Мартин Бояджиев от Овергаз.Официалната церемония по награждаването ще се проведе през есента.", "date": "2017.06.29", "title": "Отличиха ученици с приз за технологични изобретения"}
{"url": "https://news.bg/crime/biyachat-na-nezryashti-turistki-v-nesebar-mnogo-bolen-za-da-stoi-v-aresta.html", "text": "21-годишният Тодор Николов от Несебър, който нападна незрящи туристки в центъра на Несебър преди дни, се оказва сериозно болен.По време на заседание на районния съд в Несебър, неговият адвокат Веселина Василева представи медицинска документация, според която младият мъж страда от сериозно ендокринно заболяване, високо кръвно, нервно-вегетативна дистония и глаукома, съобщава .Бил е приет в софийска болница за изследвания и е изписан ден преди инцидента. Адвокатката му иска да се назначи съдебна медицинска експертиза, която да даде отговор на въпросите дали Тодор може да се лекува в ареста или заболяването му не позволява да бъде задържан.\"Противопоставям се на това искане, за нас то не е необходимо. Всички сме в стрес, но ходим на работа. Какво ще стане, ако сега лицето избяга\", е заявил районният прокурор на Несебър - Радост Бошнакова, която е и наблюдаващ по делото. Тя уточнява, че 72-часовото задържане на Тодор изтича тази вечер в 20 и 30 часа и той трябва да бъде освободен.Делото за мярката за неотклонение на Тодор ще се гледа отново на 6 юли, когато ще бъде изслушано вещото лице, назначено от съда да изготви медицинската експертиза.Припомняме, инцидентът в Несебър стана известен след разпространен през медиите видеоматериал. На него се вижда как мъж напада група от туристи със зрителни дефицити на централната улиция в Стария Несебър. По-късно .", "date": "2017.06.29", "title": "Биячът на незрящи туристки в Несебър много болен, за да стои в ареста"}
{"url": "https://news.bg/euronews/evropeyska-sedmitsa-na-pchelite.html", "text": "Тазгодишното издание на Европейската седмица на пчелите се провежда под мото, в центъра на което е сътрудничеството.С това мото бе открита и конференцията в Европейския парламент в рамките на шестото издание на Европейската седмица на пчелите.При откриването на конференцията, българският евродепутат и кандидат за еврокомисар Мария Габриел, която организира специализираната седмица за трета поредна година, отбеляза необходимостта именно от засилване на сътрудничеството и споделяне на отговорността за по-добра грижа за пчелите и пчеларския сектор.Според нея сътрудничеството именно е от ключово значение за сектора, който се сблъсква с редица предизвикателства.Изключително наболял проблем е липсата на надеждни данни за причинителите на смъртността на пчелите.Мария Габриел посочи, че именно смъртността при пчелите представлява риск за биоразнообразието от една страна, което пък от своя страна може да доведе до големи загуби за всички земеделски сектори.\"Ето защо е нужно да намерим колективни отговори, в коалиция с всички заинтересовани страни. По пътя напред трябва да ни води разбирането, че пчеларският и останалите земеделски сектори са взаимозависими и като такива е нужно да работят в синхрон с подкрепата на всички ни\", заяви Мария Габриел.Тя подчерта и необходимостта от по-голяма подкрепа на научно-изследователската дейност, подпомагаща целия процес по опазването на пчелите и развитието на сектора. Друга важна мярка е географското сътрудничество за споделяне на опит и добри практики, което би допринесло за общи действия със съседните на Европа региони. Стъпка в тази посока беше направена с поставянето на началото на диалог между пчеларите от държавите-членки и тези от страни от Южното Средиземноморие.Наш дълг е да разгледаме различните позиции, за да създадем взаимно изгодно сътрудничество, посочи Мария Габриел, като обаче отчете, че е важно да се даде нужната подкрепа на пчеларския сектор, защото работата на пчелите е тиха и незабележима, а опрашването всъщност е от изключително значение за планетата ни. \"По-доброто разбиране на отделните позиции ще ни позволи обединение около общи решения\", наблегна още Мария Габриел.Конференцията \"Пчели и биоразнообразие: нови възможности за сътрудничество\" събра на едно място представители на европейските институции, пчелари от държавите-членки, земеделски производители, специалисти по опазване здравето на животните, неправителствени организации, учени и представители на индустриите, свързани с пчелите и биоразнообразието. Основната цел на форума бе да формулира препоръки за такова сътрудничество между заинтересованите страни, което да отразява интересите на всички в рамките на общата кауза за опазването на пчелите.", "date": "2017.06.29", "title": "Европейска седмица на пчелите"}
{"url": "https://news.bg/world/migratsionnata-valna-kam-evropa-namalyava.html", "text": "Миграционната вълна започва да намалява, разкрива доклад на Организацията за икономическо сътрудничество и развитие (ОИСР), цитиран от Ройтерс.Има значителен спад на мигрантите през 2016 г. в сравнение с рекорда през 2015 г., когато повечето мигранти се насочиха към Германия.В доклада за имигрантските тенденции организацията отбелязва, че най-много имигранти има от Сирия, Афганистан и Ирак.Броят на молбите за убежище продължава да намалява в началото на тази година, допълва организацията.За четвърта поредна година Германия регистрира най-висок брой молби за убежище - 48% от всички 1,64 милиона в света през 2016 г.Далеч назад САЩ заемат второ място с регистрирани 262 00 молби за убежище.Общият брой на подалите молби за убежище е спаднал с 1% от 2015 г., отбелязва базираната в Париж Организация за икономическо сътрудничество и развитие.През първите 6 месеца на 2017 г. общият брой на пристигналите мигранти на европейските брегове достигна 85 000, около 10 пъти по-малко от пика през втората половина на 2015 г.Всеки двама на трима бежанци избира за дестинация Европа.Според организацията сега държавите трябва да подобрят интегрирането на имигрантите и техните деца, както и на бежанците, за да просперират държавите в бъдеще като цяло.", "date": "2017.06.29", "title": "Миграционната вълна към Европа намалява"}
{"url": "https://news.bg/economics/otchetnost-na-prokuraturata-pred-obshtestvoto-poiska-biznesat.html", "text": "Представителите на осем търговски камари, чиито корпоративни членове произвеждат 70% от БВП на страната призоваха за правна сигурност за инвеститорите и гражданите в открити писма до управляващите.Бизнесът иска съдебна реформа с прозрачност и отчетност на прокуратурата пред обществото. Позицията на индустриалците е изпратена до представителите на държавната и съдебната власт. В писмо, адресирано до премиера Бойко Борисов, вицепремиера Екатерина Захариева и правосъдния министър Цецка Цачева от осемте камари определят състоянието на съдебната система като пречка.\"Твърдо убедени сме, че липсата на безпристрастен и ефективен съд и прокуратура безспорно се явява една от най-съществените бариери пред икономическия растеж в България, привличането на чуждестранни инвестиции и създаването на равни условия за всички икономически оператори - чуждестранни инвеститори или български предприемачи, независимо дали настоящи или потенциални\", се казва в писмото.Представителите на Advantage Austria София, Американска търговска камара в България, Британско-българска бизнес асоциация, Българо-швейцарска търговска камара, Канадско-българска бизнес мрежа, Конфиндустрия България, Френско-българска търговска и индустриална камара и Норвежко-българска бизнес група смятат, че техен дълг е да заявят своята позиция.Представителите на търговските камари приветстват предприети стъпки с изменението на Конституцията и на Закона за съдебната власт през 2015 и 2016 година. Въпреки това те смятат, че тези промени не адресират някои от основните будещи тревога въпроси.В няколко отделни точки защитниците на чуждестранните инвестиции в страната ни поставят своите искания. На първо място е посочена независимостта на съдебната власт. \"Липсва достатъчно силна политическа воля за осъществяване на така необходимите реформи, които да гарантират, че съдиите са изцяло неподвластни на политически натиск. В допълнение, прокуратурата не трябва да има каквато и да е роля (в рамките на пленума) относно решенията, свързани с кариерното развитие на съдиите\", се казва в писмото.На второ място е прозрачност и отчетност на прокуратурата. \"Един от основните проблеми, свързан с последните промени по съдебната реформа, е обстоятелството, че прокуратурата на практика бе оставена без контрол, както преди. В едно наистина демократично общество не следва да съществува независимост без отчетност, тъй като това подкопава самите устои на демокрацията\", информират от търговските камари.Те са категорични, че почти никъде другаде в Европа прокуратурата не е независима не само в осъществяването на своята рутинна дейност, но и от самата държава и обществото, на които е призвана да служи.Липсата на механизъм за съдебен контрол върху прокурорските решения в досъдебна фаза, в съчетание с липсата на реална отчетност на прокуратурата, са съществена причина за широко разпространеното усещане за беззаконие и безнаказаност, се казва в писмото, изпратено до управляващите.Представителите на осемте чуждестранни камари призовават Българския Наказателно-процесуалният кодекс и Наказателният кодекс да бъдат осъвременени, като на прокуратурата бъдат предоставени по-широки правомощия.Като трета точка е посочено повишаване на ефективността и ефикасността на съдебния процес. Забавянето в досъдебна и съдебна фаза на делата, е особено остър проблем, който подкопава функционирането на системата като цяло. Авторите на текста призовават за по-ясно разпределение на делата чрез по-голяма вътрешна отчетност и прозрачност, за да се гарантира, че разпределянето на делата не може да бъде манипулирано, гаранция, която е абсолютно необходима за една справедлива и ефективна съдебна система.Електронно правосъдие и реформа на правното образование е поредната точка от препоръките на търговските камари.Алекс Нестор, член на Управителния съвет на Канадско-българската бизнес мрежа, е категоричен: \"За да смятаме, че е постигнато върховенството на закона, трябва да има усещане за справедливост в обществото\". Той съобщи, че през последните години преките чуждестранни инвестиции у нас са на едно и също ниво - 1,2-1,3 млрд. евро, а преди финансовата криза са надхвърляли 7-8 млрд. евро годишно.\"Ако се промени нивото на корупцията и се установи върховенство на закона, инвестициите веднага ще се увеличат\", категоричен бе Нестор. Според него липсата на безпристрастни и ефективни съд и прокуратура са една от най-съществените бариери пред икономическия растеж в България.Това не е първият призив за повече законност и реформи в съдебната система на чуждите бизнес камари у нас, но е първата мащабна инициатива, която обединява не само външните, но и българските инвеститори.Ние приветстваме стъпките - последната вълна от реформи, но смятаме, че тези промени са само началото, тъй като те не отговарят на някои от най-тревожните въпроси. Ние смятаме, че реформата на съдебната система в България не е завършена. Това не търпи повече компромиси, заяви Омуртаг Петков от Британо-българската бизнес асоциация.Прокуратурата да има по-широки правомощия, но и по-голяма отговорност, в съчетание с по-голяма вътрешна и структурна автономност на прокурорите и действащи механизми за отчетност. За това настояват и чуждите бизнес представителства. Това е безспорно необходима предпоставка за успешното наказателно преследване на престъпни деяния, особено на корупционни престъпления от висок обществен интерес, добави Петков.Бизнес организациите приветстваха и предложението на президента за създаването на специализирано звено, което да бори корупцията по високите етажи на властта. Важно е и усещането на другите държави, на външните инвеститори за това как изглежда нашата икономика и държава, защото без един безпристрастен съд и прокуратура едва ли може да се прави нормален бизнес, в която и да е държава по света.По принцип, всяка държавна институция трябва да се отчита пред обществото, независимо дали говорим за съд, за прокуратура, за други държавни институции. Това, което виждаме е, че понякога точно това липсва.Бизнес организациите не претендират за експертиза за начина, по който да бъде извършена тази реформа, но отчетоха, че работят с водещи адвокатски кантори. Обществото усеща, че все още нямаме върховенство на закона, допълни той.Отчетността пред обществото - когато няма такава отчетност, дори извън съдебната власт, това представлява проблем. За нас е важно да виждаме промяна в цялата система, а не просто да говорим за отделни личности. Като че ли няма единна политика в посока на електронното управление и точно затова то не се случва, смята Иванов, който е експерт по информатика.Той даде пример, че един електронен регистър, в който се завеждат всички молби, всички искания, жалби, които се изпращат, ще промени тази система. В момента, не за първи път чуваме, че се появяват много странни писма в последния момент преди да изтече законовият срок за обжалване, които се вписват в някакви хартиени регистри в някой съд. Ако има една електронна система, това е почти невъзможно да се случи. Другото нещо е безпристрастното разпределение на делата, допълни Иванов.", "date": "2017.06.29", "title": "Отчетност на прокуратурата пред обществото поиска бизнесът"}
{"url": "https://news.bg/crime/zadarzhaha-dvama-dushi-za-nelegalna-fabrika-za-tyutyun-v-plovdiv.html", "text": "Районна прокуратура-Пловдив привлече като обвиняеми 19-годишния Гюлхан А., и 33-годишния Александър Р., за държане на акцизни стоки без бандерол при предварителен сговор.На 27 юни в Пловдив, в складова база, е била извършена проверка от служители на Агенция \"Митници\"- Пловдив. Установено е, че в помещението се намирали група лица, сред които и двамата обвиняеми, които извършвали дейности по производство на тютюн за пушене - обезжилване и машинно рязане на тютюневи листа чрез два броя електрически машини. Иззети са няколко бали тютюн на листа, като и 16 кг от тютюна бил нарязан и годен за пушене.Малко по-рано била извършена проверка на лек автомобил, марка \"Фолксваген Пасат\", управляван от Веселин Р., на 28 г. В багажника на колата били открити 190 кг ситно нарязан тютюн, разпределен в 20 чувала. Установено е, че тютюнът бил нарязан в складовата база и предоставен на Веселин Р. от обвиняемия Александър Р. Днес Районна прокуратура-Пловдив ще привлече като обвиняем Веселин Р. за държане на акцизни стоки без бандерол.Акцията по установяване на незаконното производство на акцизни стоки е проведена след оперативно-издирвателни дейности на митнически служители от отдел \"Митническо разузнаване и разследване\" в Митница- Пловдив.По делото се извършват огледи, разпити на свидетели, предстои назначаване на експертиза и др. Иззет е лекия автомобил, марка \"Фолксваген Пасат\", двете електрически машини за рязане, тютюна и др. Обвиняемите Гюлхан А. и Александър Р. са задържани за срок от 72 часа с постановление на наблюдаващия прокурор.", "date": "2017.06.29", "title": "Задържаха двама души за нелегална фабрика за тютюн в Пловдив"}
{"url": "https://news.bg/entertainment/25-ot-antarktida-ostavat-bez-led-do-2100-g.html", "text": "Зоните, свободни от лед в Антарктида, могат да се разраснат до почти 25 процента до 2100 г. заради изменението на климата, което драматично ще промени биологичното разнообразие на континента. Това се предупреждава в научна статия, цитирана от ДПА.Районите без лед понастоящем съставляват по-малко от един процент от континента, но те са дом на почти всички антарктически растения и животни.\"Прогнозираме, че топенето на антарктическия континент ще доведе до появата на до 17 267 кв. км, или близо 25 процента, нови зони, свободни от лед до края на този век\", изтъква Алекс Тераудс, старши научен сътрудник в Австралийската антарктическо подразделение.Научната статия, публикувана в реномираното сп. Nature, е първата, която изследва въздействието на изменението на климата върху зоните без лед в Антарктида. В нея се прогнозира, че затоплянето на планетата ще предизвика увеличаване на районите без лед и в края на краищата на тяхното обединяване в цялостна суша без лед.\"Въпреки че това може да осигури нови райони за колонизиране от местните видове, то също така може да доведе до разпространение на инвазивни видове, а в дългосрочен план, до изчезването на по-малко конкурентни и адаптивни местни видове\", предупреждава Тераудс.\"Досега изследването на изменението на климата на Антарктида се съсредоточаваше основно върху ледените шапки и потенциалното въздействие върху нарастването на морското равнище, въпреки че ефектът от изменението на климата върху топенето на леда и местното биоразнообразие на Антарктида до голяма степен беше пренебрегвано\", уточнява друг съавтор на статията - Джасмин Лий, която е изследовател от университета в Куинсланд.Учените са установили, че най-голямата промяна ще се наблюдава на Антарктическия полуостров, близо до Южна Америка, както и по крайбрежието в източната част на Антарктида, близо до Австралия.", "date": "2017.06.29", "title": "25% от Антарктида остават без лед до 2100 г. "}
{"url": "https://news.bg/politics/chuzhd-prast-v-asenovgrad-vizhda-evroroma.html", "text": "ПП \"Евророма\" смята, че нападателите от Асеновград са турци, а не цигани, става ясно от официалното им съобшение до медиите. От партията изтъкват, че в нормите, приети от ООН всеки сам избира етноса си.Хората, които живеят в квартал 6-ти - Асеновград говорят турски език, изповядват мюсюлманска религия, спазват мюсюлманските традиции и обичаи по абсолютно идентичен начин като в Турция и определят себе си като турци.От ромската партия задават въпроса кой има интерес нападателите в Асеновград да бъдат определяни като цигани? От партията още питат до кога лошите деяния, извършени от представителите на тази общност ще бъдат преписвани на целия ромски етнос и защо повечето от пишещите в публичното пространство се \"срамуват\" да наричат турци, представителите на въпросния етнос?Освен това от \"Евророма\" се съмняват, че създалото се напрежение се използва от някои политически сили с цел отклоняване на общественото внимание.", "date": "2017.06.29", "title": "Чужд пръст в Асеновград вижда \"Евророма\""}
{"url": "https://news.bg/int-politics/frantsiya-vizhda-vazmozhnost-za-siriya-chrez-po-tesen-dialog-s-rusiya.html", "text": "Франция обяви, че е видяла шанс за преодоляване на безизходицата във войната в Сирия, след като Русия понастоящем изглежда приема, че няма военно решение и предварителните условия, поставени от някои противници на сирийския президент Башар Асад, бяха оттеглени, съобщава \"Ройтерс\".Избирането на президента Еманюел Макрон даде възможност на Париж да преразгледа политиката си за Сирия, смятайки, че позицията на предишното правителство, че Асад трябва да си ходи, е твърде непримирима и пречка пред умиротворяването.Макрон през миналата седмица ревизира позицията на Франция за бъдещето на Асад, подчертавайки, че не виждал никакъв законен наследник в момента и приоритетът е да се предотврати Сирия да се превърне в провалена държава. САЩ също се отказаха през настоящата година от настояването Асад да напусне властта, за да бъде намерено политическо решение.Асад успя да се задържи на власт с военната подкрепа на Русия и Иран в 6-годишната война с бунтовниците и ислямските екстремисти, при която загинаха стотици хиляди и бяха разселени милиони.Новият френския външен министър Жан-Ив льо Дриан настоява за по-тесен диалог с Москва, след като Париж също така се опитва да използва липсата на ясна политика на САЩ за Сирия, за да поеме по-сериозна роля.\"Не мога да дам никакви подробности, но смятам, че е налице прозорец от възможности в момента. Както всички, смятам, че руснаците са наясно, че няма военно решение на конфликта\", коментира Льо Дриан, който беше военен министър в предишното правителство на бившия президент Франсоа Оланд.\"Би трябвало да можем да стигнем дотам с нов метод, който включва установяването на стабилни принципи, които изглеждат безспорни, без да се поставят реторични предварителни условия, а чрез създаване на нови мостове между различните актьори\", допълни френският първи дипломат.Льо Дриан не е обяснил в интервюто за в. \"Монд\" какви са тези принципи или какви стимули ще получи Русия.Франция, която подкрепяше сирийската опозиция досега, настоя конфликтът да бъде разрешен чрез надежден политически преход въз основа на резолюциите на Съвета за сигурност на ООН, договорени между воюващите страни с ООН в Женева.Льо Дриан, който проведе 6-часови преговори за Сирия с руските власти в Москва през миналата седмица и заяви, че приоритет за Франция е отслабването на заплахата от терористите от ДАЕШ (\"Ислямска държава\"), не е споменал нищо за тези резолюции или за Женева.Той призова за дипломатическа подкрепа от постоянните страни членки на Съвета за сигурност и регионалните играчи. Френският първи дипломат посочи, че Париж се надява да създаде малка контактна група, която може да даде тласък на усилията за мир.Френските власти отбелязаха, че част от причината, поради която Париж настоява за подновен диалог с Русия за Сирия, е вакуумът, оставен от САЩ, които според тях нямат ясна политика отвъд разгромяването на ДАЕШ.", "date": "2017.06.29", "title": "Франция вижда възможност за Сирия чрез по-тесен диалог с Русия"}
{"url": "https://news.bg/crime/vas-izbra-dvamata-si-sadii-za-sastava-na-vss.html", "text": "Двама съдии от Върховният административен съд бяха изтеглени на случаен принцип днес, за да разгледат жалбата срещу изборите за ВСС. Изборът бе проведен в кабинета на Председателя на ВАС Георги Колев.В присъствието на осемте председатели на отделения на ВАС бяха изтеглени имената на съдиите Любомир Гайдов и Илиана Славовска.От списъка на съдиите за избора бяха оттеглени съдиите, които имат заповеди за отпуск за следващите две седмици, както избраната за член на професионалната квота на следващия ВСС съдия Атанаска Дишева и номинирания Николай Гунчев.Председателят на ВАС Георги Колев изключи от случайният избор общо 14 съдии.В жребия участваха имената на 79 магистрати от всичките 90 съдии във ВАС.Любомир Гайдов и Илиана Славовска ще допълнят тримата магистрати от състава на ВКС, които бяха изтеглени вчера. Това са гражданските съдии Зоя Атанасова и Бойка Спасова и ръководителката на Търговската колегия Дария Проданова.След запълването на състава на ВСС трябва да бъде избран председател и докладчик и да насрочи делото в открито заседание по жалбата на Методи Лалов.Припомняме, че Методи Лалов , , обжалва избора на членове на ВСС от съдийската квота. Лалов се вдигна на бунт срещу висшия съвет и подаде оставката си заради абсурдните условия, в които съдът е принуден да работи..", "date": "2017.06.29", "title": "ВАС избра двамата си съдии за състава на ВСС"}
{"url": "https://news.bg/world/germaniya-zabrani-na-erdogan-da-agitira-v-stranata.html", "text": "Германското правителство забрани на турския лидер Реджеп Ердоган да говори пред сънародниците си в Хамбург, където президентът на Турция ще участва на срещата на Г-20 следващата седмица.Това заяви пред журналисти в Москва външният министър на Германия Зигмар Габриел, цитиран от ТАСС., поясни той.Говорителят на германското правителство Щефан Зайберт потвърди пред изданието \"Шпигел\", че решението е съгласувано с канцлера Ангела Меркел. \"\", поясни той.По-рано Габриел заяви, че външното министерство на Турция е подало официална молба Ердоган да говори пред съотечествениците си в Германия. Според външния министър на Германия на фона на разногласията между Анкара и Берлин това не е уместно.Лидерът на германските социалисти Мартин Шулц призова да се забрани организирането на митинги в полза на Ердоган в Германия.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Срещата на Г-20 в Хамбург ще се проведе на 7-8 юли.", "date": "2017.06.29", "title": "Германия забрани на Ердоган да агитира в страната"}
{"url": "https://news.bg/euronews/ek-predlaga-nova-pensiya-es.html", "text": "Нова \"пенсия ЕС\" ще бъде въведена за подпомагане на хората, които се местят на Стария континент. Това е част от предложения на Европейската комисия, пише \"Гардиън\".Предложението ще позволи на работници, които работят в различни държави безпроблемно да спестяват на едно място.За да направят пенсиите от ЕС по-примамливи за спестовниците, Брюксел ще препоръча националните правителства да дадат на паневропейския продукт най-изгодното данъчно третиране, което могат да си позволят.Надеждата е била данъчното третиране на пенсиите да бъде хармонизирано като част от предложението, но това е изоставено по време на консултациите със страните членки.Изплащащите новата пенсия на ЕС също ще трябва да покриват високи нива на прозрачност по отношение на таксите, тъй като има все повече опасения, че спестовниците в момента са оставяни на тъмно относно таксите, които са вземани от техните спестявания.Европейската комисия обяви, че се надява пенсията на ЕС да насърчи работниците, особено тези, които се възползват от свободното движение в ЕС да спестяват през живота си. Само 27% от европейците на възраст между 25 и 59 г. ползват пенсионен продукт.Тъй като в страните членки данъчното облагане на пенсиите е различно, изплащащите пенсиите ще трябва да държат спестяванията отделно, зависейки от това къде техните клиенти са живеели и са работили, когато са правили вноските.Комисията предлага различни варианти за инвестиране, включително за хора, които са по-консервативни и за хора, които са склонни да поемат по-голям риск. Спестяващите ще имат право да сменят пенсионния фонд в страната си и в чужбина на всеки пет години.", "date": "2017.06.29", "title": "ЕК предлага нова \"пенсия ЕС\""}
{"url": "https://news.bg/regions/obshtinari-v-stara-zagora-otnovo-se-opitvat-da-zastroyat-bedechka.html", "text": "След като кметът на Стара Загора Живко Тодоров обеща паркът да се запази, прецизирането на границите на \"Бедечка\" започна.Към момента тече уточняване по въпроса за най-южната част на зелената площ, където няколко големи компании и инвеститори имат интерес. Интерес има и към северната част на парка - преди окончателния края на строителството в района е предвидено в северната част на парка да се издигнат 4 кооперации, съобщават защитниците на парка.Това отново повдигнало въпроса за парка в обсъжданията на експертния съвет по устройство на територията в Стара Загора.Според проверка на групата \"Запазете Бедечка\" обаче поне трима от участниците в Обществения експертен съвет за устройство на територията дори не знаели, че има точка за \"Бедечка\"в дневния ред на заседанието. Въпреки това се появил протокол, позволяващ застрояването на южната част на зелената площ в парк \"Бедечка\".В протокола е посочено, че където не преобладават дървета, трябва да остане в сила плана за застрояване, който действаше досега.Според това тълкуване близо една трета от парк \"Бедечка\" може да бъде застроена, въпреки че близо 20 хиляди души гласуваха преди по-малко от 2 седмици паркът да се запази с ясни граници. \"Границите дори фигурираха във въпроса на референдума\", обясняват от \"Запазете Бедечка\".Справка показва, че става въпрос за свободни терени и стадиона в най-южната част на парка. Те действително не са с гъсто залесяване. Защитниците на \"Бедечка\" обаче посочват, че терените са идеални за спорт и атракции, както и за свободни затревени пространства в рамките на парка.Организацията \"Запазете Бедечка\" предостави данни, показващи, че стадионът в южната част на парка е предимно собственост на Недялко Недялков, доскорошен депутат и доскорошен председател на Общинския съвет на Стара Загора. \"Подписът му явно стои дори под решения, свързани с \"Бедечка\", но за вече година комисията за конфликт на интереси така и не съумява да излезе със заключение\", алармираха активистите.\"Справка в имотната декларация на Недялков показва дори цените на придобиване на имотите в \"Бедечка\". Това обаче не пречи той наскоро да каже, че няма земи в парка\", продължават природозащитните.С ключов парцел в зелената площ разполагала и веригата \"Лидъл\". Според справката парцелът е на място, в което има много катротекирани дървета. Въпростото място било последната възможна зелена връзка между парк \"Зеления клин\" и парковете \"Бедечка\" и \"Загорка\". \"Точно през този парцел преминава и диагоналната пешеходна връзка на квартал \"Самара\" със сърцевината на града\", допълват пазителите на парка. Терен в района имали и компании с имена като \"Сентрал парк Загоре\" и \"Феърплей\", както и поредица частни лица.Организацията \"Запазете Бедечка\" информира, че започва изпращане на писма до собствениците на подобни парцели в целия парк. С писмата те ще призовават за намиране на начин паркът да се запази \"било с преговори, било с дарения или замени\".Защитниците на парка настояват за еднакъв подход към малки и големи собственици. Те споделят, че терените в южната частна парка трябва да се запазят. Според тях не е ясно какво е накарало \"т.нар. експертен съвет, който има само консултативна роя, да се опита отново да ревизира този план\" - това се случвало за втори път в рамките на 2 месеца.Защитните са учудени и това как със становище консултативният експертен съвет се опитва да ревизира служебно решението на общинския съвет и кмета, подкрепено от волята на близо 20 000 души. Организацията обяви отново протестни и съдебни действия.", "date": "2017.06.29", "title": "Общинари в Стара Загора отново се опитват да застроят \"Бедечка\""}
{"url": "https://news.bg/regions/pozhar-prechi-na-vidimostta-pri-46-km-na-am-trakiya.html", "text": "Шофьорите да се движат с повишено внимание при км 46 на АМ \"Тракия\" в района на сметището на Ихтиман.Поради пожар е намалена видимостта на магистралата.", "date": "2017.06.29", "title": "Пожар пречи на видимостта при 46 км на АМ \"Тракия\""}
{"url": "https://news.bg/world/putin-i-tramp-se-sreshtat-na-g-20-v-hamburg-potvardi-kremal.html", "text": "Руският президент Владимир Путин и американският му колега Доналд Тръмп ще се срещнат в кулоарите на Г-20 в Хамбург следващата седмица, но отделна среща не е планирана. Това обяви говорителят на Кремъл Дмитрий Песков, цитиран от световни агенции.\"При всички положения те ще се срещнат там, в кулоарите на тази среща на върха, но към момента не е планирана отделна среща\", поясни Песков.Вчера руският външен министър Сергей Лавров обяви, че \"вероятно няма да е правилно\", ако Путин и Тръмп не разговарят на срещата в Германия.", "date": "2017.06.29", "title": "Путин и Тръмп се срещат на Г-20 в Хамбург, потвърди Кремъл"}
{"url": "https://news.bg/int-politics/1-1-mln-sa-rumanskite-turisti-za-2016-g-obyavi-rumen-radev-v-bukuresht.html", "text": "Президентът Румен Радев представи предимствата за инвестиции в България на бизнес форум в Букурещ, съобщиха от Администрацията на президента. Квалифицираната работна ръка, благоприятното данъчно облагане, позитивното развитие в сферата на информационните технологии, бяха откроени като конкурентни предимства на страната ни в Югоизточна Европа.Има тенденция за нарастване на броя на румънските граждани, които посещават България, отбеляза Радев. Румънските туристи са 1.1 млн. за 2016 г., както и на българите в Румъния - над 400 хил. за същия период.\"Това е много важен индекс, който показва, че нашите граждани използват добрите отношения във всяка област. Ние трябва да следваме примера, който те ни показват\", каза българският президент.Президентът Клаус Йоханис отбеляза, че само през последните три години двустранният стокообмен е нараснал със 7% и това е доказателство за големия потенциал на двете държави. Клаус Йоханис припомни също така, че 29 юни е Международен ден на река Дунав и призова за по-скорошната реализация на общите проекти за изграждането на нови мостове и развитие на транспортна инфраструктура, която свързва България и Румъния.Румен Радев акцентира и върху политиките, които се провеждат за създаване на още по-добър инвестиционен климат в страната. \"В България има макроикономическа финансова стабилност, която е предпоставка за постигането на още по-висок ръст на БВП и работим за намаляване на административната тежест и стимулирането на малките и средни предприятия\", заяви президентът.Пред участниците във форума държавният глава подчерта, че през последната година България бележи чувствителен ръст на БВП. Той е 3,4 % и е над средното ниво за ЕС. В страната ни има ниска инфлация и сравнително ниско ниво на безработица около 7 %.Президентът посочи също така, че предприетите реформи в професионалното образование и обучение и стимулирането на връзките между образователните институции и бизнеса, са допълнителен фактор за привличането на инвестиции.\"Тази позитивна тенденция на икономически ръст в България е гаранция, че вашият бизнес ще намери добро място за реализация на нови проекти\", обърна се Румен Радев към представителите на румънските компании. Президентът припомни, че в края на миналата година световните рейтингови агенции потвърдиха дългосрочния кредитен рейтинг и добрите икономически перспективи пред България.\"България има чувствително икономическо присъствие в Румъния и доказателство за това са стотиците български фирми, които инвестират и правят добър бизнес\", допълни държавният глава.На Румънско-българския бизнес форум участваха представители на над 100 компании от двете страни. Заедно със своя румънски колега президента Клаус Йоханис, българският държавен глава потвърди готовността на институциите в двете държави да работят за по-добра свързаност между България и Румъния в интерес на гражданите и бизнеса.", "date": "2017.06.29", "title": "1,1 млн. са румънските туристи за 2016 г., обяви Румен Радев в Букурещ"}
{"url": "https://news.bg/crime/politseyska-operatsiya-na-sofiyskiya-bul-vitosha.html", "text": "Полицията извършва операция и действия в района на столичния бул. \"Витоша\". МВР съобщава, че след приключването ѝ ще има повече данни.Операцията е срещу лица, които са оперативно интересни, а част от тях са свързани и с мигранти, според информация на БТВ. ", "date": "2017.06.29", "title": "Полицейска операция на софийския бул. \"Витоша\""}
{"url": "https://news.bg/finance/nov-targ-za-banka-viktoriya.html", "text": "С решение от днес на Управителния съвет на Фонда за гарантиране на влоговете на основание чл.87, ал.5, във връзка с ал.8 и 9 от Закона за банковата несъстоятелност е дала разрешение на синдика на \"Корпоративна търговска банка\" АД, да стартира процедура по продажба на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.Това се посочва в съобщение на синдиците на КТБ.До 21 юли 2017 г. е срокът за подаване на писма за интерес към придобиването на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД.С оглед гарантиране на прозрачност на процедурата по продажбата на ТБ \"Виктория\" ЕАД синдиците публикуват маркетинговия документ за инвестиционна възможност, заедно с придружително писмо към него. Маркетинговият документ се представя единствено с цел да информира потенциалните купувачи за съществуващата инвестиционна възможност.", "date": "2017.06.29", "title": "Нов търг за банка \"Виктория\""}
{"url": "https://news.bg/politics/pavlova-vyarva-che-mozhem-da-obedinim-es.html", "text": "Запазване на европейския дневен ред с обединението на 27-те държави членки ще се търси по време на Българското председателство. Това заяви Лиляна Павлова - министърът за Българското председателство на Съвета на ЕС по време на международната конференция \"Качество на европейската интеграция на България - 10 години след присъединяването\".Министърът изброи трите основни послания на Българското председателство - консенсус, конкурентоспособност и кохезия.Министър Павлова припомни историята на влизането на страната ни в ЕС - преди 10 години членството на България в ЕС стана национална кауза. Сега отговорната задача по председателството ни съвпада с тежък момент за Европа, заяви министърът за Българското председателство.Павлова изтъкна, че България е изпълнила критериите за икономически растеж и стабилност и вече не се гледа само като ползвател на еврофондове. Поемаме ясен ангажимент да бъдем неутрални, балансирани и твърди, където се налага, в името на единството и солидарността, заяви Павлова.С подкрепата на Франция и Германия, която получи премиерът Бойко Борисов, ще работим за това да подредим Европа по нов начин, каза в заключение Лиляна Павлова.", "date": "2017.06.29", "title": "Павлова вярва, че можем да обединим ЕС"}
{"url": "https://news.bg/world/irakskiyat-premier-ofitsialno-obyavi-razgroma-na-halifata-na-islyamska-darzhava.html", "text": "Премиерът на Ирак Хайдер ал Абади обяви \"край на \"Ислямска държава\" след превземането на историческа джамия в Мосул, съобщават Ройтерс и АП.По-рано беше съобщено, че градът е прочистен от джихадисти.\"\", се посочва в съобщение на министър-председателя на Ирак.Припомняме, по-рано иракските сили обявиха, че са установили контрол над историческата джамия \"Ан Нури\" в Мосул, където ДАЕШ (\"Ислямска държава\") обяви създаването на халифат преди три години. Преди няколко дни джамията и минарето бяха взривени от терористичната групировка. Джамията е на 850 г.", "date": "2017.06.29", "title": "Иракският премиер официално обяви разгрома на халифата на „Ислямска държава”"}
{"url": "https://news.bg/politics/borisov-zashtitava-pravata-na-grazhdanite-sled-brekzit.html", "text": "\"България е подготвена да поеме своите отговорности като председател на Съвета ЕС от началото на 2018 г. и да подкрепи преговорния екип в процеса по оттеглянето на Обединеното кралство Великобритания и Северна Ирландия от Европейския съюз. Разчитаме на Вас като гарант за прозрачността на преговорите\", заяви министър-председателят Бойко Борисов на среща с Мишел Барние, главен преговарящ от страна на ЕК за Брекзит.Премиерът Бойко Борисов изтъкна, че България подкрепя издигането на въпросите за правата на гражданите като първостепенен приоритет. По думите му, за целта в бъдещото споразумение за оттегляне следва да бъде заложен недискриминационен и ефективно приложим механизъм, който да създаде правна сигурност за дългосрочно и постоянно пребиваващите в страната европейски граждани. Борисов подчерта особената си загриженост по отношение на големия брой студенти във Великобритания.\"За България принципът на единството на Общността в преговорите с Обединеното кралство е много важен, затова от ключово значение ще бъде постигането на споразумение за оттегляне, което по справедлив и балансиран начин да гарантира интересите на всички държави членки и на техните граждани\", заяви българският министър-председател. Той изрази надежда, че и след Брекзит Европейският съюз и Великобритания ще останат партньори в области като сигурността и борбата с тероризма.Борисов и Барние изразиха общо мнение за изключителната важност на уреждането на финансовите задължения на Обединеното кралство към ЕС въз основа на принципа на изпълнение на всички поети ангажименти. Придържането към този подход ще способства за минимизирането на негативните ефекти върху бюджета на ЕС и не би довело до промени във вноските на държавите членки в бюджета на Съюза.Премиерът Борисов подчерта личния принос на Мишел Барние за ефективната подготовка на преговорите с Лондон и изрази увереност, че екипът му ще постигне оптимален за гражданите на Европейския съюз резултат.", "date": "2017.06.29", "title": "Борисов защитава правата на гражданите след Брекзит"}
{"url": "https://news.bg/int-politics/kraynata-levitsa-boykotira-rechta-na-faraona-makron.html", "text": "Крайната левица обяви намерението си да бойкотира речта на френския президент Еманюел Макрон пред парламента, предаде \"Ройтерс\".Държавният глава ще говори пред депутатите от двете камари следващия понеделник. Речта ще се проведе във Версайския дворец.Но хората на Жан-Люк Меланшон са решени да бойкотират \"фараона\" Макрон. По думите на лидера им, присъствието им там ще е безсмислено, защото ще трябва само да изслушат президента. Меланшон не е доволен, че на депутатите му не са дадени по-важни позиции в парламентарни комисии, както и че нямат време за подготовка по измененията в кодекса на тру8да. Меланшон бе кандидат за президент на Франция. На първи тур той остана четвърти с 19,5% от гласовете. ", "date": "2017.06.29", "title": "Крайната левица бойкотира речта на \"фараона Макрон\""}
{"url": "https://news.bg/regions/po-shapkata-shte-gi-poznaete.html", "text": "На Петровден в София бе открит Фестивал на занаятите. В Градската градина до 2 юли занаятчии от София и областта представят своите художествени произведения - бижута, аксесоари, декоративни предмети и дизайнерски шапки. Разноцветни и пъстри, малки и по-големи произведения на изкуството не само радват погледа, но някои от тях са и особено полезни в жегата.За ролята на шапките пред News.bg разказа Петър Сардарев, съпруг на емблематичната дизайнерка на шапки Ирина Сардарева. Преди 9-ти септември в София е имало 18 ателиета за шапки, а в Русе - 35, сега са останали двама-трима, които се занимават с производство на шапки.През 1946-та година се появява Закон за незаконно забогатяване, в който се фиксират депутати, банкери, златари и шапкари. Така шапката е и си остава признак на социален статус. \"Не случайно, който е ходил на работа с шапка е бил уволняван\", посочи Сардарев.Стигнало се до там, че старите шапкари дори са си палили печките с калъпите за шапки, а те са специални, изработени на ръка. Така у нас носенето на забрадки и каскети продължило чак до времето, в което Хрушчов слага \"панамка\". Сардарев разказа, че когато са започнали да правят шапки в ЦУМ, са се продавали едва 3-4 модела в пет разцветки.Дияна Христова, майстор бижутер от 30 години изтъкна, че бижутерството е занаят, който съхранява българските традиции, но също така изисква много познания за дизайн и технологии за обработка на материалите, натрупвани с години.Организаторът на базара стилист Кръстю Капанов, председател на Националната занаятчийска камара, заяви, че за разлика от други градове, където занаятчиите са били подпомогнати да представят своите продукти, то в София, се е наложило за щандовете да заплатят 4 хиляди лева.Капанов настоя за промяна в Закона за занаятите. Той изтъкна, че с проектопредложенията на промени се е ангажирал лично вицепремиерът Валери Симеонов.Така в по-предишният Закон за занаятите са били обособени 156 занаята, сега те са съкратени на 52.\"Хората, които искат да работят, искат майсторско свидетелство, което гарантира качество и работа\", обясни стилист Капанов.", "date": "2017.06.29", "title": "По шапката ще ги познаете"}
{"url": "https://news.bg/world/brutalna-ataka-na-tramp-sreshtu-dvama-zhurnalisti.html", "text": "Необичайно остра словесна атака на американския лидер Доналд Тръмп срещу двама журналисти от NBC - Джо Скарбъро и Мика Бжежински, съобщава АФП.Двамата журналисти, които са годеници, съвместно водят предаването Morning Joe.Тръмп ги нападна на лично ниво, наричайки Бжежински \"луда\", а Скарбъро \"психопат\". Според наблюдатели тук става въпрос за омраза и сексизъм.\"\", написа Тръмп в \"Туитър\".По време на предаването тази сутрин Мика Бжежински остро разкритикува администрацията, че не функционира.", "date": "2017.06.29", "title": "Брутална атака на Тръмп срещу двама журналисти"}
{"url": "https://news.bg/world/pravata-na-grazhdanite-na-es-osnoven-prioritet-saglasni-merkel-i-mey.html", "text": "Премиерът на Великобритания Тереза Мей и германският канцлер Ангела Меркел се съгласиха, че правата на гражданите на ЕС са приоритет на преговорите за Брекзит, обяви говорител на британския лидер, цитиран от Ройтерс.\"\", поясни говорителят, след като Мей се срещна с Меркел, докато е на визита в Германия за обсъждане на предстоящата среща на върха на Г-20.Брюксел и Лондон имат различна визия относно как да защитят правата на гражданите на ЕС, които живеят на Острова и британските граждани в съюза.Меркел организира минисреща на върха на ЕС в Берлин за съгласуване на позициите на европейските държави преди Г-20 в Хамбург следващата седмица. ", "date": "2017.06.29", "title": "Правата на гражданите на ЕС основен приоритет, съгласни Меркел и Мей"}
{"url": "https://news.bg/int-politics/pametna-plocha-na-dubrovnishkata-gramota-na-tsar-ivan-asen-ii-otkri-borisov-v-dubrovnik.html", "text": "Министър-председателят Бойко Борисов и кметът на Дубровник Мато Франкович откриха паметна плоча на Дубровнишката грамота на цар Иван Асен II в града. Паметникът е символ на историческите връзки между България и Хърватия и на почит към нашите предци.Това съобщиха от пресцентъра на Министерски съвет. В словото си по време на церемонията Борисов отбеляза, че приятелството между двете държави има дълбоки исторически корени, като и сега партньорството им продължава да се развива успешно на Балканите и в Европейския съюз. По думите му, грамотата, с която през 1230 г. цар Иван Асен II предоставя на дубровнишките търговци привилегии, е важен исторически извор за търговските връзки.Премиерът припомни и други исторически моменти от контактите между двата народа - ролята на Павел Джорджич при избухването на Търновското въстание и на Йосип Щросмайер за издаването на сборника с народни песни на братя Миладинови.\", заяви още той.Борисов, заедно с вицепремиера и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова, е в Хърватия за участие утре в Срещата на върха на държавните и правителствени ръководители на страните-участнички в Процеса за сътрудничество в Югоизточна Европа.", "date": "2017.06.29", "title": "Паметна плоча на Дубровнишката грамота на цар Иван Асен II откри Борисов в Дубровник"}
{"url": "https://news.bg/int-politics/mazh-se-vryaza-s-kola-v-myusyulmani-v-parizh-nyama-raneni.html", "text": "Мъж се опита да се вреже с колата си в група мюсюлмани във френската столица Париж, предаде \"Индипендънт\".Новината е била потвърдена от полицията в изявление. Това е станало в близост до джамия в предградие. Няма пострадали при атаката. Нападателят е бил задържан от полицията. Съобщава се, че той е от арменски произход и искал да отмъсти за ислямистките нападения в \"Батаклан\" и \"Шанз Елизе\". През юни в британската столица Лондон бе извършено подобно нападение срещу мюсюлмани. Еин човек загина, а десетки бяха ранени. ", "date": "2017.06.29", "title": "Мъж се вряза с кола в мюсюлмани в Париж, няма ранени "}
{"url": "https://news.bg/regions/dve-detsa-se-udaviha-v-reka-iskar.html", "text": "Две деца загинаха във водите на река Искър край плевенското село Ставерци, предаде \"Нова\".Открито е тялото на 13-годишно момиче.Търси се и второто изчезнало дете. Група тийнейджъри отшили до реката и въпреки забраната влезли в нея да се къпят.Две от децата изчезнали във водите, а други две били спасени от приятелите си.Те подали сигнал до полицията.  ", "date": "2017.06.29", "title": "Две деца се удавиха в река Искър "}
{"url": "https://news.bg/int-politics/barnabich-izbrana-za-premier-na-sarbiya.html", "text": "Сърбия има ново правителство. Номинираната по-рано този месец от сръбския президент Александър Вучич Ана Бърнабич бе избрана за премиер.Тя получи 157 гласа в 250-местния парламент. Правителството има 18 министри. Новият кабинет вече положи клетва на церемония в присъствието на президента Вучич. Припомняме, че 41-годишната Бърнабич беше министър на държавната администрация и местното самоуправление в предишното правителство.През август миналата година тя влезе в политиката чрез избора й за министър.Бърнабич е не само първата жена, но и първата с открита хомосексуална ориентация, заемала този пост в страната, която все още е с консервативни разбирания в това отношение.Патриархът на страната не присъства на клетвата на новото правителство и това се приема именно като бойкот на премиера заради личния й живот. Президентът обяви, че Бърнабич ще отговаря за икономическата част от работата на кабинета, а сегашният премиер и външен министър Ивица Дачич - за политическата.Вучич, който е бивш краен националист, започна да се представя в ролята на проевропейски реформатор, официално подаде оставка от премиерския пост, след като спечели безапелационно президентските избори през април.", "date": "2017.06.29", "title": "Бърнабич избрана за премиер на Сърбия "}
{"url": "https://news.bg/regions/hilyadi-protestiraha-sreshtu-nezakonno-prebivavashtite-tsigani-v-asenograd.html", "text": "Повече от 2000 души протестираха тази вечер срещу незаконно пребиваващите цигани в Асеноград.Местните споделиха, че са изненадани, че в протеста са се включили толкова много хора и предполагат, че са пристигнали групи от Пловдив.Протестиращите се събраха пред сградата на Общината и скандират \"Няма да забравим, няма да прости\", което бе основен девиз по време на протестите в Катуница през 2011 г..Събралите се отправиха към циганската махала след шествието през центъра на града, но са били спрени от кордон от полицаи и жандармерия. Съобщава се за сблъсъци и двама арестувани. Припомняме, на 26 юни 2017 г. цигани нападнаха момичета, които тренират кану-каяк в язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадаха четирима.Прокуратурата в Асеновград внесе искане в съда за мярка за неотклонение \"задържане под стража \" спрямо деветимата, обвинени в нападението", "date": "2017.06.29", "title": "Хиляди протестираха срещу незаконно пребиваващите цигани в Асеноград"}
