{"url": "https://news.bg/world/gotvyat-promeni-v-indiyskoto-pravitelstvo.html", "text": "Трима министри от индийското правителство са подали оставки, предадоха световните информационни агенции. Те са направили това след съобщения за готвен ремонт на кабинета от премиера Нарендра Моди. Очаква се в края на седмицата той да обяви промените. Предполага се, че още няколко ще ги последват, преди това да се случи.Президентът Рам Нат Ковинт ще се завърне от обиколка в страната в събота и е възможно новите министри да положат клетва тогава. Индийското правителство се състои от 45 души - министри и държавни секретари. То управлява от 2014 година насам и в него на няколко пъти бяха правени смени. ", "date": "2017.08.31", "title": "Готвят промени в индийското правителство "}
{"url": "https://news.bg/regions/stroezhat-v-kaliakra-e-nezakonen.html", "text": "Проверката на Регионалната инспекция по околната среда и водите - Варна (РИОСВ) установи нарушения при строежа в Калиакра. Имотът, който се намира край село Българево, област Калиакра беше проверен след Според документите и представената информация от Община Каварна строежът попада в защитена зона за опазване на дивите птици \"Калиакра\" и защитена зона за опазване на природните местообитания и на дивата флора и фауна \"Комплекс Калиакра\".Имотът е в урбанизирана територия и за него има Разрешение за строеж, издадено от главния архитект на общината на две физически лица. Разрешението е за строително-монтажни работи по одобрен проект за административна сграда от площ 132,4 кв. м.Разрешението за строеж обаче е издадено през 2012 г., но в продължение на 3 г. от издаването му не е започнало строителство и то губи правно действие. Оттогава строителят не е подновявал разрешението.Предстои съвместна проверка на място и с представители на община Каварна, РИОСВ - Варна и РПУ - Каварна.След изясняване на всички факти и обстоятелства по случая ще се предприемат административно-наказателни действия от компетентните органи, включително премахване основите на строежа и възстановяване на терена.", "date": "2017.08.31", "title": "Строежът в Калиакра е незаконен"}
{"url": "https://news.bg/world/v-germaniya-razdavat-yod-zaradi-strah-ot-belgiyska-aets.html", "text": "Германски пограничен район се подготвя да раздава таблетки калиев йодид на жители, които ги поискат в случай на авария в атомна електроцентрала в Белгия, което предизвика търкания между двете страни, съобщава \"Асошиейтед прес\".Местните власти в град Аахен са получили разрешение от регионалното правителство да разпространяват таблетките като предпазна мярка на фона на дългогодишните опасения в Германия заради сигурността на АЕЦ \"Тианж\", която се намира на по-малко от 70 км от града. Лекарствата са предназначени за предотвратяване на рак на щитовидната жлеза в случай на радиоактивно замърсяване.От петък до 15 ноември хората под 46 години могат да кандидатстват онлайн за купон за йодните таблетки, които могат да получат безплатно в аптеките.Германия планира да изключи всичките си ядрени реактори до 2022 г. и вече затвори най-старите си АЕЦ-и.", "date": "2017.08.31", "title": "В Германия раздават йод заради страх от белгийска АЕЦ"}
{"url": "https://news.bg/crime/nad-4600-pozhara-sa-likvidirani-samo-prez-avgust.html", "text": "От началото на годината до сега при пожари са загинали 95 граждани, а 212 са пострадали. Това каза министърът на вътрешните работи Валентин Радев по време на месечния брифинг на МВР.Той каза, че само за август пожарникарите са реагирали на 6 149 сигнала, ликвидирани са над 4 600 пожара. Този месец при пожари са загинали 8 души, а 26 са пострадали, уточни Радев.До август тази година са станали 4317 ПТП-та, в които са загинали 450 души и са ранени 5 488 граждани. През миналата година за същия период са станали повече катастрофи, повече хора за загубили живота си при тях и е имало повече ранени, посочи вътрешният министър.Основната причина за катастрофите по пътищата у нас остава несъобразената скорост. На второ място - неправилни маневри, а на трето отнемане на предимство и навлизане в платното за насрещно движение, уточни Радев.Той посочи и че през август миналата година са станали повече кражби и грабежи. За този период през 2016 г. са регистрирани 3 288 кражби, а тази година са 2625.Тази година до август обаче има повече жертви на блудства, каза Радев и допълни, че средно с 20% са се увеличили и изнасилванията.", "date": "2017.08.31", "title": "Над 4600 пожара са ликвидирани само през август"}
{"url": "https://news.bg/int-economics/gotovi-sa-220-km-ot-morskiya-uchastak-na-turski-potok-obyavi-gazprom.html", "text": "\"Газпром\" вече е изградил общо 220 км по двете линии от морския участък на газопровода \"Турски поток\". Това обяви шефът на руската компания Алексей Милер, цитиран от ТАСС.\"Турски поток\" беше започнат като алтернатива на нереализирания \"Южен поток\" през декември 2014 г. На 7 май 2017 г. \"Газпром\" започна строителството на морския участък на газопровода край руското крайбрежие на Черно море.\"Турски поток\" ще минава по дъното на Черно море до европейската част на Турция, а след това стига до границата с Гърция.Морската част ще бъде с дължина 910 км, а сухопътната по турска територия - 180 километра. Първата линия на газопровода ще бъде предназначена за турския пазар, а втората - за страните от Южна и Югоизточна Европа, като всяка ще бъде с капацитет 15,75 млрд. куб метра газ годишно.Общата стойност на проекта по-рано се оценяваше на 11,4 млрд. евро при изграждането на четири линии.Милер обяви също, че износът на \"Газпром\" за осемте месеца на годината е нараснал с 12,1 процента до 126,3 млрд. куб. м газ.", "date": "2017.08.31", "title": "Готови са 220 км от морския участък на \"Турски поток\", обяви Газпром"}
{"url": "https://news.bg/regions/shkaf-padna-varhu-3-godishno-momche-v-ofis-na-nap.html", "text": "Шкаф е паднал върху тригодишно дете днес към 12:00 часа. Нелепият инцидент е станал в салона за обслужване на клиенти на НАП.Докато родителите на 3 годишно момче са разговаряли със служител на банковия офис, който се намира в салона, детето играело наоколо. Тогава шкаф пада върху играещото момченце.Детето е откарано в Пирогов. Директорът на офис Изток, в момента е в болницата, за да се срещне с родителите и да окаже помощ, ако е необходимо.От Пирогов уточниха, че детето ще остане за наблюдение в болницата за няколко дни.От НАП изказват своята най-искрена съпричастност към семейството и съжаляват за инцидента. ", "date": "2017.08.31", "title": "Шкаф падна върху 3-годишно момче в офис на НАП"}
{"url": "https://news.bg/bulgaria/wizz-air-puskat-izvanreden-polet-ot-sofiya-do-london-tazi-vecher.html", "text": "Wizz Air пуска допълнителен полет от София до Лондон Лутън. Очаква се полетът да излети от летище София тази вечер в 21:30 ч., съобщиха от нискотарифната авиокомпания по повод на случаите с дублирани резервации за полетите София - Лондон.От компанията допълват, че от началото на тази седмица полетите на Wizz Air от София до Лондон Лутън регистрирали изключително нисък процент на неявили се пътници. Това доведе до няколко случая на дублиране на местата, които при последваща резервация на пътниците за нов полет започнаха да се натрупват, засягайки все повече полети и пътници.От Wizz Air твърдят, че работят усилено, за да намерят решение на проблема и да спре лавинообразният ефект.Отбелязва се, че в съответствие с международно установените стандарти в авиосектора и приложимото законодателство за защита на потребителите Wizz Air позволява известно надвишаване на броя резервирани места (overbooking) на най-популярните маршрути, за да предостави възможност на повече пътници да пътуват и да избегне наличието на празни места, ако пътник не се появи.Правилата за компенсация са определени в Регламент 261/2004 на ЕС, който Wizz Air винаги спазва стриктно, посочват от авиокомпанията и се извиняват на всички пътници, засегнати от ситуацията с дублираните места.", "date": "2017.08.31", "title": "Wizz Air пускат извънреден полет от София до Лондон тази вечер"}
{"url": "https://news.bg/bulgaria/tarsyat-podkrepa-i-na-tsarkvata-za-preimenuvane-na-musala.html", "text": "Президентът Румен Радев е отказала да преименува най-високия връх у нас и на Балканския полуостров и да смени името му от Мусала на Свети Иван Рилски.За становището на комисията към президентството е уведомен областния управител на Софийска област Илиан Тодоров, който беше и инициатор на искането за промяна на името. Негов аргумент бе, че \"Мусала\" е турско-арабско име. Предложението му е отхвърлено от Комисията по наименуване на обекти с национално значение и населени места към Президента.Илиан Тодоров посочва, че държавният глава Румен Радев е вторият президент след Росен Плевнелиев, който отказва да именува от най-големите ни природни и туристически забележителности на най-обичания от народа ни светец.Тодоров заяви за News.bg, че на практика няма други механизми за промяна на името, но, опирайки се на един от мотивите на президентската комисия - нуждата от широк кръг консултации, включително с експерти и специалисти и сериозен обществен дебат - смята да продължи инициативата си именна в тази посока.Това, което Областният управител смята да предприеме е е да потърси становище и подкрепата на Българската православна църква, както и общественици и експерти.", "date": "2017.08.31", "title": "Търсят подкрепа и на Църквата за преименуване на Мусала"}
{"url": "https://news.bg/regions/pozhar-plamna-kray-s-krasnovo.html", "text": "Пожар е пламнал в горски масиви край хисарското село Красново, съобщават от БНР. Пламъците тръгнали от сухи треви на площ близо 100 декара. Заради силния вятър пламъците са се прехвърлили към боровата гора на хълма над селото.Шест екипа на \"Пожарна безопасност\" от Пловдив, Карлово и Хисар, заедно с доброволци, се борят със стихията.По първоначална информация за селото няма опасност. ", "date": "2017.08.31", "title": "Пожар пламна край с. Красново"}
{"url": "https://news.bg/weather/ochakva-ni-goreshto-nachalo-na-septemvri.html", "text": "Слънчево и горещо време ни очаква в петък, в първия ден от септември, съобщиха от НИМХ на БАН. В източните райони ще духа слаб южен вятър. Максималните температури ще са между 30 и 35 градуса, по морския бряг ще са по-ниски. Атмосферното налягане към края на деня ще е по-ниско от средното за септември. ", "date": "2017.08.31", "title": "Очаква ни горещо начало на септември"}
{"url": "https://news.bg/world/v-rusiya-razkriha-plan-za-napadenie-na-islyamska-darzhava.html", "text": "Федералната служба за сигурност (ФСБ) на Русия обяви, че е арестувала двама заподозрени от Централна Азия, обвинени в планирането на атаки срещу цивилни в Москва от името на терористичната групировка ДАЕШ (\"Ислямска държава\"), съобщава \"Асошиейтед прес\".Според ФСБ заподозрените са подготвяли извършването на нападенията в петък (1 септември), когато е началото на учебната година в Русия.Уточнява се, че един от заподозрените е планирал да извърши самоубийствен бомбен атентат. В неговия апартамент е било намерено мощно самоделно взривно устройство.Друг мъж се готвел да атакува цивилни с брадва и да излезе с видео обръщение, вричайки се във вярност на ДАЕШ. Заподозреният се бил свързал с хора от ДАЕШ, които набират кадри за групировката, и получил инструкции от тях, уточниха от ФСБ.По-рано този месец ФСБ арестува четирима заподозрени, обвинени в планирането на самоубийствени атентати в метрото в Москва и търговски центрове.Арестите следват самоубийствения бомбен атентат в метрото на Санкт Петербург през април, при който загинаха 16 души и бяха ранени повече от 50 души.", "date": "2017.08.31", "title": "В Русия разкриха план за нападение на \"Ислямска държава\""}
{"url": "https://news.bg/bulgaria/na-1-septemvri-obyavyavat-obshtestvena-porachka-za-stroitelstvoto-na-tunel-zheleznitsa.html", "text": "Утре (1 септември) ще бъде обявена обществена поръчка за строителството на тунел \"Железница\" на АМ \"Струма\".Поръчката ще бъде с три обособени позиции - по една за строителството на пътни съоръжения и асфалтови дейности за отсечки от 2 км преди и след тунела и самото подземно съоръжение.Това обяви министърът на регионалното развитие и благоустройство по време на форума \"Да! На българската икономика\", който се провежда в Благоевград.Пред представители на бизнеса, централната и местна власт Нанков е акцентирал върху завършването на магистралата, която ще даде нови възможности за развитие.Според него реализацията на големи инфраструктурни проекти освен надежди поражда и големи спорове и страхове. Той даде пример със строителството на АМ \"Струма\" в Кресненското дефиле, където еколозите поставят като задача номер едно опазването на природата и биоразнообразието, собствениците на крайпътни кафенета и ресторанти са загрижени за бизнеса си, любителите на екстремните спортове се тревожат за рафтинга по река Струма, а жителите на близките села се питат как ще стигат до нивите си.\"Нашата задача е да намерим баланс между тези интереси и да вземем държавническо решение. От една страна да не загубим европейското финансиране, защото ако до май-юни 2019 г. няма строително решение, ще трябва да довършим магистралата с пари от бюджета, или да връщаме получените средства за изградените отсечки и едновременно с това трябва да гарантираме опазването на природата\", отбеляза Нанков.Той допълни, че и 5-те предложени варианта на трасе на магистралата през дефилето преминават през защитените зони \"Кресна-Илинденци\" и \"Кресна\", което изисква система от скъпи мерки за опазване на редките и защитени видове. По думите му обаче, от първостепенно значение е да се гарантира безопасното придвижване на хората.Министърът напомни, че Кресненското дефиле, наред с отсечката Русе-Бяла, води черната статистика по брой на загиналите през 2016 г.\"Средногодишно там стават 50 катастрофи, като 30 от тях са тежки и всеки ден забавяне на проекта поставя под въпрос сигурността и здравето на стотици хората\", категоричен бе той.Нанков отбеляза, че строителството на Лот 3.2 от АМ \"Струма\" не бива да се отлага, но големият въпрос е откъде да минава трасето. Той напомни, че на първо място е класиран проекта за строителство на т. нар. \"полуизточен вариант\", при който в посока Гърция се запазва старото трасе, а в обратната се изгражда ново, изнесено на изток.\"Този вариант беше класиран на първо място по отношение на всички параметри - екологосъобразност (ОВОС-ът му получи най-висока оценка), икономическа целесъобразност и безопасност. Нека не забравяме, че каквото и да правим - пътища, магистрали, язовири, трябва да гарантираме сигурността населението, защото това не е самоцелна инфраструктура. Тя трябва да служи на човека и да не застрашава неговия живот и здраве\", категоричен бе той.Министърът разсея и тревогите на местните хора е, че при изграждане на Лот 3.2 от АМ\"Струма\", бизнесът край сегашното трасе ще замре.\"Аргументите ни, с които ще отидем на обществените обсъждания на 11 септември са, че сме се погрижили за абсолютно всички страни в процеса - помислили сме за хората от местната общност - как да стигат до нивите си, помислили сме за местните производители на земеделски производители и екологията. Целта ни е да постигнем сигурност и безопасност при всички съображения от екологична и икономическа гледна точка\", коментира Нанков.Според него ако всички процедури се изпълнят съгласно графика няма пречка през месец май 2019 г. да има решение за избран изпълнител, за да се реализира успешно проекта.Николай Нанков увери, че при реализация на \"полуизточният вариант\" на трасето ще се извърши рехабилитация на съществуващия път към Кулата, който ще се разшири и обезопаси с изправяне на завой.Агенция \"Пътна инфраструктура\" ще отпусне 1 млн.лв. за компенсаторно залесяване над Кресненското дефиле. ", "date": "2017.08.31", "title": "На 1 септември обявяват обществена поръчка за строителството на тунел \"Железница\""}
{"url": "https://news.bg/world/bomba-ot-vsv-evakuira-70-000-dushi-v-germaniya.html", "text": "Бомба от Втората световна война наложи евакуацията на 70 000 души в германския град Франкфурт, предаде BBC. Университетът, централната банка и болниците също влизат в плана. Това ще бъде направено в неделя. Това е една от най-мащабните подобни операции в страната от края на войната. Британската бомба е от типа НС-4000 и тежи 1,4 тона. Според полицията, за момента опасност за населението няма. Счита се, че 20% от върлените през войната бомби над страната не са избухнали. Често при ремонтни работи се натъкват случайно на тях. През май в Хановер 50 000 души бяха евакуирани, за да бъде обезвредена подобна.  ", "date": "2017.08.31", "title": "Бомба от ВСВ евакуира 70 000 души в Германия "}
{"url": "https://news.bg/disasters/navodneniya-v-pakistan-vzeha-13-zhertvi.html", "text": "Най-налко 13 души са загинали при наводнения в пакистанския град Карачи, предаде \"Ройтерс\".Стотици са били принудени да напуснат домовете си.Това е последната вълна наводнения в региона за последните седмица.Само преди ден загинаха 14 души в Мумбай, Индия.  Агенцията припомня бедствието, ударило тежко през месеца Индия, Бангладеш и Непал, където хиляди загинаха, а милиони други бяха сегнати. От Червения кръст определиха по-рано случващото се като една от най-тежките хуманитарни епидемии в региона от много години насам.", "date": "2017.08.31", "title": "Наводнения в Пакистан взеха 13 жертви "}
{"url": "https://news.bg/int-politics/makedoniya-poiska-ot-gartsiya-priznayte-novata-realnost.html", "text": "Македония призова Гърция да признае \"новата реалност\" в страната и да подкрепи кандидатурата ѝ за присъединяване към Европейския съюз и НАТО, което ще изисква преодоляване на спора относно името на югозападната ни съседка, съобщава \"Ройтерс\".Гърция наложи вето върху опитите на бившата югославска република да се присъедини към ЕС и НАТО заради продължаващ от десетилетия спор заради името Македония.Атина твърди, че използването на името предполага териториална претенция заради северния гръцки регион Македония.Гърция се съгласи само на това, югозападната ни съседка да бъде споменавана на международни мероприятия като Бивша югославска република Македония (БЮРМ).Ала новото правителство в Скопие на премиера Зоран Заев, който дойде на власт през май, обеща да ускори процеса по присъединяването към НАТО и ЕС, за което добросъседските отношения са едно от условията.За да демонстрира ангажимента си, правителството на Заев подписа Договор за добросъседство с България по-рано този месец, чиято е цел е прекратяването на продължаващите от години дипломатически спорове, отбелязва \"Ройтерс\".\"Надяваме се, че Гърция ще признае новата реалност в Македония и нашето честно желание за приятелство. Очакваме и се надяваме на помощ и подкрепа за европейската интеграция\", изтъкна външният министър на Македония Никола Димитров след среща с гръцкия си колега Никос Кодзиас.Това е втората среща между двамата външни министри от май насам.\"Разговаряхме за процеса, как ще се развива, методите и условията, но говорихме също така и за това какви са точните интереси и притеснения и на двете страни\", допълни Димитров.Кодзиас заяви, че Гърция ще бъде готова да подкрепи кандидатурата на Македония за членство в ЕС и НАТО, но само след като бъдат изпълнени всички предварителни условия за членство. Той не коментирал по-подробно по темата.Спорът за името на Македония се влачи в продължение на почти 26 години без очевиден напредък. Бившият премиер Никола Груевски построи своето продължило почти десетилетие управление върху национализма и отказа да изпълни исканията на Гърция.", "date": "2017.08.31", "title": "Македония поиска от Гърция: Признайте новата реалност"}
{"url": "https://news.bg/world/turtsiya-neutralizira-chetirima-boytsi-na-pkk.html", "text": "Четирима бойци на забранената в Турция Кюрдска работническа партия (ПКК) са били неутрализирани, предаде \"Хюриет\". Това е станало в югоизточния вилает Хаккари. Антитерористичната операция е била проведена в селски район. Съобщението е на турското външно министерство.Агенцията отбелязва, че в подобни съобщения се казва \"неутрализирани\", без да се уточнява дали става въпрос за ликвидиране или раняване. В друг вилает са били задържани трима други бойци. ПКК е определена за терористична организация от Турция, ЕС и САЩ. Анкара води война срещу кюрдските екстремисти от 1984 година. Повече от 40 000 души са загинали при конфликта.", "date": "2017.08.31", "title": "Турция неутрализира четирима бойци на ПКК"}
{"url": "https://news.bg/crime/kamion-na-filmova-produktsiya-ottsepi-dvizhenieto-za-selo-german.html", "text": " Служители на \"Пътна полиция\" временно отцепиха движението в отсечка от пътя за село Герман.Това съобщиха от пресцентъра на МВР.Около 18.00 часа, пътни полицаи забелязали, че камион, обслужващ филмова продукция, разпилява част от превозвания товар, за който е установено, че са неистински доларови банкноти.Униформените предприели незабавни действия за отцепване на района с оглед безопасността на преминаващите.След почистване на пътното платно, към 19.30 часа движението е било възстановено.", "date": "2017.08.31", "title": "Камион на филмова продукция отцепи движението за село Герман "}
{"url": "https://news.bg/bulgaria/ot-prozrachnost-bez-granitsi-kritikuvat-proektozakona-za-antikoruptsiyata.html", "text": "Асоциация \"Прозрачност без граници\" излезе с писмено становище за проекта на Закон за противодействие на корупцията и за отнемане на незаконно придобито имущество. Позицията им е изпратена до Министерство на правосъдието и Асоциацията ще участва в обсъждането на 1 септември в Народното събрание.Становището откроява дефицити в проектозакона. От Асоциацията очертават празнините, които биха затруднили приложението на законопроекта.\"Прозрачност без граници\" иска при съставянето на комисията да се определи максималната представителност и да се демонстрира политическата независимост на органа.Асоциацията критикува сегашното предложени председателят на антикорупционния орган да се избира от НС и той да предлага заместник-председател и членове, да разпределя и ресорите между тях и да може да иска смяната им. Според \"Прозрачност без граници\" това определение оприличава антикуропционния орган по скоро на едноличен, отколкото колективен.Предложението на Асоциацията е този орган да се създаде като колегиален. Те искат членовете да имат разпределение, ресори и правомощия, които са определени от закона.Критика получава и идеята за пълно подменяне наведнъж на целия състав на комисията. В позицията им е изтъкнато, че според тях змачително по-добър варянт би бил използването на принципа на приемственост.\"Прозрачност без граници\" коментират и описаното в законопроекта понятие \"конфликт на интереси\". Според тях впечатлението, с което се остава е, че понятието важи за по-малък обхват от възприетите европейски и световни стандарти на OECD, на Съвета на Европа и UN. Проектозаконът не включва и потенциалния конфликт на интереси и приятелските връзки.Асоциацията се възпротивява и на текстът, който предвижда отнетото незаконно придобито имущество да постъпва по извънбюджетна сметка в полза на комисията.В становището си организацията предлага и включването на две важни теми в обхвата на закона - регламентирането на лобистките контакти на лица на висши длъжности в изпълнителната и законодателната власти и защитата на лица, подаващи сигнали за корупция в структурите, в които работят.", "date": "2017.08.31", "title": "От \"Прозрачност без граници\" критикуват проектозакона за антикорупцията"}
{"url": "https://news.bg/disasters/eksplozii-i-dim-v-himicheskiya-zavod-kray-hyustan.html", "text": "Експлозии са чути от химически завод близо до наводнения американски град Хюстън, съобщава БиБиСи. Служители съобщават за два взрива и черен дим от завода \"Аркема\" в Кросби.По време на силни валежи от урагана Харви комплексът загуби възможността си да охлажда химическите съединения. \"Нямаше начин да се предотврати експлозия\", предупредиха от завода по-рано днес.Преди експлозиите, един полицай, който помага за обезопасяването на обекта, е отведен в болница след вдишване на дим, докато други се приети в болница като предпазна мярка.В свое изявление компанията съобщава: \"Около 2 часа сутринта (местно време), ние получихме уведомление от Центъра за спешни операции в окръг Харис за две експлозии и черен дим, идващи от завода Акрама, Кросби, Тексас.\"\"Местните служители преди това са създали евакуационна зона в район, въз основа на тяхната оценка на ситуацията. Искаме местните жители да са наясно, че продуктите се съхраняват на няколко места в завода и заплахата от допълнителна експлозия остава. Моля, не се връщайте в района на евакуационната зона, докато местните органи за извънредни ситуации обявят, че е безопасно да направите това\", съобщават от компанията.Съоръжението произвежда органични пероксиди, съединения, които се използват във всичко, от производството на фармацевтични продукти до строителни материали, които могат да станат опасни при по-високи температури.\"Огънят ще бъде експлозивен и интензивен ... черният дим, който се получава, ще раздразни кожата, очите и белите дробове\", съобщава ръководителя на компанията Ричард Роу.Федералната авиационна администрация е издала временна забрана за полети близо до завода.", "date": "2017.08.31", "title": "Eксплозии и дим в химическия завод край Хюстън"}
{"url": "https://news.bg/int-politics/13-tsivilni-izbiti-pri-vazdushen-udar-na-sasht-v-afganistan.html", "text": "Тринадесет цивилни от едно семейство са били избити, а други 15 са били ранени при американски въздушен удар срещу талибаните в източната част на Афганистан, съобщават афганистанските власти, цитирани от \"Франс прес\".От командването на американските сили в Афганистан заявиха, че са започнали разследване на инцидента, при който според афганистански правителствен служител са били ликвидирани повече от десетима талибани, укриващи се в къща в село Дащ-е-Бари в провинция Логар близо до Кабул.Това се случва дни след като афганистанските власти заявиха, че военновъздушните сили на страната са избили около 13 цивилни при отделни въздушни удари, насочени срещу база на талибаните в западната провинция Херат.\"В операцията американските сили бяха нападнати от талибаните и чуждестранните сили отвърнаха на огъня и принудиха талибанските бунтовници да се укриват в цивилни къщи наблизо\", посочи говорителят на губернатора на провинция Логар.\"След това чуждестранните сили поискаха подкрепа и бомбардираха цивилна къща, което доведе до цивилни жертви\", допълни говорителят.Жертвите са били от едно семейство, а повечето от загиналите са жени и деца.Кадри от мястото показаха мъртви жени и деца, покрити с одеяла, докато роднините им се приготвят да ги погребат.Американските сили са единствените чуждестранни сили, които понастоящем извършват въздушни удари в Афганистан.Инцидентът се случи три седмици, след като при американски въздушен удар бяха убити 11 цивилни в съседната провинция Нангархар, обвинения, които американците категорично отрекоха.", "date": "2017.08.31", "title": "13 цивилни избити при въздушен удар на САЩ в Афганистан"}
{"url": "https://news.bg/bulgaria/neyasno-kolichestvo-mayoneza-s-fipronil-dostignalo-do-pazara.html", "text": "Не е ясно какво количество от замърсената с фипронил майонеза е била консумирана от потребителите, преди да бъде иззета от пазара. Това стана ясно на пресконференцията на Министерството на земеделието, храните и горите, на която министър Порожанов представи приоритетите на ведомството.До момента са иззети 2 пратки с фипронил и няма опасност за здравето на потребителите, гарантираха от министерството.От БАБХ продължават с , за да гарантират сигурността на потребителите и безопасността на храните, които са на пазара у нас.Скандалът с фипронила избухна преди 3 седмици в Западна Европа, но бързо достигна и до България. След като бе открита една пратка, преди дни от БАБХ съобщиха, че са открили .", "date": "2017.08.31", "title": "Неясно количество майонеза с фипронил достигнало до пазара"}
{"url": "https://news.bg/int-politics/voyna-mezhdu-severna-i-yuzhna-koreya-mozhe-da-e-po-smartonosna-ot-vtorata-svetovna-voyna.html", "text": "Евентуална война между Северна и Южна Корея може да се окаже по-смъртоносна дори от Втората световна война. Това предупреди германският външен министър Зигмар Габриел в интервю за в. \"Аахенер цайтунг\", два дни след като Северна Корея изстреля поредната си ракета, която прелетя над Япония.\"Война на Корейския полуостров ще бъде опустошителна, в най-лошия случай това може да доведе до повече жертви в сравнение с Втората световна война\", подчерта Габриел, добавяйки, че севернокорейският вожд Ким Чен-ун държи целия свят като заложник, \"държейки пръста си на червения бутон\".Първият дипломат на Германия е изтъкнал, че световната общност трябва да принуди режима на Ким да седне на масата на преговорите, като стриктно се съобрази с последните санкции на ООН срещу него.", "date": "2017.08.31", "title": "Война между Северна и Южна Корея може да е по-смъртоносна от Втората световна война "}
{"url": "https://news.bg/education/ombudsmanat-darzhi-na-tsvetno-obrazovanie.html", "text": "В препоръка до министъра на образованието и науката Красимир Вълчев, омбудсманът Мая Манолова настоява да се измени заповедта от 18 август 2017 г., за да се отмени издаването на черно-бели учебници и респективно да се спре разпространението им.През предстоящата учебна година учениците от II и VI клас ще получат нови безплатни учебници, но децата от VIII клас ще са с нови помагала, за които ще трябва да плащат. Това е причината, поради която издателство предлага два варианта - цветни, по-скъпи и черно-бели - по-евтини.Манолова е възмутена от тази практика. \"Това решение е скандално и дискриминиращо, защото по косвен път разделя децата на България, насаждайки дискриминация, поощрявайки социалното разделение между тях\", посочва в становището си до образователния министър Май Манолова.\"Смятам, че ролята на държавата е да полага усилия в заличаването на пропастта между бедни и богати, да стимулира \"цветното\" мислене, изграждайки достойни, ерудирани и образовани млади хора\", изтъква омбудсманът в препоръката си.Тя е категорична, че издадената заповед не показва с нищо, че основният приоритет на правителството е образованието.Манолова смята за неприемливо \"черно-бялото\" мислене точно в образователната сристема.Според нея това е в конфликт с идеята за равен достъп до образование на всички деца в България.Общественият защитник смята, че държавата трябва да се погрижи за правото на децата на образование, чрез мерки, които да не задълбочават така или иначе вече съществуващи неравенства.\"Важна задача на образованието е да научи децата да живеят заедно, да планират общо бъдеще и да управляват конфликти\", посочва омбудсманът.", "date": "2017.08.31", "title": "Омбудсманът държи на \"цветно\" образование"}
{"url": "https://news.bg/crime/zadarzhaha-dvama-mazhe-otvlekli-i-iznasili-zhena-kray-s-palamartsa.html", "text": "Прокуратурата в Търговище задържа двама мъже за отвличането и изнасилването на 45-годишна жена от поповското село Гагово.На 29 август вечерта около 20:00 часа 53-годишният Стилян и 49-годишният Диян са пътували с още трима души в джипа на Стилян. Колата застига по пътя Гагово - Паламарца 45-годишна жена, която ходила да помага на на мъжа си с пасенето на стадо крави, и се прибира към дома си.Шофьорът на джипа и още един мъж слезли и поискали да се запознаят с жената, след като тя отказала, те започнали да я дърпат. Мъжете качили насила жената в колата и потеглили.В Паламарца двама от пътуващите слезли, а Стилян и Диян продължили заедно с жената. През цялото време те натискали главата й надолу, за да не я види никой от селото.На поляна извън селото двамата мъже изкарали жената и я накарали да се съблече чисто гола. Те заплашили, че ще я изнасилят с дървена палка, после и наредили да се качи обратно в колата.Жената предвидливо оставила на поляната част от дрехите си с надеждата на връщане към селото съпругът й да ги забележи.Стилян и Диян отвели жената в къщата на Стилиян. Те насила я качили в къщата, където я изнасилили въпреки молбите и съпротивата й.Полицията дошла по сигнал на близките на жената и отвели в полицейското управление двамата насилници.53-годишният Стилиян е осъждан два пъти за три изнасилвания - през 1986 и през 1992 г. и е изтърпял две ефективни присъди по пет и половина и пет години. Диян е осъждан 6 пъти за различни престъпления, включително и за блудство, като по някои от тях наказанията си е изтърпял ефективно.Към момента двамата мъже са арестувани за срок от 72 часа. Предстои Окръжната прокуратура в Търговище да внесе искане в Търговищкия окръжен съд за вземане на мярка за неотклонение \"Задържане под стража\" спрямо двамата обвиняеми.", "date": "2017.08.31", "title": "Задържаха двама мъже, отвлекли и изнасили жена край с. Паламарца"}
{"url": "https://news.bg/int-politics/bryuksel-pak-nedovolen-ot-polsha.html", "text": "Заместник-председателят на Европейската комисия Франс Тимерманс обяви, че Полша не е успяла да предложи никакви мерки, които биха отговорили на опасенията на Брюксел относно състоянието на върховенството на закона в страната, съобщава \"Асошиейтед прес\".Евроскептичното правителство на Полша е в конфликт с Брюксел, който многократно го критикува, че заплашва независимостта на съдебната система на страната. Полша изпрати писмо в понеделник, в което отхвърли опасенията като безпочвени, настоявайки, че нейните политики са в съответствие с правилата на ЕС.Франс Тимерманс коментира, че Полша е на ръба на \"движение в обратната посока\".По думите му, Полша не е предложила никакви мерки, за да отговори на предупрежденията на Европейската комисия в писмото си. Той добави, че писмото ще бъде внимателно анализирано от висшите органи на ЕС, преди да бъдат предприети каквито и да е по-нататъшни стъпки.На 26 юли Европейската комисия заяви, че ще започне наказателна процедура срещу Полша и даде на Варшава един месец да отговори на опасенията, че предвидените реформи подкопават независимостта на съдебната система и нарушават правилата на ЕС.", "date": "2017.08.31", "title": "Брюксел пак недоволен от Полша"}
{"url": "https://news.bg/int-politics/abe-i-mey-iskat-seriozna-namesa-na-kitay-v-severna-koreya.html", "text": "Премиерът на Япония Шиндзо Абе е съгласен с премиера на Великобритания Тереза Май с призив за повече действия на Китай в Северна Корея, съобщава Ройтерс.Абе и ​​Мей искат Китай да направи повече за решаването на проблема с ракетните програми на Северна Корея. Това стана ясно след техни разговори в Токио.В същото време сайтът на министерство на отбраната на Япония съобщава, че министърът на отбраната Онодера е провел телефонен разговор с американския министър на отбраната Матис.Ондора заявява, че изстрелването на балистични ракети от Северна Корея са различно ниво на безпрецедентна сериозна заплаха за японската сигурност и е необходима тясна координация между Япония и САЩ, като Матис е изразил подобно мнение.\"Министрите потвърдиха, че ще продължат да оказват натиск върху Северна Корея по осезаем начин ... като същевременно работят съвместно за обмен на информация чрез широко разнообразие от канали. Също така, Матис поднови ангажимента на САЩ за защита на Япония, включително разширено възпиране\", се казва в съобщението.Освен това министрите отново потвърждават тристранното сътрудничество между Япония, Съединените щати и Република Корея.Евентуална война между Северна и Южна Корея може да се окаже по-смъртоносна дори от Втората световна война. Това предупреди германският външен министър Зигмар Габриел в интервю за в. \"Аахенер цайтунг\", два дни след като Северна Корея изстреля поредната си ракета, която прелетя над Япония.", "date": "2017.08.31", "title": "Абе и Мей искат сериозна намеса на Китай в Северна Корея"}
{"url": "https://news.bg/politics/ninova-predlaga-edin-uchebnik-za-edin-klas-v-tsyalata-strana.html", "text": "Червените са възмутени от идеята за черно-бели учебници за по-бедните семейства и деца.Като абсурд лидерът Корнелия Нинова определи идеята, която е и абсолютно неприемлива.Това е поредното разделение в обществото, категорична е соцлидерката.Корнелия Нинова сподели и мнението си за решаването на проблема: Един учебник за един клас в цялата страна. Той трябвало да се издава от МОН по единен стандарт.Нинова припомни, че това предложение е било отхвърлено от парламента и изрази надежда мнозинството да преосмисли мнението си.Председателят на БСП е категорична, че не може някакво си издателство да решава за едни деца да има черно-бял, за други - цветен учебник. \"Това е разделение, дискриминация и обида към по-бедните дечица\", каза още Корнелия Нинова.", "date": "2017.08.31", "title": "Нинова предлага един учебник за един клас в цялата страна"}
{"url": "https://news.bg/bulgaria/nyama-problem-s-evroparite-za-zemedelie-siguren-porozhanov.html", "text": "Основните приоритети на министерството на земеделието и храните са устойчивото развитие на сектора, европейските инвестиции и Общата селска политика (ОСП). Това заяви на пресконференция министърът на земеделието Румен Порожанов, който представи приоритетите на правителството в сектор \"Земеделие, храни, рибарство и гори\".По отношение на Общата селска политика, Порожанов каза, че е изключително важно да се запази нивото на финансирането.До момента няма проблеми с европейски пари за земеделие, гарантират от министерството.За първите 100 дни от управлението отчетоха и изключително високата реколтата от тазгодишната жътва. Резултатите са добри както по отношение на качеството, така и на количеството. Порожанив посочи, че реколтата за 2017г. е рекордна - 5,9 млн.тона. По отношение борбата с градушките, Порожанов обясни, че е бил проведен дебат с производители, застрахователи и общини за това, че към момента България е покрита около 35% от земеделските площи. Трябва да има пълно покритие и да се съчетае със самолетен способ, който се използва и в други страни, категоричен е земеделският министър. Въпросът е как да се осигури финансирането. По думите му са нужни около 20 млн.лв като разходи годишно.През първите 100 дни по програмата за развитие на селските райони са изплатени близо 250 млн.лв. стана ясно още на представянето на програмата на Министерството на земеделието.", "date": "2017.08.31", "title": "Няма проблем с европарите за земеделие, сигурен Порожанов"}
{"url": "https://news.bg/politics/tsatsarov-ne-dava-sobstveni-srs-ta-na-noviya-antikoruptsionen-organ.html", "text": "Главният прокурор Сотир Цацаров с указания към социалистите за подготвения от тях антикорупционен закон.След срещата със Цацаров лидерът на червените Корнелия Нинова обясни, че според главния прокурор не било противоконституционно участието на президента в антикорупционния орган.БСП предлага той да е на негово подчинение. По-ясно трябвало да се разпишат правилата, по които държавният глава да назначава председателя. Цацаров искал висшите военни да не се разследват по този закон, тъй като са проверявани по друг ред.Нинова посочи, че анализът на Цацаров бил много професионален и забележките му ще бъдат взети под внимание.Утре ГЕРБ представят техния проект и социалисти ще изслушат предложенията на основния си опонент. Трябва да се намери златното сечение, смята и главният прокурор Сотир Цацаров. Той не иска да се произнесе кой е по-добрият проект - този на ГЕРБ или на БСП. Сотир Цацаров поиска да се вземе позитивното от двата проекта. Според него трябва да се прецизира кръгът от лица, които са обект на проучването, според идеите на левицата.Цацаров не иска антикорупционният орган да притежава собствени СРС-та, тъй като си има специализирани звена, които имат такива, и органът за борба с корупцията може да ползва тях. Трябвало да се прецизира и контролът върху дейността на антиконституционната агенция. Да не се противопоставя Закон А на Закон Б, коментира обвинител номер едно.Припомняме, че Шефът на ВАС посъветвал шефът на антикорупционната агенция да бъде назначаван от президента. Това е една от препоръките, които чуха социалистите в първата от организираните от тях срещи с експерти по предложения от тях антикорупционен закон.Предстоят още срещи на БСП по темата, утре Нинова е с президента Румен Радев. Окончателната си позиция социалистите смятат да обявят на пленума в събота.", "date": "2017.08.31", "title": "Цацаров не дава собствени СРС-та на новия антикорупционен орган"}
{"url": "https://news.bg/bulgaria/vegani-plashat-s-opasnostite-ot-otglezhdaneto-na-amerikanska-norka.html", "text": "Вегани протестираха пред министерството на земеделието, храните и горите. Те настояват за тотална забрана на \"кожодерската индустрия\" в България и се обявяват срещу промяна на наредбата за условия за отглеждане на пернат и космат дивеч в животновъдните обекти.Пред ведомството, докато вътре министър Порожанов представяше приоритетите си, се събраха около 30-тина протестиращи. Председателят на Български вегански съюз Никола Донев каза за news.bg, че 2 години продължават да се отглеждат незаконно американски норки в две ферми в България.\"Всички институции игнорират нашите сигнали и няма никакъв резултат\", посочи Донев. Той поясни, че той и другите протестиращи искат тези две ферми да бъдат закрити.По думите му чл.58 е бил нарушен, защото е трябвало да ги извикат, когато се е предложило да се промени Наредба 2 от 2009г на земеделското министерство. За пореден път законите са потъпкани, заяви Донев.Той бе категоричен, че с промяната на тази наредба ще се разреши отглеждането на американската норка в България заради кожата й.\"Ако това нещо се случи, ще последва същото като в Северна Гърция - избягали американски норки, които са инвазивен вид, да унищожават популацията на други животни\", добави председателят на веганския съюз. По думите му в Гърция има случаи и на нахапани деца, а американските норки са преносители на редица болести.", "date": "2017.08.31", "title": "Вегани плашат с опасностите от отглеждането на американска норка"}
{"url": "https://news.bg/int-politics/balgarskata-armiya-e-67-ma-v-sveta-po-mosht.html", "text": "България е на 67 място в класация на най-силните армии в света. Класацията е на международната компания .В изследването са включени общо 133 армии. На първо място са САЩ, следвани от Русия, а на трето - китайската армия, която е най-голямата по численост в света. В десетката следват въоръжените сили на Индия, Франция, Великобритания, Япония, Турция, Германия и Египет.В оценката са взети предвид повече от 50 фактора. Както е посочено в изследването, класирането на участниците не зависи толкова от общото количество на военната техника, колкото от баланса на военната мощ на отделните страни и разнообразието от налични оръжия.Ядрените оръжия не са били взети предвид от експертите, но ядрените сили са получили допълнителни точки.Ключовият фактор при оценката е големината на работната сила, така че страните с голямо население по правило са класирани по-високо.Отчетени са били също така географското положение на страните, \"логистичната гъвкавост\" и обемът на природните ресурси. Страните от НАТО са получили бонус заради възможността да се разпореждат със средства от общите ресурси на алианса.Според Global Firepower България разполага общо с 52 650 военнослужещи, като от тях 33 150 са активни военни, а 19 500 са в резерва. Разполагаме с общо 66 военни самолета, от които 15 са изтребители, 31 - щурмова бойна авиация (тук са включени и изтребителите), а 28 са транспортни самолети.Според класацията България разполага с 531 танка и 1 103 бронирани бойни машини. Бюджетът ни за отбрана през тази година възлиза на 700 млн. долара.", "date": "2017.08.31", "title": "Българската армия е 67-ма в света по мощ"}
{"url": "https://news.bg/regions/moskovski-razporedi-proverka-na-wizz-air.html", "text": "По разпореждане на министъра на транспорта информационните технологии и съобщенията Ивайло Московски ГД \"Гражданска въздухоплавателна администрация\" (ГД ГВА) ще извърши проверка на ситуацията с полетите на авиокомпания Wizz Air. Разпореждането е във връзка със зачестилите случаи на продажба на повече седалки от наличния капацитет на унгарския авиопревозвач, изпълняващ полети до и от България.Инспекторите на ГД ГВА ще извършат SAFA (Safety Assessment of Foreign Aircraft) проверки, които обхващат безопасността на полетите, техническото състояние на въздухоплавателните средства, документацията и екипажите на превозвача, както и дали компанията е спазила своите задължения за гарантиране правата на пътниците.Българската страна няма правомощията да извършва цялостни проверки на дейността на авиокомпании регистрирани на територията на друга държава.ГД ГВА ще изпрати официално искане до унгарските авиационни власти, които са надзорен орган на Wizz Air, за извършване на пълна проверка на авиокомпанията и обяснение за причините за възникналата ситуация.Припомняме, че отново пътници на авиокомпанията Wizz Air останаха на летище \"София\", причина са продадени повече билети от местата в самолетите.Тази сутрин 40 души не са се качили в самолета, въпреки че имат билет. С предимство са настанени пътниците, които е трябвало да летят вчера.", "date": "2017.08.31", "title": "Московски разпореди проверка на Wizz Air"}
{"url": "https://news.bg/crime/arestuvaha-glaven-inspektor-ot-kzp-za-podkup-v-silistra.html", "text": "Окръжната прокуратура в Силистра задържа за срок до 72 часа главен инспектор в Комисията за защита на потребителите, взел подкуп от 300 лева чрез изнудване.Главният инспектор в КЗП в Силистра към регионалната дирекция във Варна Урал Ч. е обвинен, че е взел подкуп от 300 лева, след като е изнудвал местен търговец.На 30 август 62-годишният инспектор в злоупотребил със служебното си положение. Урал приел парите, за да не състави акт. По негово указание търговецът трябвало да постави подкупа в книга.На излизане от обекта, който проверявал, главният инспектор бил арестуван.Служителите от сектор \"Противодействие на икономическата престъпност\" в забелязали Урал седмица по-рано. Тогава в новооткрито заведение мъжът извършил проверка и предложил на търговеца да не му състави акт срещу определена сума.Шефът на заведението обаче отказал. Урал оказал натиск върху собственика на заведението и дори определил краен срок за получаване на парите.Прокуратурата в Силистра ще внесе искане в съда за постоянен арест спрямо подкупния главен инспектор.", "date": "2017.08.31", "title": "Арестуваха главен инспектор от КЗП за подкуп в Силистра"}
{"url": "https://news.bg/int-politics/rusiya-e-skrila-ot-oon-polovinata-ot-voennite-si-razhodi.html", "text": "Русия е скрила от ООН над 40 на сто от военните си разходи, съобщи руската редакция на Дойче веле.Според данни, предадени в ООН, военните разходи на страната за 2016 г. са съкратени с 29% в сравнение с предходната година и възлизат на 2.1 трилиона рубли, съобщава изданието РБК.Тези данни обаче значително се разминават с графата \"Национална отбрана\" във федералния бюджет на Русия, където е записана сумата 3.8 трилиона рубли.При това, според стандартите на ООН, сумарните военни разходи на Москва са дори по-големи от официалните, посочва началникът на лабораторията по военна икономика в института \"Гайдар\" Василий Зацепин. Те нарастват до 5 трилиона рубли с заедно \"косвените\" разходи, записани формално в други пера на бюджета.Реално средствата за личния състав на армията са увеличени повече от два пъти, а тези за снабдяване и строителство са намалени четири пъти.", "date": "2017.08.31", "title": "Русия е скрила от ООН половината от военните си разходи"}
{"url": "https://news.bg/int-politics/makron-deystviyata-na-putin-v-ukrayna-nyama-da-ostanat-beznakazani.html", "text": "Френският държавен глава Еманюел Макрон заяви, че има големи различия с руския президент Владимир Путин по отношение на ситуацията в Украйна и че няма да допусне действията му да останат безнаказани, предаде агенция \"Ройтерс\".\"Разговарям с всички. Много директно и откровено.\" - заявява Макрон в интервю за френския седмичник \"Le Point\".\"По отношение на Украйна имаме големи разногласия с Владимир Путин. Не забравям това. Франция няма да допусне действията му да останат безнаказани.\" - коментира френският президент във връзка с посегателството върху украинския суверенитет от страна на Кремъл.До момента конфликтът между украинските сили и подкрепяните от Москва проруски сепаратисти отне живота на повече от 10 хиляди души, напомня \"Ройтерс\".", "date": "2017.08.31", "title": "Макрон: Действията на Путин в Украйна няма да останат безнаказани "}
{"url": "https://news.bg/disasters/21-dushi-postradaha-pri-sblasak-na-dva-vlaka-v-polsha.html", "text": "Пътнически и товарен влак са се сблъскали тази вечер на гара в северната част на Полша, предаде агенция \"Асошиейтед прес\".Според информация на властите, няма жертви. Ранени са 21 души.Говорителят на националната пожарна служба съобщи, че сред пострадалите има четири деца, които са приети в болница. Едно от тях е било превозено с хеликоптер.Седем от 11-те вагона на пътническия влак са дерайлирали.В него е имало около 300 пътници.Инцидентът е станал в град Сметово Границне.", "date": "2017.08.31", "title": "21 души пострадаха при сблъсък на два влака в Полша"}
{"url": "https://news.bg/bulgaria/hladno-utro-i-leten-sledobed.html", "text": "Август си отива със слънчево време, в следобедните часове - типично лятно.Максималните температури ще бъдат между 26 и 31 градуса.Сутрешните часове обаче са хладни, с температури между 10 и 15 градуса.Във вечерните часове връхната дреха също няма да е излишна.За София минималната температура е 10 градуса, максималната 26.", "date": "2017.08.31", "title": "Хладно утро и летен следобед  "}
{"url": "https://news.bg/int-politics/novi-razkritiya-za-ruskite-vrazki-na-pol-manafort.html", "text": "Ексшефът на предизборния щаб на Доналд Тръмп - Пол Манафорт, е бил политически консултант на руската страна около 10 години - значително по-дълго, отколкото признаваше по-рано.Освен това той е бил свързан с близкия до Кремъл бизнесмен Олег Дерипаска - собственик на компанията \"Базов елемент\" и президент на компанията \"Русал\", предаде Дойче веле.Според информация на \"The Wall Street Journal\", двамата са имали общ бизнес не само в Украйна по времето проруския президент Виктор Янукович, но и в Грузия, и в Черна гора.По-рано американският конгрес отказа да осигури на Дерипаска имунитет в замяна на показания по разследването на руската намеса в американските президентски избори. Бизнесменът отрича да е свързан финансово с Манафорт.\"The Wall Street Journal\" посочва, че Пол Манафорт е започнал да работи за руската страна още през 2004 г. Това е продължило до 2015 г., а през 2016 г. Манафорт оглави щаба на Тръмп.През август 2016 г. той беше принуден да подаде оставка заради разкритията по руската афера.Една от конкретните причини беше информацията, че между 2007 г. и 2012 г. е получил от Янукович и неговата Партия на регионите над 12 милиона долара.", "date": "2017.08.31", "title": "Нови разкрития за руските връзки на Пол Манафорт"}
{"url": "https://news.bg/world/nasa-praznuva-40-godishninata-na-voyadzhar.html", "text": "Американската космическа агенция NASA и музеят Smithsonian ще отбележат 40-ата годишнина от началото на най-продължителната космическа програма в досегашната история на изследванията - \"Вояджър\".Безпрецедентната мисия на апаратите \"Вояджър\" 1 и 2 е не само да изследват Юпитер, Сатурн и по-далечното космическо пространство, но и да бъдат посланици на земната цивилизация при среща с друг разумен живот.\"Вояджър\" 1 носи на борда си послание от името на човечеството и най-ценните постижения на човешката култура, сред които е и уникалният глас на Валя Балканска с изпълнение на \"Излел е Дельо Хайдутин\".В момента мисията на двата апарата продължава извън пределите на Слънчевата система - по-далече от който и да е друг научен проект.Учените от NASA продължават да поддържат всекидневна връзка с космическите пътешественици.Годишнината  в Smithsonian на 5 септември.", "date": "2017.08.31", "title": "NASA празнува 40-годишнината на „Вояджър”"}
{"url": "https://news.bg/disasters/v-hyustan-sa-pritesneni-ot-vzriv-na-himicheski-zavod-ili-pozhar.html", "text": "Химически завод в близост до наводнения град Хюстън се очаква да избухне или да се запали в следващите дни, съобщава БиБиСи.По време на силните валежи от урагана Харви, заводът \"Аркема\" в Кросби е с не работеща охладителната система за химическите съединения, които трябва да се охлаждат и няма начин да се предотврати евентуален пожар. Заводът е спрял производство и дейност още в петък.Най-малко 33 души са загинали от бурята. Американските енергийни доставки са засегнати, тъй като петролните компании закриха тръбопроводите.Близо метър валежи в района са наводнили завода и са прекъснали захранването, съобщават от компанията. Резервните генератори също са наводнени. Заводът произвежда органични пероксиди и химикали, които могат да станат опасни при по-високи температури.\"Материалите сега могат да избухнат и да причинят последващ и интензивен пожар\", съобщава директорът Ричард Рауър пред Ройтерс. \"Водата, която е на място и липсата на електричество, не ни оставят никакви опции да предотвратим това\", допълва тойТой смята, че огънят се очаква да бъде предимно ограничен до самия обект, но жителите на окръг Харис са евакуирани в радиус от 2,4 километра около завода като предпазна мярка. Евакуирани са и всички работници в района.Спасителните операции продължават през нощта в целия засегнат от бурята щат. Хиляди хора са спасени от наводненият, а повече от 32 000 души все още са в спешни приюти. Хюстън, който е четвъртият най-гъсто населен град в САЩ, е силно засегнат и големи части от него остават под вода.Градът също е ключов енергиен център. Бурята и последвалото наводнение унищожиха около една четвърт от капацитета на страната за рафиниране, като цените на петрола достигнаха две годишен връх.Пристанище \"Артър\", което е на около 120 км източно от Хюстън, също е силно наводнено. Кметът Дерик Фрийман заявява, че целият град е под водата и е призовал всеки, който е собственик на лодка да помогне.Във вторник Хюстън прилага забрана за придвижване, за да предотврати мародери да грабят изоставени домове. Още 10 000 членове на Националната гвардия пристигат в Тексас, за да се присъединят към спасителните операции. Към момента има 14 000 спасители в района.На пресконференция губернаторът на Тексас Грег Абът заявява, че щатът може да се нуждае от повече от 125 млрд. долара от федералното правителство, за да може да се възстанови.Той предупреди, че \"най-лошото все още не е свършило\", тъй като наводненията се очаква да продължат няколко дни.", "date": "2017.08.31", "title": "В Хюстън са притеснени от взрив на химически завод или пожар"}
{"url": "https://news.bg/regions/i-dnes-patnitsi-na-wizz-air-ostanaha-na-letishte-sofiya.html", "text": "Отново пътници на авиокомпанията Wizz Air останаха на летище \"София\", причина са продадени повече билети от местата в самолетите, съобщава БТВ.Тази сутрин 40 души не са се качили в самолета, въпреки че имат билет. С предимство са настанени пътниците, които е трябвало да летят вчера.Един от потърпевшите обяснява, че от компанията му предлагат обезщетение от 400 евро.Припомняме, че от ПР агенцията, която обслужва авиокомпанията в България, не отрекоха за случаите и поднесоха извинения на пътниците от името на авиокомпанията, която обещава да направи престоя им на летището възможно най-приятен.Свалянето на пътниците се е получило заради доста разпространената практика на авиокомпаниите да се презастраховат срещу празни седалки в самолета. За да не става това, те често продават повече билети отколкото са местата. Според Wizz Air случаите, в които абсолютно всички пътници с продадени билети се появяват на летището, са прецедент. В такива случаи сред пътниците се избират хора на доброволен принцип, които да останат за следващия полет, а ако това не помага, последните чекирани не се качват в самолета.\"Те се компенсират съгласно законодателството за правата на пътниците\", подчертаха от Wizz Air.", "date": "2017.08.31", "title": "И днес пътници на Wizz Air  останаха на летище София"}
{"url": "https://news.bg/crime/za-kiro-kirov-otvlichaneto-e-seriozno-izpitanie-i-terorizam.html", "text": "Отвличането е сериозно изпитание за похитения и за неговите близки. Отвличането е тероризъм. Това заяви в ефира на Нова телевизия бизнесменът Киро Киров, който преди години бе отвлечен, във връзка с изчезналия 25-годишен син на софийски бизнесмен.Сред водещите версии на полицията е, че младежът е отвлечен. Киров се надява тази версия да не се окаже вярна. По думите му отвличането е тероризъм и сериозно изпитание за похитения и неговите близки.Той посъветва близките на младежа да се обърнат към полицията и да следват съветите им. Киров каза, че когато преговорите са паралелни и полицията участва и знае точно какво изискват похитителите, те могат да помогнат в комуникацията.Киров сподели, че при неговото отвличане, контакт с близките е бил потърсен след 2 дни. Тогава синът му се е свързал с полицията и те са били с него денонощно.\"Ако човек не запази самообладание и не вярва, че всичко ще има щастлив край, може да се стигне до много тежки психически проблеми\", допълни Киров. Според Киров  и осъдени.Парите, които са били дадени като откуп, за да бъде Киров освободен, още не са намерени.", "date": "2017.08.31", "title": "За Киро Киров отвличането е сериозно изпитание и тероризъм"}
{"url": "https://news.bg/crime/marinov-se-nadyava-izcheznaliyat-adrian-zlatkov-da-e-zhiv.html", "text": "Надяваме се да е жив. Родителите са шокирани и комуникацията с тях е трудна. Това заяви главният секретар на МВР Младен Маринов в ефира на Нова телевизия във връзка с изчезналия син на бизнесмен, за когото се смята, че може да е отвлечен.Маринов каза, че към момента няма данни да е направен контакт с близки и приятели на изчезналия Адриан. Последно 25-годишният младеж е разговарял с баща си, посочи още главният секретар. Маринов уточни, че няма свидетели, които да дадат повече информация какво точно се е случило.\"Автомобилът е бил паркиран неестествено, всичко говори за динамика. От там правим извод, че с този човек се е случило нещо, което е против волята му\", допълни Маринов.По думите му бащата е предоставил списък с длъжниците, които не са си плащали дължимите лизингови вноски. Значителна бройка са, уточни главният секретар. Той обаче не смята, че в този списък има достатъчно голяма сума, която да доведе до отвличанеПарадирането с възможности винаги може да породи в определени хора желание да получат облаги, коментира Маринов.Отвличането е сериозно изпитание за похитения и за неговите близки. Отвличането е тероризъм. Това заяви бизнесменът Киро Киров, който преди години бе отвлечен, във връзка с изчезналия 25-годишен син на софийски бизнесмен.Сред водещите версии на полицията е, че младежът е отвлечен. Киров се надява тази версия да не се окаже вярна. По думите му отвличането е тероризъм и сериозно изпитание за похитения и неговите близки.", "date": "2017.08.31", "title": "Главсекът Маринов се надява изчезналият Адриан Златков да е жив"}
{"url": "https://news.bg/disasters/zaginali-i-zatrupani-pod-ruhnala-sgrada-v-mumbay.html", "text": "Спасителите търсят най-малко 30 души под рухнала сграда в Мумбай, съобщава БиБиСи.Смята се, че сградата в гъсто населения район \"Бенди Базар\" е на повече от 100 години. Различни агенции споменават за до 4 загинали към момента.На обекта са изпратени линейки, пожарни и спасители от силите за помощ при бедствия. Мумбай се възстановява от силни дъждове и наводнения.\"Четиридесет души се смятат за затрупани и 43-членен екип провежда спасителни операции\", заявява пред АФП служител на Индийската национална сили за реагиране при бедствия (NDRF).Строителните аварии не са необичайни в Индия, особено по време на сезона на мусоните. Лошите строителни стандарти и старите неподдържани сгради са чести причини за инциденти.Всяка година десетки хора загиват от рухнали сгради в Индия.", "date": "2017.08.31", "title": "Загинали и затрупани под рухнала сграда в Мумбай"}
{"url": "https://news.bg/disasters/bomba-v-konteyner-za-bokluk-rani-nyakolko-dushi-v-izmir.html", "text": "Бомба, поставена в контейнер за боклук, избухна в турската провинция Измир на брега на Егейско море и рани няколко души в бус, съобщава агенция \"Доган\", цитирана от \"Ройтерс\".Държавният телевизионен канал TRT Haber съобщава, че експлозията е станала около 8 часа сутринта и добавя, че шестима души са били ранени.Телевизионните изображения показват разбити прозорци и други повредени коли близо до мястото на експлозията.", "date": "2017.08.31", "title": "Бомба в контейнер за боклук рани няколко души в Измир"}
{"url": "https://news.bg/world/sled-sblasatsi-v-mianmar-otkriha-telata-na-20-zheni-i-detsa-v-reka-naf.html", "text": "Гранични патрули от Бангладеш са открили телата на 20 жени и деца от мюсюлманското мианмарско малцинство Рохинги, след като лодката им се обърнала докато бягат от насилието в Мианмар, съобщава БиБиСи.Телата на 11 деца и девет жени са намерени от Бангладешската страна на река Наф, която разделя двете страни.Вчера телата на две жени и две деца Рохинги бяха намерени, след като по лодката им е стреляно от гранична полиция на Мианмар, коментира Арифал Ислам, командир на гранична полиция на Бангладеш.Около 18 500 мюсюлмани Рохинги, много от които болни и с рани от куршуми, успяват да влязат в Бангладеш в петък, според Международната организация по миграция.Те бягат, след като серия от координирани атаки от бунтовници Рохинги със силите за сигурност в северната част на щата Ракхайн в Мианмар доведоха до военни действия.Мианмар евакуира хиляди будисти от Ракхайн, където сблъсъците досега са убили най-малко 117 души, повечето от които са бунтовници от Рохинги, но също така и служители на сигурността, според правителството на Мианмар.Отношението към 1,1 милиона Рохинги от будисткото мнозинство в Мианмар е най-голямото предизвикателство пред лидер Аун Сан Су Ки, който е обвиняван от западните критици в безучастие към преследването на малцинството.45-годишният бежанец Мохамед Рашид съобщава, че около 100 души са се приближили до границата заедно и че е видял експлозии, хора и умиращи.\"Ние се крихме в гората в продължение на два дни и след това бяхме спрени на границата, но преминахме. Чухме, че къщите в нашето селище са изгорели \", казва Рашид пред Ройтерс.Неотдавнашното насилие бележи драматична ескалация на конфликта, който е с нова сила от октомври, когато подобни, но много по-малки атаки на Рохинги срещу военни постове породи брутален военен отговор.", "date": "2017.08.31", "title": "След сблъсъци в Мианмар, откриха телата на 20 жени и деца в река Наф "}
{"url": "https://news.bg/politics/nenkov-sas-zabi-nokti-i-sartse-se-bori-za-evroagentsiyata-po-lekarstvata.html", "text": "София е кандидат за домакин на Европейската агенция по лекарствата (ЕМА). Сега тя е ситуирана във Великобритания и 800 служители работят там. Заради излизането на кралството от ЕС агенцията трябва да се премести.Заместник-министърът на здравеопазването Мирослав Ненков сподели, че е ядосан от коментарите на хора, които казват, че нямаме шанс да приемем ЕМА.\"Кое й е зле на София, кое й е лошото на България\", попита той. Ако някоя голяма столица спечели, за Ненков това ще е знак, че Европа върви на две скорости.Със зъби и нокти ще се борим, закани се Ненков.Ползите от това агенцията да е тук, са, че големи корпорации ще дойдат в София, служителите и техните семейства ще харчат големите си заплати у нас.До 30 септември ЕК ще се произнесе дали отговаряме на критериите за кандидатурата ни. От МЗ са категорични, че покриваме евроизискванията.Нормално било да се подкрепят Балканите, където няма ситуирана нито една европейска агенция. Резултат се очаква през ноември.Изработен е и клип за кандидатурата ни. Салма Хайек, Антонио Бандерас, Ейдриън Броуди, Джейсън Стейтън и Силвестър Сталоун рекламират България в специалния сайт за кандидатурата ни. Не сме се забавили, увери Ненков по повод на притеснението на БСК, че кандидатурата ни се бави.,Новото ръководство на МЗ започнало от нулата по отношението на кандидатурата ни за ЕМА. Мирослав Ненков тръгва на обиколка из някои европейски столици, за да лобира пред съответните здравни министри да ни подкрепят, стана ясно още на пресконференцията в министерството.Ще построим сграда, ако спечелим домакинството на ЕМА. Имаме капацитет да направим безболезнено преместването на служителите в София. Блеснахме, категоричен бе Мирослав Ненков след представяне на клипа за кандидатурата ни.\"Ще се боря със сърце\", увери той, обясни още веднъж, че имаме реален шанс.", "date": "2017.08.31", "title": "Ненков със зъби, нокти и сърце се бори за Евроагенцията по лекарствата"}
{"url": "https://news.bg/int-politics/kitay-koreyskiyat-poluostrov-ne-e-kompyutarna-igra.html", "text": "След като САЩ настояват за нови санкции срещу Северна Корея, Китай излезе с предупреждение, че Корейският полуостров не е компютърна игра, съобщава Ройтерс.Ситуацията на Корейския полуостров е сериозна, а не компютърна игра, коментира китайското външно министерство, след като Япония принуди САЩ да предложат нови санкции срещу Северна Корея.Говорителят на министерството Хуа Чунинг направи коментарите на редовен брифинг, след въпрос за възможността за нови санкции.\"Жалко е, че някои страни са приложили само санкции и са пренебрегнали резолюциите за диалог на Съвета за сигурност на ООН\", добави тя.Южна Корея заяви, че военновъздушните сили са извършили тренировка с два американски ядрени бомбардировача над Корейския полуостров, два дни след като севернокорейска ракета прелетя над Япония и рязко повиши напрежението, съобщава Ройтерс.Към тях са се присъединили и два японски изтребителя F-15, съобщават за медиите Японските ВВС (ASDF).\"Междувременно бих искал да попитам други заинтересовани страни, които призовават Китай да упражнява по-голям натиск, дали те изцяло, пълно и вярно изпълняват съответните резолюции на Съвета за сигурност на ООН? Или съзнателно са селективни при изпълнението на резолюциите, като например прекомерен акцент върху натиска и санкциите, и пълното пренебрегване на призивите за диалог и мирни преговори?\", допълва тя.\"Виждали сме някои, които ви сочат с пръст докато ви забиват нож в гърба, някои мътят водата, за да търсят печалба или дори рискуват да се изгорят, за да спечелят това, което искат\", коментира Хуа Чунинг.\"Просто се огледайте и мислете с открит и безпристрастен ум и отговорът ще ви се покаже. Както казах вчера, съответните страни трябва да обмислят няколко въпроса. Какво са направили за мирното уреждане на проблема с полуострова? Смятат ли, че само санкциите са сработили, независимо от това колко трудно са ги наложили?\", допълва в изявлението си Чунинг. \"Ако този проблем може да бъде изработен чрез просто упражняване на натиск и преследване на санкции, тогава как сме се забили в този порочен кръг, когато ситуацията просто става все по-зле и по-лошо? Не можем ли всички да усетим силната миризма на \"барут\" на Корейския полуостров? Не е ли време всички страни да се охладят и да помисля сериозно?\", допълва тя.Припомняме, Американският президент Доналд Тръмп написа в профила си в \"Туитър\", че въпросът със Северна Корея не може да бъде разрешен чрез диалог.\"САЩ говориха със Северна Корея и им бяха давани пари за изнудване в продължение на 25 години. Говоренето не е отговорът!\", отсече Тръмп.", "date": "2017.08.31", "title": "Китай: Корейският полуостров не е компютърна игра"}
{"url": "https://news.bg/bulgaria/mon-si-izmi-marketingovo-ratsete-za-cherno-belite-uchebnitsi.html", "text": "Министерството на образованието и науката не дели децата на бедни и богати. В позиция, разпратена до медиите, от министерството изтъкват, че общата цел е образованието да дава равен шанс за успех на всички деца.Институцията посочва обаче, че наредбата за познавателните книжки, учебниците и учебните помагала дава възможност учебниците от VIII до XII клас да се отпечатват при пълноцветен и при едноцветен печат.Отговорността на , тъй като Министерството на образованието и науката одобрява  посочват от ведомството.Позицията си МОН разпраща по повод разгърналия се в общественото пространство днес дебат не е ли дискриминация факта, че издателство \"Просвета\" предлага на пазара два варианта на учебници с различни цени и различно оформление.От Министерството обясняват, че тази възможност е дадена, защото има предмети в по-горните класове, които не изискват задължително пълноцветен печат. Доводът е, че предмети като математика, физика и химия могат да бъдат изучавани безпроблемно и от черно-бели учебници.Този казус възниква само при учебниците за по-горните класове, защото всички учебници от I до VII клас се закупуват от държавата и са изпълнени при пълноцветен печат.Купуването на учебниците за учениците от VIII до XII клас остава отговорност на родителите. Издателите и родителите имат право на избор и Наредбата само регламентира неговата свободна реализация, обясняват от МОН.Обществената реакция настава, след като директорът на издателство \"Просвета\" Никола Кицевски коментира пред БНТ във вторник, че смята, че цветният вариант е оптимален, но за по-бедните семейства издателите предлагат черно-бял вариант, който е с 30% по-евтин. Такъв вариант е приложен само за тези предмети, за които липсата на цветни изображения не ощетява процеса на обучение.Оказва се обаче, че идеята предизвиква възмущение в социалните мрежи. Контрапозицията е, че по този начин се стимулира социалното разделение в училище и децата могат да бъдат дискриминирани.", "date": "2017.08.31", "title": "МОН си изми маркетингово ръцете за черно-белите учебници"}
{"url": "https://news.bg/economics/bdzh-kupuva-novi-vlakove.html", "text": "Министерството на транспорта и държавните железници подготвят поръчка за доставката на нови влакове, предаде БНТ.Това е необходимо, за да продължи цялостната модернизация на държавните железници. Мотрисите ще се взимат директно от производителя, който предложи най-изгодна оферта.Правят се разчети какво количество мотриси са необходими и какви са реалните средства, които държавата може да отдели. Техническото задание и финасовата рамка ще са готови до няколко седмици.\"БДЖ \"Пътнически превози\" по договора с държавата има 35 милиона капиталов трансфер на година. Идеята е влаковете да се доставят след като се произведат. И в разстояние на 10 години тези влакове да бъдат изплащани с този капиталов трансфер.\" - коментира заместник-министърът на транспорта Велик Занчев.БДЖ все още дължи близо 30 милиона за мотрисите \"Сименс\". Сумата ще бъде погасена в началото на следващата година.Край Белозем днес бе даден стартът на рехабилитацията на отсечката Скутаре-Оризово, част от жп направлението Пловдив-Бургас. След ремонта композициите ще могат да се движат с над 130 км в час, което значително ще скъси времетраенето на пътуването до морето.\"Ще постигнем времепътуване от София до Бургас в порядъка от 4:10 часа до 4:20 часа спрямо типа на влака и гарите, на които ще се налага да спира. При изпълнение на строително-ремонтните работи се налага прекъсване на влаковото движение, при което движението на пътниците се осигурява с автобуси. Това е едно неудобство, за което ние сме длъжни да се извиним.\" - посочи инж. Красимир Папукчийски, генерален директор на НКЖИ.В модернизацията на отсечката, дълга 26 км, ще бъдат инвестирани 70 милиона лева.", "date": "2017.08.31", "title": "БДЖ купува нови влакове "}
{"url": "https://news.bg/press/balgarski-voenni-raznasyali-tayni-na-nato-na-flashki-ulesnyavat-kandidatite-za-invitro-otvlyakoha-sin-na-biznesmen.html", "text": "Приетият от правителството доклад за състоянието на армията е сред тематичните акценти на вестниците в четвъртък.\"Бългаpcки военни cа pазнаcяли cеĸpетна инфоpмация на НАТO, запиcана на флашки. Това cе е cлyчило във веpтолетната база на Военновъздyшните cили в Кpyмово. Слyчаят е опиcан в доклада за cъcтоянието на отбpаната и въоpъжените cили пpез 2016 г., който пpавителcтвото одобpи в cpяда по пpедложение на вицепpемиеpа и миниcтъp нo отбpаната Кpаcимиp Каpaкачанов. Oт неpегламентиpаното pазнаcяне на cеĸpетна инфоpмация на флашки не cа наcтъпили вpеди за националната cигypноcт или тази на cъюзниците ни в НАТO, твъpди докладът. Слyчаят е ycтановен пpи пpовеpкa кaк в аpмията опазват клаcифициpаната инфоpмация...\" - в. \"24 часа\".\"Българските въоръжени сили са в състояние да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС. Това е записано в доклада за състоянието на отбраната и въоръжените сили през 2016 г, чийто ревизиран вариант бе приет днес от правителството. В оригиналния доклад, приет от служебното правителство през април, пишеше: \"Българските въоръжени сили само частично са в състояние да изпълняват задачите си.\" Заключението не се хареса на новия военен министър Красимир Каракачанов, който през май се зарече да промени документа. \"Нямаме право с подобни констатации да внасяме смут в армията или съмнение в обществото\", каза тогава Каракачанов. В ревизирания вариант все пак е записано, че задачите на въоръжените сили се осъществят \"с редица затруднения, свързани със системния финансов недостиг, нарастващия недокомплект от личен състав и лошото състояние на остарялото въоръжение и бойна техника\". Документът би трябвало да \"отразява текущото състояние на военните аспекти на националната сигурност и резултатите от изпълнението на политиката в областта на отбраната през 2016 г.\". От графиките в документа се вижда, че вакантните длъжности във въоръжените сили през 2013 г, са били около 3000, а през миналата година са били почти 6000. Недокомплектът в армията е нараснал от 10% през 2014 г. до 20% през 2016 г. В документа пише още, че се предвиждат мерки за повишаване на парите за отбрана в бюджета и повишаване на заплатите на военните, но без конкретика...\" - в. \"Дневник\".\"Кабинетът рапортува - войниците не стигат, но армията е боеспособна Поне 20 процента от българската армия съществуват само на хартия като щатни бройки. Това става ясно от одобрения от правителството годишен доклад за състоянието на отбраната и въоръжените сили. \"Основните констатирани проблеми са свързани с некомплекта военнослужещи, който вече достига 20% от щатния състав въпреки усилията за набиране и задържане на подготвен личен състав\", признава военното министерство. На практика това означава, че в армията има близо 6000 свободни места - от войници до офицери. Преди няколко седмици министърът на отбраната Красимир Каракачанов обяви, че положението се влошава. Според него в някои съединения в армията свободните места са над 25%, а най-тежко е положението в сухопътни войски. В доклада за състоянието на отбраната като други основни проблеми са посочени \"недостатъчното ресурсно осигуряване на въоръжените сили\" и \"затрудненията по поддържането и развитието на отбранителните способности\". Въпреки това в документа се прави основният извод, \"че българските въоръжени сили са в състояние да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС\"...\" - в. \"Сега\".Промените в реда за държавно финансиране на инвитро процедурите също са сред актуалните теми.\"Сpокът за кaндидатcтване и одобpение за инвитpо пpоцедypите ще бъде cкъcен до 3 меcеца c пpомените в пecтановлението за cъздаване на Центъpа за аcиcтиpана pепpодyкция. Сега двойките чaкат година, за да полyчат одобpение, обяcни зам.- миниcтъpът на здpавeопазването Миpоcлав Ненков...\" - в. \"24 часа\".\"Без лимит били жените за инвитро, не опитите Няма лимит за броя желаещи, които ще получат финансирани от държавата процедури по инвитро, но има ограничение за броя опити, стана ясно от обясненията на зам. здравния министър Мирослав Ненков, който положи изрични усилия да обясни разминаването между обещаната от премиера Бойко Борисов промяна, според която всяка нуждаеща се двойка ще получи колкото е нужно процедури, и проекта на МЗ, според който броят на държавно финансираните процедури скача от 3 на 4. \"Би било нечовешко която и да е институция да принуждава жените яйчниците им да бъдат стимулирани по 5000 пъти. Броят желаещи да получат този вид помощ е безлимитен, а не броят опити\", обясни Ненков и подчерта, че реално лимит няма да има и за финансирането. \"Чрез безлимитността на финансирането ще може повече двойки да се възползват от процедурата, а периодът на изчакване ще се намали на два до три месеца, а не както досега - една година\", уточни Мирослав Ненков. Той допълни, че МЗ ще се коригира и правото на четвърти опит ще е в сила още от тази година, а не от следващата, каквото беше първоначалното предложение. Не е ясно обаче как няма да има финансов лимит, при положение че фондът за асистирана репродукция все пак има ежегоден бюджет. Освен на 4 опита за инвитро жените ще имат право и на 4 безплатни трансфера на замразени ембриони, което според МЗ значи, че реално всяка двойка ще получи шанс за общо 8 опита, финансирани от държавата. \"Правителството решава да финансира с обществени средства още един пълен комплект с процедури, с които те стават общо четири. Освен това с обществени средства ще се плаща един замразен ембрион да бъде имплантиран отново\", посочи зам.-министърът на здравеопазването...\" - в. \"Сега\".\"Край на лимитирането за инвитро процедурите, обяви дравният министър Мирослав Ненков, цитиран от БГНЕС. \"Би било нечовешко, която и да е институция да принуждава жените яйчниците им да бъдат стимулирани по 5000 пъти. Броят желаещи да получат този вид помощ е безлимитен, а не броят опити\", отсече той. Правителството решава да финансира с обществени средства още един пълен комплект с процедури, с които те стават общо четири. Освен това с обществени средства ще се плаща един замразен ембрион да бъде имплантиран отново\", допълни Ненков. Всяка жена ще получи 8 шанса да има дете, а чрез безлимитността на финансирането ще може повече двойки да се възползват от процедурата, а периодът на изчакване ще се намали на от два до три месеца, а не както досега - една година, обясни зам.-министърът. Водещите специалисти са съгласни, че четвъртия опит дори и да дава някакъв шанс от 10%, все пак е още един шанс за два трансфера. Не може да има безброй опити, защото не е медицински и биологически издържано, не е и човешки, допълни Ненков...\" - в. \"Стандарт\".Всекидневниците съобщават и за отвличане на сина на столичен бизнесмен.\"Бандити отвлякоха 25-годишен младеж, син на собственика на \"Софавто\" - адна от най-големите автокъщи в София. Това е основната версия, по която работи полицията след мистериозното изчезване на Адриан Тонев Златков. До вчера не стана ясно дали похитителите са се свързали с автотърговеца...\" - в. \"Труд\".\"Столичната полицията работи по версията за отвличането на сина на известен бизнесмен, съобщи БНР. 25-годишният мъж е изчезнал днес преди обед. Автомобилът му е открит на пътя за село Герман. Тази сутрин към 10.30 часа от тел. 112 е получен сигнал за изоставена на пътя кола. Изпратените на място полицаи открили лични документи и мобилен телефон в нея. Установен е и собственикът на автомобила и са предприети всички действия за откриването му, съобщи МВР. Работи се по всички версии, като една от водещите е, че става дума за отвличане. Знае се, че изчезналият е син на собственика на една от най-големите автокъщи в София, информира националното радио. В сградата на СДВР заради случая се събра цялото ръководство на МВР - главният секретар Младен Маринов, директорът на главната дирекция за борба с организираната престъпност Ивайло Спиридонов и директорът на СДВР Ивайло Иванов. По-късно през деня ръководството на полицията даде брифинг по темата. Пред Би Ти Ви бащата на изчезналия обаче е отрекъл синът му да е отвлечен. Собственикът на автокъща \"Софавто\" Тони Златков заяви, че става въпрос на кражба на автомобил и синът му е добре, съобщава още телевизията. На пресконференция зам.-директорът на СДВР старши комисар Борислав Борисов обаче уточни, че сигналът за изчезването на мъжа е подаден от баща му. \"Факт е, че към момента лицето е издирвано и все още не сме го намерили. Няма следи от насилие, колата е паркирана, просто лицето липсва\", допълни той. Бащата и сина са се видели за последно тази сутрин. Синът тръгнал за работа и час по-късно потеглил и бащата, който видял изоставената кола. Бащата на мъжа няма версии за изчезването, като е казал, че не е получавал заплахи и няма и врагове, които да са способни да направят подобно нещо.\" - в. \"Дневник\".", "date": "2017.08.31", "title": "Български военни разнасяли тайни на НАТО на флашки, улесняват кандидатите за инвитро, отвлякоха син на бизнесмен... "}
{"url": "https://news.bg/regions/proveryavat-stroezh-v-kaliakra-dali-e-zakonen.html", "text": "Регионалната инспекция по околната среда и водите - Варна (РИОСВ) проверява законността на строеж в Калиакра.За строежа е получен сигнал. Строежът се намира на земеделска земя, край село Българево, Община Каварна.Тази сутрин инспектори са направили оглед на терена.Те са установили, че на мястото са положени армирани бетонови ивични основи с приблизителни размери на полето 8 м на 12 м, което е около 100 кв. м.Предстои да бъдат проверени документите за собствеността на земята, дали има уведомление в РИОСВ - Варна за инвестиционно намерение и издадено разрешение за строеж от главния архитект на Община Каварна.Припомняме, преди по-малко от месец настана сериозно напрежение в региона заради заповед на министъра на околната среда и водите, с която в защитените местности се въвежда забрана на земеделска и строителна дейност. От друга страна обаче от природозащитни организации защитават границите на НАТУРА 2000. ", "date": "2017.08.31", "title": "Проверяват строеж в Калиакра дали е законен"}
{"url": "https://news.bg/comments/shtastlivi-praseta-i-cherno-beli-detsa.html", "text": "Щастливи прасета в държавата и черно-бели учебници за бедните ученици.Това е поредният бисер на просветно-земеделската държавна политика, родена от някоя \"умна\" главица. Пак ще разделяме децата на социален признак, но привидно по-деликатно. Родно издателство е решило да облекчи семейния бюджет на родителите с по-скромни средства като подготви черно-бели учебници. Те, разбира се, ще са по-евтини.Бедността не е порок, сме чували. Оказва се обаче, че бедността отнема от цвета на образованието.Питам се как ще се чувства едно дете с черно-бял учебник пред своите заможно цветни съученици?Няма ли със срам и свито сърце това бедно дете да влиза в класната стая и с какво желание ще отваря черно-белия просветен свят? Дали няма да стане обект на присмех заради скромността на семейството си? Защо пак трябва да делим децата на бедни и богати, на такива, обречени на черно-бяло образование и такива с цветен свят? То мъдрости в образованието сме виждали всякакви. Даже уж всичко сме виждали, но то все някой \"мъдрец\", експерт по образование, ражда такива бисери, че пак оставаме без дъх, думи и мисъл. То кусурът на образованието ни е само това - цветът на учебниците?!?!В друг сектор обаче ще има щастливи- не хора, а прасетата. Държавата инвестира 178 милиона лева за щастливи прасета. И пържолата има права. Право на щастие. Децата пък имат право на цвят. Дали нямаше да е по-редно тези пари да се вложат в безплатни цветни учебници за всички деца? Защото децата имат право на щастие, също както и прасетата (изискване на ЕС за щастливо отглеждано месо).Уж търсим стимули децата да остават в училище, да отиват с любов и желание в родното школо, но какво е това черно-бяло ученическо щастие?Училище за бедни и богати... но пържолите ще са отгледани щастливо.Черно-бялото в образованието ще сложи Алена буква върху децата с по-скромни възможности, ще бъдат посочени, дори грозно дискриминирани.Хайде поне да не травмираме децата, като ги разделяме още от най-крехка възраст? Нека умниците, сътворили това грозно и жестоко безумие, си посипят главата с пепел и ако им стиска или имат останала някаква капка достойнство се извинят на всички български деца за черно-белите си души и мисли.Иначе България ще продължи да изнася цветния си капитал на Запад, където освен щастливи прасета има и щастливи деца.", "date": "2017.08.31", "title": "Щастливи прасета и черно-бели деца"}
{"url": "https://news.bg/world/strategicheski-bombardirovachi-i-iztrebiteli-preletyaha-nad-koreya.html", "text": "Южна Корея заяви, че военновъздушните сили са извършили тренировка с два американски ядрени бомбардировача над Корейския полуостров, два дни след като севернокорейска ракета прелетя над Япония и рязко повиши напрежението, съобщава Ройтерс.Учението включвало два американски свръхзвукови бомбардировача B-1B, четири американски изтребителя стелт F-35B, както и южнокорейски изтребители.Към тях са се присъединили и два японски изтребителя F-15, съобщават за медиите Японските ВВС (ASDF).Северна Корея силно се противопоставя на ученията, които смята за подготовка за нашествие и реагира с поредица от заплахи и ракетни тестове.Президентът на САЩ Доналд Тръмп реагира със собствени заплахи, като предупреди Северна Корея, че ще се изправи срещу \"огън и гняв\", ако заплаши САЩ.Тръмп вчера заяви, че \"говоренето не е отговорът\" за разрешаване на дългогодишната безизходица със Северна Корея.Въпреки това, американският министър на отбраната Джим Матис, попитан от репортери само няколко часа по-късно, дали Съединените щати са свършили дипломатически решения със Северна Корея, той отговори: \"Не\".\"Ние никога не изключваме дипломатически решения\", каза Матис преди среща с южнокорейския си колега в Пентагона. \"Ние продължаваме да работим заедно и министърът и аз споделяме отговорността да осигурим защита на нашите държави, нашето население и нашите интереси\".Японският министър на отбраната Итцунори Онодера разговаря с Матис по телефона и се съгласи да продължи да се упражнява натиск върху Северна Корея във \"видима\" форма, според японското министерство на отбраната.Ситуацията на Корейския полуостров е сериозна, а не компютърна игра, коментира китайското външно министерство, след като Япония принуди САЩ да предложат нови санкции срещу Северна Корея.Говорителят на министерството Хуа Чунинг направи коментарите на редовен брифинг, след въпрос за възможността за нови санкции.\"Жалко е, че някои страни са приложили само санкции и са пренебрегнали резолюциите за диалог на Съвета за сигурност на ООН\", добави тя.", "date": "2017.08.31", "title": "Стратегически бомбардировачи и изтребители прелетяха над Корея"}
{"url": "https://news.bg/int-politics/sasht-prodavali-chrez-posrednitsi-ot-opozitsiyata-orazhiya-na-islyamska-darzhava.html", "text": "Бойците, които провеждат подготовка в американската база Ат Танф под ръководството на иструктори от САЩ, продават американски оръжия на терористичната групировка ДАЕШ (\"Ислямска държава\"). Това твърди бившият началник на службата за сигурност на сирийския сектор на базата Ат Танф Мохамед Асалам пред руската държавна новинарска агенция \"Новости\".\"Скритата подкрепа се изразяваше в продажби на оръжия на ДАЕШ. Когато разбрахме за това, ние казахме за това на американците. Но те от своя страна единствено започнаха да подкрепят командира, когото те поставиха над нас (главатаря на групировката \"Магавир ес Саура\" Муганат Атал). Те продаваха оръжия американско производство, автомобили, пушки М-16, голямо количество, след последната ревизия на американците имаше недостиг на 4 700 пушки\", посочил Асалам пред \"Новости\".Според него в базата Ат Танф имало сирийци, готови да се бият с ДАЕШ, но \"някои от тях са готови да воюват и срещу сирийската армия, например хора като Муганат Атал\".\"Те (американските военни) поискаха сирийците да се бият срещу армията на Сирийската арабска република, но достойните хора отказаха, казвайки, че нашата групировка е сформирана да се бори с ДАЕШ, а не с армията. Ето защо част от групировката - хора от Дейр ал Зор - бяха изпратени в базата в Шадад за борба с ДАЕШ, а след това, може би, за водене на бойни действия срещу правителствените сили\", отбелязал Асалам.", "date": "2017.08.31", "title": "САЩ продавали чрез посредници от опозицията оръжия на \"Ислямска държава\""}
{"url": "https://news.bg/crime/spored-tsatsarov-vremeto-na-naglite-ne-se-vrashta.html", "text": "Денонощно се работи по случая с изчезналия Адриян и се работи по всички версии.Това стана ясно от коментара на главния прокурор Сотир Цацаров, който дойде в Народното събрание, за да разговаря с левицата по предложенията им за антикорупционен закон.Прокуратурата работи в пълен синхрон с ръководството на МВР, увери главният прокурор. Обвинител номер едно бил в постоянна връзка с главния секретар на МВР. По случая на Адриян е сформиран специален екип.От думите на Цацаров стана ясно, че са взети мерки да не излиза информация как върви разследването. Работи се буквално постоянно, отчете обвинител номер едно.Според Цацаров не може да се говори за връщане на Наглите. Това е тежко криминално престъпление, поясни главният прокурор, според когото и никой не е защитен.Главният прокурор Сотир Цацаров бе категоричен и по темата за обвинението срещу дъщерята на Цветан Василев: \"Лична вендета в Наказателния кодекс няма\", заяви главният прокурор. По думите му нашите разследващи работели спрямо разпоредбите на Наказателния кодекс.Виновните биват обвинявани и това е целта на наказателния процес, изтъкна обвинител номер едно. Работи се по разпоредбите на Наказателния кодекс и НПК на България, както поясни Цацаров.", "date": "2017.08.31", "title": "Според Цацаров времето на Наглите не се връща"}
{"url": "https://news.bg/int-politics/iskaniyata-na-velikobritaniya-da-ostane-v-edinniya-pazar-nevazmozhni-otseche-es.html", "text": "Главният преговарящ на Европейския съюз за Брекзит Мишел Барние обяви, след като третият кръг от преговорите приключи, че исканията на Обединеното кралство да запази достъпа си до единния европейски пазар след излизането си от Общността са \"невъзможни\", съобщават световните информационни агенции.Барние добави, че Великобритания и ЕС \"не постигнаха решителен напредък по нито една от основните теми\" по време на преговорите досега.Мишел Барние отбелязал, че трите въпроса, които трябва да бъдат разгледани по време на преговорите, са правата на гражданите на ЕС, Ирландия и финансовите задължения на Обединеното кралство.Главният преговарящ на ЕС разкритикува Великобритания за отказа да спази \"финансовите си задължения\" към ЕС, както и да изпрати писма до гражданите на ЕС, поискали от тях да напуснат страната.От своя страна британският министър по Брекзит Дейвид Дейвис коментира, че страната му ще вземе предвид както моралните, така и правните си задължения към Общността в предложението за Брекзит към ЕС.По време на съвместна пресконференция с Барние, Дейвис посочи, че британското правителство се опитва да установи дали законовите задължения, изискани от ЕС, са правилно систематизирани.Великобритания ще изпълни задълженията си, подчерта Дейвис, ала добави, че тези задължения трябва да са реалистични. Според него обаче не всички са задължително законни и британското правителство признава също така и моралните задължения.И накрая главният преговарящ на Великобритания за Брекзит се е съгласил с Барние, че .", "date": "2017.08.31", "title": "Исканията на Великобритания да остане в единния пазар - невъзможни, отсече ЕС"}
{"url": "https://news.bg/int-politics/irakskiyat-grad-tal-afar-i-provintsiya-nineviya-sa-osvobodeni-ot-islyamska-darzhava.html", "text": "Иракският премиер Хайдер Абади обяви пълното освобождение на град Тал Афар и цялата територия на провинция Ниневия от терористите от ДАЕШ (\"Ислямска държава\"), съобщават световните осведомителни агенции.Тал Афар, стратегически важен град в северозападната иракска провинция Ниневия, която се намира близо до границата със Сирия, беше освободен, след като беше под контрола на ДАЕШ в продължение на около 3 години, уточни Абади. След падането на Мосул през юли, Тал Афар се превърна в последната крепост на ДАЕШ в Ирак.\"Провинция Ниневия е изцяло под контрола на нашите героични сили. Заявявам, че Тал Афар се присъединява към освободения град Мосул и се връща в родината си. През последните дни там бяха ликвидирани терористите от ДАЕШ (\"Ислямска държава\")\", изтъкна още иракският премиер.Новината идва, след като иракската армия обяви в събота, че е освободила Тал Афар и кварталите му с изключение на кв. \"Аскари\". Беше отбелязано, че от събота насам силите са напредвали към район на около 11 км от Тал Афар, който остава под контрола на ДАЕШ.Операцията на иракските правителствени сили за отвоюването на града започна на 20 август. Около 40 хил. иракски военнослужещи и бойци от \"Народните мобилизационни подразделения\" взеха участие в операцията.Тал Афар беше завладян от терористите през 2014 г. Преди превземането му в него живееха 750 хил. души.", "date": "2017.08.31", "title": "Иракският град Тал Афар и провинция Ниневия са освободени от \"Ислямска държава\""}
{"url": "https://news.bg/crime/mvr-mlakva-za-da-pazi-zhivota-na-25-godishniya-adrian.html", "text": "Реално имаме заложник сред похитителите и трябва да има хигиена на информацията, която изтича в публичното пространство. Това заяви главният секретар на МВР Младен Маринов във връзка с изчезналия 25-годишен Адриан Златков. Повече информация по този случай няма да бъде давана, с оглед да запазим живота и здравето на похитения, каза Маринов.Припомняме, вчера сутринта след сигнал, подаден от бащата, полицията откри автомобила на Андриан Златков, паркиран на улица в Герман, близо до дома му. Няма връзка с 25-годишния син на бизнесмена, който се занимава с луксозни автомобили. Двама души са разпитани по случая, но на този етап задържани няма. Няма и информация да има установен контакт с искания за откуп или отправяни заплахи. Има образувано досъдебно производство по случая.Включени са абсолютно всички структури, които са компетентни да работят по този вид престъпна дейност. Маринов добави, че са включени и експерти от Института по психология по отношение на работата с родителите и близките на младежа. Главният секретар на МВР призова всеки, който има информация, да се свърже с тях. Към този момент обаче няма свидетели на случилото се, уточни Маринов.На въпрос обаче дали са сигурни, че става дума за отвличане, Маринов каза, че към момента не могат да изключат нито една версия.\"Работим по всички версии по изчезването, както отвличане, което е свързано с бизнеса на родителите, така и по отношение на лични взаимоотношения\", заяви Маринов.Нямаме информация за структурирана действаща група за отвличания, посочи Маринов във връзка с въпрос дали след разбиването на групата на \"Наглите\", която се занимаваше именно с похищения, са получавали в МВР информация за нова такава група.", "date": "2017.08.31", "title": "МВР млъква, за да пази живота на 25-годишния Адриан"}
{"url": "https://news.bg/education/valchev-spira-cherno-belite-uchebnitsi.html", "text": "Черно-белите учебници няма да се разпространяват. Това обяви министъра на образованието и науката Красимир Вълчев на пресконференция в Стара Загора, съобщават от БТА.Преди началото на изявлението, от издателството са го уверили, че няма да продават черно-бели учебници.Вълчев изтъква, че черно-белите учебници са образователна дискриминация. Разпространението им било е в противоречие с политиката на правителството, което застава зад образователната справедливост и ранните житейски възможности, обяснява още мин. Вълчев.Относно проблемите в , министърът заяви, че няма решение с казуса, но според него директорът действа в посока, обратна на очакванията към него.Няма решение и за въвеждането на дисциплината \"История и религия\" в средния курс на обучение, обясни министър Вълчев.Законността на учебните заведения на католици и протестанти, трябва да бъде решена с промените в Закона за вероизповеданията, допълни образователният министър.", "date": "2017.08.31", "title": "Вълчев спира черно-белите учебници"}
{"url": "https://news.bg/int-politics/orban-iska-ot-bryuksel-da-mu-finansira-opazvaneto-na-granitsite-ot-migranti.html", "text": "Унгария ще поиска от Европейската комисия да финансира половината от разходите за опазване на южните граници на страната от мигранти, които досега бяха поемани изцяло от унгарските данъкоплатци.Това обяви началникът на канцеларията на унгарския премиер Виктор Орбан - Янош Лазар, цитиран от \"Ройтерс\".Лазар посочи, че Орбан ще пише писмо до председателя на Европейската комисия Жан-Клод Юнкер, с което се поиска от Брюксел да предостави около 400 млн. евро.Той допълни, че Унгария, с оградата, полицията и войниците по границата си със Сърбия и Хърватия, \"защитаваше всички европейски граждани от потока нелегални мигранти\".", "date": "2017.08.31", "title": "Орбан иска от Брюксел да му финансира опазването на границите от мигранти"}
{"url": "https://news.bg/int-politics/sasht-narediha-na-rusiya-da-zatvori-konsulstvoto-si-v-san-frantsisko.html", "text": "САЩ разпоредиха Русия да затвори консулството си в Сан Франциско, както и две сгради дипломатическите представителства във Вашингтон и Ню Йорк, което е реципрочен отговор на принудителното ограничаване от страна на Москва на американския дипломатически персонал в Русия, съобщава \"Франс прес\".Държавният департамент на САЩ заяви, че решението е било взето \"в дух на паритет\", добавяйки, че затварянето трябва да бъде завършено до събота.В края на юли руските власти разпоредиха 755 американски дипломати от посолството на САЩ в Русия да напуснат страната, като с това в Русия останаха само 455 американски служители в посолството. ", "date": "2017.08.31", "title": "САЩ наредиха на Русия да затвори консулството си в Сан Франциско"}
{"url": "https://news.bg/bulgaria/pozharat-v-kresna-e-izpepelil-10-kashti.html", "text": "Общо 10 къщи са изгорели около Кресна след бушувалия близо седмица огромен горски пожар, предаде bTV.Девет от къщите са в Ощава, а собствениците им са при близки и родини.Припомняме, че 30-годишният кравар от Симитли - Костадин Митев бе задържан преди дни с обвинение за предизвикан по непредпазливост пожар.Счита се, че незагасена цигара е причината за стихията. Осем екипа продължават да дежурят денонощно около селата в засегнатата от пожара територия.Според предварителна оценка ще са нужни около 15 млн. лв. за възстановяването на района.Десетки години ще са необходими да върне гората стария си вид.Природозащитниците алармират, че пожарът, избухнал в Кресненското дефиле унищожи не само огромна площ от гората, но и причини смъртта на стотици нейни обитатели - сухоземни костенурки, таралежи,сърни, змии, зайци и др., наруши повърхностния почвен слой и представлява сериозна заплаха за биоразнообразието в района.Пожарът обхвана две от зоните от НАТУРА 2000 - Кресна и Кресна-Илинденци, които са едни от местата с европейско природозащитно значение в страната.", "date": "2017.08.31", "title": "Пожарът в Кресна е изпепелил 10 къщи"}
{"url": "https://news.bg/bulgaria/s-60-tona-voda-gasyat-pozhara-kray-s-krasnovo.html", "text": "Два вертолета Ми-17 от авиобаза Крумово са се включили днес в потушаването на пожара, възникнал край с. Красново, община Хисаря, област Пловдив.Това съобщиха от пресцентъра на министерството на отбраната. Първият вертолет е излетял от авиобазата в 16.53 ч. и до 18.26 ч. е направил 11 захода. Горските масиви са били облени с над 22 тона вода от въздуха.Вторият вертолет е излетял в 18.35 ч. и до 20.24 ч. направи 19 захода. За това време районът на пожара беше облян с близо 38 тона вода.Военнослужещите, които участваха в гасенето на пожара, възникнал на 24 август в землището на селата Стара Кресна, Ощава и Влахи, община Кресна, получиха благодарностите на служителите на ТП \"Държавно горско стопанство Кресна\". Те бяха изразени в писмо до министъра на отбраната Красимир Каракачанов от директора на териториалното поделение инж. Иван Панталеев.", "date": "2017.08.31", "title": "С 60 тона вода гасят пожара край с. Красново"}
{"url": "https://news.bg/world/15-zaginali-pri-navodneniya-v-jemen.html", "text": "Най-малко 15 души са загинали при наводнения в Йемен. Десетки други са изчезнали, предадоха световните информационни агенции. Засегната е централната част на страната. Очевидци споделят, че не са виждали толкова интензивни валежи от 20 години. Припомня се, че това е поредното бедствие, сполетяло съсипаната от войната държава. Стихията е отнесла камиони и коли. Текат спасителни операции, но оцелели или тела на загинали не са били открити. Съсипаната от въздушните удари над страната инфраструктура затруднява още повече положението. Войната е причинила смъртта на 10 000 души и е причина за глад и болести в страната, която и преди конфликта е една от най-бедните в арабския свят.Саудитската военна коалиция започна хиляди въздушни удари срещу въоръженото движение Хути, което контролира столицата на Йемен и голяма част от северната част на Йемен.Коалицията се намеси в гражданска война през март 2015 г., за да възстанови властта на отхвърленото от Йемен международно признато правителство.", "date": "2017.08.31", "title": "15 загинали при наводнения в Йемен "}
