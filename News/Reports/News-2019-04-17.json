{"url": "https://news.bg/world/avtobusna-katastrofa-ubi-28-dushi-na-o-madeyra.html", "text": "Най-малко 28 души са загинали при катастрофа на туристически автобус на португалския остров Мадейра, предаде CNN. Повечето от жертвите са германски граждани. Автобусът е излязъл от пътя и се е ударил в къща. Инцидентът е станал около 18:30 часа местно време в град Санта Крус. На този етап информацията по случая е оскъдна. Все още причината за катастрофата не се оповестява. В автобуса са пътували около 50 пътници. ", "date": "2019.04.17", "title": "Автобусна катастрофа уби 28 души на о.Мадейра "}
{"url": "https://news.bg/regions/spirat-prez-2-chasa-dvizhenieto-v-troyanskiya-prohod-ot-utre.html", "text": "От утре, 18 април, започва обрушването на скатове в Троянския проход. Обрушването ще става от южната страна в област Пловдив.Движението ще се спира за интервал от 2 часа докато алпинисите премахнат скалната маса и платното се разчисти за движение, пишат от Агенция \"Пътна инфраструктура\" (АПИ).Всички моторни превозни средства ще изчакват на място. Алтернативният маршрут е през прохода \"Шипка\".Обрушването ще продължи до 25 април, който е и последния работен ден преди Великден.По време на почивните дни няма да има ограничения на движението в района. Всички превозни средства ще могат да преминават безпрепятствено през прохода.Обрушването на скатовете ще продължи на 30 април (вторник), след последния почивен ден. На място ще се работи и в периодите 2-3 май, 7-10 май, 13-17 май и 20-21 май. За да не се затруднява движението, няма да се извършва обрушване на скатовете и да се ограничава движението в почивните дни за Гергьовден (4-6 май), както и в уикендите (11-12 май и 18-19 май).", "date": "2019.04.17", "title": "Спират през 2 часа движението в Троянския проход от утре"}
{"url": "https://news.bg/world/pochina-prostrelyaliyat-se-eksprezident-na-peru-alan-garsiya.html", "text": "Бившият перуански президент Алан Гарсия е починал, съобщават медии.По-рано Гарсия се простреля в главата преди полицията да го арестува по обвинения в корупция. Бившият лидер на страната беше откаран в болница, но лекарите не успяха да го спасят.Според латиноамериканската медия TeleSur служителите на полицията почукали на вратата му в сряда сутринта и Гарсия се прострелял в главата в стаята си. Той бил откаран в болница, където починал няколко часа по-късно.Талантливият оратор управлява Перу като националист от 1985 до 1990 г. След това той се превърна в поддръжник на свободния пазар и спечели нов петгодишен мандат през 2006 г.Гарсия беше разследван във връзка с бразилската строителна компания Odebrecht, която предизвика най-големия корупционен скандал в Латинска Америка, след като призна публично през 2016 г., че е спечелила доходоносни договори в региона с подкупи.Той беше един от повече от 230 души в Латинска Америка, разследвани в корупция по случая с бразилския конгломерат Odebrecht.Прокуратурата на Перу твърди, че Гарсия е взел подкуп от Odebrecht в замяна на изгоден договор за обществения транспорт в Лима.", "date": "2019.04.17", "title": "Почина прострелялият се експрезидент на Перу Алан Гарсия"}
{"url": "https://news.bg/world/taym-publikuva-spisaka-na-stote-nay-vliyatelni-lichnosti-za-2019-g.html", "text": "Американското списание \"Тайм\" публикува \" за 2019 г., разпределен в категориите \"Пионери\", \"Творци\", \"Лидери\", \"Икони\" и \"Титани\".Пионери: Сандра О; Индия Мур; Марлон Джеймс; Криси Тейгън; Масимо Ботура; Хасан Минхай; Самин Носрат; Нинджа; Арундати Катю и Менака Гурувами; Наоми Осака; Лиа Грийнбърг и Езра Левин; Фред Суоникър; Лин Нотадж; Тара Вестовер; Адам Боуен и Джеймс Монси; Барбара Рее-Вентер; Хи Джианкуй; Ейлийн Лий; Джей О'Нийл и Емили Комер; Шеп Доелман.Творци: Дуейн Джонсън; Реджина Кинг; Халид; Емилия Кларк; БТС; Бри Ларсън; Джоана и Чип Гейнс; Ариана Гранде; Махершала Али; Глен Клоуз; Рами Малек; Лучита Уртадо; Озуна; Дрийм Хемптън; Ричард Мадън; Ялица Апарисио; Клеър Вайт Келър.Лидери: Нанси Пелоси; Доналд Тръмп; Грета Тунберг; Андрес Мануел Лопес Обрадор; Александрия Окасио-Кортез; Жакинда Ардерн; Хуан Гуайдо; Абий Ахмед; Мич Макконъл; Брет Кавана; Джейн Гудол; Бенямин Нетаняху; Джанг Ийминг; Хоесун Лий; Уилям Бар; Папа Франциск; Си Дзинпин; Леана Уен; Имран Хан; Принц Мохамед бин Зайед; Сирил Рамафоса; Робърт Мълър; Махатир Мохамад; Матео Салвини; Жаир Болсонаро; Джан Кеджиан.Икони: Тейлър Суифт; Мишел Обама; Спайк Лий; Кристин Блейзи Форд; Дейвид Хокни; Дезмънд Мийд; Лейди Гага; Радха Алмутавакел; Пирпаоло Пичоли; Мария Реса; Кастер Семеня; Мириан Г.; Грейн Грифин, Аилбхе Смит и Орла О'Конър; Лужайн ал-Хатул.Титани: Мохамед Салах; Леброн Джеймс; Дженифър Хайман; Гейл Кинг; Марк Зукърбърг; Тайгър Уудс; Жана Ган; Боб Игър; Пат Макграт; Алекс Морган; Вера Йоурова; Райън Мърфи; Мукеш Амбани; Рен Женфей; Марилин Хюсън; Джером Пауъл.", "date": "2019.04.17", "title": "\"Тайм\" публикува списъка на \"Стоте най-влиятелни личности\" за 2019 г."}
{"url": "https://news.bg/world/egipet-s-referendum-na-20-22-april-za-udalzhavane-na-upravlenieto-na-sisi.html", "text": "Египет ще проведе референдум на 20-22 април за мащабни конституционни промени, включително и поправки, които могат да удължат мандата на президента Абдел Фатах ал Сиси до 2030 г., информира АФП.\"Референдумът...ще се проведе в Египет...от 20 до 22 април\", обяви Лашин Ибрахим, председател на Националните избирателни власти. промените въпреки оплаквания на критици, че са \"противоконституционни\" и имат за цел да \"укрепят авторитаризма\".Поправките предвиждат удължаване на президентския мандат от четири на шест години, но се поддържа ограничението от два мандата. Според промените настоящият мандат на Сиси ще бъде удължен до 2024 г. от 2022 г. Той ще може да се кандидатира за още един 6-годишен мандат.Конституционните промени също включват повече влияние на военните в политическия живот, което гарантира по-широк контрол на Сиси над правосъдието и разширяване на юрисдикцията на военните съдилища над цивилните.", "date": "2019.04.17", "title": "Египет с референдум на 20-22 април за удължаване на управлението на Сиси"}
{"url": "https://news.bg/world/pelosi-sdelkata-s-london-sled-brekzit-zavisi-ot-vaprosa-za-irlandskata-granitsa.html", "text": "Сделката на САЩ с Великобритания за периода след Брекзит зависи от въпроса за ирландската граница. Не може да се стигне до такава сделка, без проблемът да намери решение. За това предупреди председателят на Камарата на представителите Нанси Пелоси, цитирана от Politico.eu.Тя направи изявлението пред депутатите на парламента в Дъблин, Ейре, където изказа подкрепа за ирландците и от двете камари на Конгреса, както и от партиите на републиканците и демократите.  Припомняме, че ирландската граница бе един от най-трудните въпроси по време на преговорите между Лондон и Брюксел. И Ейре, и Северна Ирландия настояват да не се въвежда \"твърда\" граница. САЩ също са против това, подчерта Пелоси и поиска да се спазва Разпети петък, което бе сключено на 10 април 1998 г., и сложи край на насилието в Северна Ирландия, продължило 30 години.Надяваме се, че сделката между САЩ и Кралството няма да се провали, каза още тя. Брекзит бе отлаган няколко пъти по искане на британското правителство, за да се осигури на британския парламент време да сключи споразумение за излизане от Общността. Последната дата за краен срокГерманският външен министър Хайко Маас настоя, че на Обединеното кралство не трябва да бъде предоставяно отлагане на Брекзит след края на октомври.", "date": "2019.04.17", "title": "Пелоси: Сделката с Лондон след Брекзит зависи от въпроса за ирландската граница "}
{"url": "https://news.bg/bulgaria/sadat-ostavi-v-aresta-zadarzhanite-za-poboy-nad-prodavach-v-gabrovo.html", "text": "Окръжният съд в Габрово остави окончателно в ареста тримата биячи на продавач в Габрово, предаде \"24 часа\".Двамата братя Йордан и Петко Асенови и племенникът им Никола Монев, известен като Ники Тупалката могат да извършат друго престъпление или да се укрият под страх от наказателно преследване, счита съдът.Тримата са осъждани, а Йордан е извършил нападението в изпитателен срок на друга присъда - за противозаконно отнет със сила автомобил, с който катастрофирал и го смазал напълно.Задържаните бяха въведени в съда с белезници на ръцете и краката под засилена охрана.Те заявиха, че съжаляват и не искат да са в ареста. \"Да не позволяваме на улицата и уличното правосъдие да въздействат на вашия съдебен акт\", призова адвокатът на Петко Асенов Симеон Тъпов.В града все още има жандармерия и засилено полицейско присъствие.Припомняме, напрежението в Габрово ескалира, след като на 7 април .Полицията задържа отговорните, но малко след това те бяха освободени. Това предизвика сериозно напрежение в областния град -  на 10 април и дори се опитаха да нахлуят в сградата на местното следствие.По този повод на 11 април, военният министър Красимир , на която увери, че .Стотици габровци се събираха няколко вечери подред на протести след случая, като се стигна и до сблъсъци. Ромите в града пък твърдят, че от страх спират децата си от училище. ", "date": "2019.04.17", "title": "Съдът остави в ареста задържаните за побой над продавач в Габрово "}
{"url": "https://news.bg/int-politics/sarbiya-obyavi-che-ne-mozhe-da-zashtiti-interesite-si-bez-rusiya.html", "text": "Русия призовава САЩ и ЕС да разберат отговорността си за прилагане на резолюциите на Съвета за сигурност на ООН, отнасящи се до Косово.Това коментира руският външен министър Сергей Лавров в Москва след срещата си със сръбския си колега Ивица Дачич и добави, че Западът също трябва да принуди лидерите на Прищина да спрат с провокационната и конфронтационна политика, насочена срещу Белград, съобщава b92.Той подчертава, че Русия няма да позволи на Съвета за сигурност да промени мандата на ООН в Косово. \"Струва ни се, че Западът се опитва да принуди Секретариата на ООН да прокара някои предложения, които биха подкопали мандата на Мисията на ООН в Косово, което би било пряко нарушение на Резолюция 1244 на Съвета за сигурност на ООН и ние ще направим всичко в нашата власт да предотвратим изпълнението на този провокативен план\".Лавров обяви също, че Русия ще продължи усилията си за развитие на координацията на външната политика със Сърбия. \"Продължаваме интензивен диалог и контакти на най-високо ниво, тонът на който беше специално поставен от посещението на президента Владимир Путин в Белград през януари\", допълва Лавров.Той припомня, че тогава Путин разговаря с официални лица в Белград за изпълнението на предишните споразумения и че са договорени нови форми на сътрудничество в областта на икономиката, външната политика и междупарламентарния обмен.Лавров повтаря, че Москва настоява за прилагане на Резолюция 1244 на Съвета за сигурност на ООН, което означава директен диалог между Белград и Прищина и зачитането на териториалната цялост на Сърбия.\"В този контекст ще допринесем за намирането на решения по всякакъв възможен начин. Искам да подчертая, че, действайки по изявленията на Владимир Путин, на ниво Министерство на външните работи, многократно сме подчертавали, че ще приемем всяко решение, което е подходящо за Сърбия, и това е всичко\", коментира Лавров.Дачич потвърди, че Владимир Путин и Александър Вучич ще се срещнат в Пекин на 26 април, преди срещата в Берлин по инициатива на Германия и Франция на 29-ти.\"Сърбия не е в състояние да защити своите държавни интереси без помощта на Руската федерация\", обяснява Дачич. Според него страната не може да защитава интересите си без помощта на приятели, включително Русия, която е най-големият приятел и член на Съвета за сигурност на ООН с възможност за вето.Дачич посочва, че Сърбия няма да предприеме никакви действия, когато става въпрос за трайно решение на Косово, без да се консултира с Русия. \"Те искат да спрем да лобираме за оттеглянето на признаването от Косово - в замяна на връщането на масата за преговори\", отбелязва Дачич.Ръководителят на сръбската дипломация не отговоря конкретно на въпроса на агенция \"Бета\" за това как вижда перспективите за решение на Косово и какво очаква Сърбия от Русия в настоящите обстоятелства.Говорейки за външната политика на Белград, Лавров коментира, че уважава решението на Сърбия да бъде военно-неутрална държава, която, по негово мнение, допринася за мира и стабилността в Европа и че оценява сътрудничеството на Сърбия с Организацията на Договора за колективна сигурност, военна съюз, воден от Русия.Лавров допълва, че очаква продължителен натиск от американската администрация върху Белград да реши проблема с Косово, да постигне \"колкото е възможно повече\" преди следващите избори.", "date": "2019.04.17", "title": "Сърбия обяви, че не може да защити интересите си без Русия"}
{"url": "https://news.bg/politics/voennovazdushnoto-uchilishte-v-dolna-mitropoliya-mina-prez-voenna-komisiya.html", "text": "Парламентарната комисия по отбрана подкрепи единодушно в Долна Митрополия да бъде открито Висше военновъздушно училище \"Георги Бенковски\".Предложението на кабинета се базира на проект, който е положително оценен от Националната агенция за оценяване и акредитация.Новото висше военно училище се създава на базата на факултет \"Авиационен\" в структурата на Националния военен университет \"Васил Левски\" във Велико Търново.\"Без училище няма Възраждане.\" Това заяви председателят на комисията Константин Попов. По думите му ако искаме военновъздушните ни сили да имат бъдат, трябва да има училище.\"Ако искаме това училище да бъде достатъчно съвременно, смятам, че имаме необходимия капацитет да го развиваме. Смятам, че имаме необходимия капацитет да привличаме за обучение и граждански лица за гражданската авиация, но аз смятам, че това е една прекрасна стъпка и отваря широко вратите за модернизация на българските Военновъздушни сили\", допълни Попов.На заседанието присъстваше генерал-майор Цанко Стойков, командир на ВВС. Той приветства решението и увери, че въздушните ни сили ще продължат да осигуряват и подкрепят всички усилия на колегите им от бъдещето Военновъздушно училище за тяхното нормално функциониране и развитието на всички центрове в страната.", "date": "2019.04.17", "title": "Военновъздушното училище в Долна Митрополия мина през военна комисия"}
{"url": "https://news.bg/bulgaria/donchev-ima-samo-edin-apartament-v-gabrovo.html", "text": "Не съм по недвижимите имоти, имам един апартамент в Габрово. Това заяви вицепремиерът Томислав Дончев в предаването \"Лице в лице\" по bTV като коментар към скандала \"Апартаментгейт\", разтърсил властта и довел до серия оставки.Последната за момента бе подадена от заместник-министъра на икономиката Александър . Темата с апартаментите не е само битов скандал, той има много голям политически магнитуд, призна Дончев като отрече твърденията, че той е инспирирал имотния скандал, след който редица политици подадоха оставки.Той добави, че не е в конфликт с вече бившия председател на ПГ на ГЕРБ Цветан Цветанов и е доволен от отговора му по въпроса с имотите.Аз не искам на никой службата, при нас вътрешно разделение няма, защото лидерската тема не стои, ясно е кой е лидерът, заяви Дончев. Дончев коментира и случващото се в Габрово, където побой над продавач от трима роми доведе до вълнения. Той посочи, че сам си е причинил виковете \"Оставка\" в Габрово по време на протестите.Страхливо и малодушно е да се крия. Не се получи разговор, надявам се разговор да има, там има нужда от добър диалог с институциите, защото проблемът е комплексен, убеден е той. Чувствителността на обществото в Габрово е по-висока, защото там почти няма малцинства. Хората, според него, не са расисти, а са срещу това някой да живее на гърба на другите, което прави гнева им справедлив. Вицепремиерът коментира и други актуални теми, след които проблемите в правосъдната система и необходимостта от нов икономически модел.", "date": "2019.04.17", "title": "Дончев има само един апартамент в Габрово "}
{"url": "https://news.bg/world/epidemiya-ot-morbili-v-makedoniya.html", "text": "Властите в Северна Македония обявиха общодържавна епидемия от морбили, информира БНТ.Епидемията цели да се прекрати разпространението на болестта. От началото на годината на територията на страната са регистрирани над 960 случая. Това е ръст с 60% спрямо миналогодишните резултати. Болестта е взела и 3 жертви.Задължителна ваксинация на всички деца и две ваксини за здравните работници са част от мерките, въведени срещу разпространението на морбили.Според друга мярка неваксинираните деца няма да се допускат в училищата и детските градини.Страната обмисля и минималната възраст за първата ваксина да бъде свалена от 12 на 6 месеца.По думите на епидемолог от Северна Македония около 50% от територията и 55% от населението на страната са изложени на риск от зараза.Властите в югозападната ни съседа съобщават, че повече от 11 000 деца не са ваксинирани срещу морбили. И там движението на антиваксърите било силно.", "date": "2019.04.17", "title": "Епидемия от морбили в Македония"}
{"url": "https://news.bg/bulgaria/kostov-knigata-mi-e-za-mladite-koito-ne-sa-prezhiveli-prehoda.html", "text": "Написал съм тази книга за тези, които не са преживели прехода или са били много млади. Това е моят личен разказ.Tова заяви бившият премиер и лидер на СДС и ДСБ Иван Костов за книгата си \"Свидетелства за прехода\"  в интервю за предаването \"12+3\" по БНР.Припомняме, че и събитието събра стотици, сред оито и много личности от политическия ни елит. Книгата се опира на много факти, документи, числа, статистика, данни. Идеята ми е да се хвърли светлина върху прехода и да се позволи да се придвижим напред. Да си изясним миналото, да го извадим от мъглата и да продължим напред, каза Костов. Антагонистът на прехода, по думите му, е бил посткомунистическият човек, защото той трябваше да спре да мисли, че не носи отговорност за себе си. Преходът е буржоазна контрареволюция на социалистическата революция. Нямаше политическа подготовка. Имаше силен икономически екип, но много малко разбирахме от политика и много малко от проблемите на сигурността\".Чест е на икономистите още от времето на комунизма, че видяха, че нещата се развиват зле за България още в първата половина на 80-те години. Още тогава те предвидиха, че страната влиза в тежък период на натрупване на голям външен дълг, който не може да обслужва, и че ще се стигне до лоша развръзка. Никой от тези хора не беше послушан от онзи режим. Затова България катастрофира много тежко и обяви фалит. До втората икономическа катастрофа се стигна заради отказа да се осъществят реформите, започнати по времето на Димитър Попов и от правителството на Филип Димитров. Лошо управление и отказ да се правят реформи доведоха до втората икономическа криза в страната, заяви още експремиерът.", "date": "2019.04.17", "title": "Костов: Книгата ми е за младите, които не са преживели прехода "}
{"url": "https://news.bg/crime/stolichnata-politsiya-razsledva-ubiystvo-na-43-godishna-zhena-v-zh-k-mladost.html", "text": "Столичната полиция разследва убийство на 43-годишна жена, съобщиха от пресцентъра на МВР. Към 18.30 часа в полицията е получен сигнал за открито тяло на жена в ж.к. \"Младост\".Екипите на полицията и Бърза помощ са установили следи от насилие по тялото. По непотвърдена информация жената е била удушена. Издирва се синът ѝ. Според първоначалната информация, познати безуспешно се опитвали да се свържат с жената и нейни близки посетили жилището, в което се е настанила след пристигането ѝ от Варна.По случая е образувано досъдебно производство. ", "date": "2019.04.17", "title": "Столичната полиция разследва убийство на 43-годишна жена в ж.к. \"Младост\""}
{"url": "https://news.bg/world/ep-teroristichnoto-sadarzhanie-da-se-premahva-do-chas-ot-internet.html", "text": "Терористичното съдържание да се премахва от интернет до час от получаването на съответното разпореждане от властите. Така интернет компаниите ще се борят с радикализацията и ще допринесат за обществената сигурност. За това гласуваха евродепутатите на днешното си заседание. Предложението бе прието с 308 гласа \"за\" срещу 204 \"против\" и 70 \"въздържали се\".Компаниите, които системно и упорито не спазват закона, могат да бъдат глобявани с до 4% от световния си годишен оборот.Те обаче нямат ангажимент да следят цялото съдържание в сайтовете си. Законодателството е насочено към всякакви материали - текстове, изображения, звукозаписи или видеоматериали, които подбуждат към извършване на терористични престъпления, както и съдържание, даващо насоки за това как да се произвеждат и използват експлозиви, огнестрелни оръжия и други оръжия за терористични цели.Припомняме, че изпълнителният директор на Facebook Марк Зукърбърг  за нови правила в интернет. Според него, нови мерки в глобален мащаб трябва да регулират насилието и речта на омраза.Също така изборите и поверителността трябва да подлежат на регулации в мрежата. Милиардерът каза също така, че ще бъде добре за интернет, ако повече държави приемат правила като Общия регламент за защита на данните на Европейския съюз като обща рамка.По думите му, за целта трябва да се определи какво точно е терористична пропаганда, реч на омразата и техните прояви да се преследват.Припомняме, че социалните мрежи бяха остро критикувани както за изтичането на лични данни, така и за съдържанието, което предлагаха доскоро. Затова ръководството им бе принудено да наложи цензура срещу излъчването на клипове с насилие и речта на омразата.Facebook обмисля да ограничи видеата, предавани на живо (live-streaming), след като платформата бе използвана по време на . Главният оперативен директор  коментира по-рано, че компанията се съгласява с призивите, че \"трябва да направи повече\", съобщава БиБиСи.Петдесет души бяха убити в стрелбите в Крайстчърч, а оригиналното видео на атаката бе видяно 4000 пъти, преди да бъде премахнато. Междувременно, Нова Зеландия реши да преразгледа \"неадекватните\" закони за речта на омразата.", "date": "2019.04.17", "title": "ЕП: Терористичното съдържание да се премахва до час от интернет "}
{"url": "https://news.bg/bulgaria/bez-dokumenti-e-saunata-na-shefa-na-kpkonpi.html", "text": "Без документи е изградена сауната на терасата в жилището на шефа на КПКОНПИ Пламен Георгиев. Това обяви кметът на столичната Община Слатина Наталия Стоянова, цитирана от bTV. Според нея, липсват документи за още 2 постройки на терасата на жилището му в общината. Очаква се до края на седмицата да бъде изготвен констативен акт с окончателните данни за разминаванията на терасата. По закон собственикът ще трябва да премахне незаконните постройки, но може да обжалва решението. Самият Георгиев попита защо преди 7 години общината не си е свършила работата. Той твърди, че не е бил наясно, че има нещо незаконно на терaсата, и не би купил апартамент с такива постройки.Припомняме, че това ена Георгиев. Стана ясно, че той не е декларирал тераса от 186 квадратни метра, част от апартамента му. Георгиев заяви, че атаката срещу него е компроматна и бизнесмените, които са засегнати от работата на комисията по антикорупция имат , за да го атакуват.На 28 март 2019 г. По-рано пък от \"Демократична България\" обявиха, че  относно  в София на цени под пазарните.След като бе т Георгиев заяви, че няма да влиза в обяснителен режим.На 4 април, след като главният прокурор Сотир Цацаров обяви, че ще иска  в отпуск.Скандалът \"Апартаментгейт\" продължава да разтърсва властта. Днес бе подадена поредната  - на заместник-министъра на икономиката Александър Манолев.", "date": "2019.04.17", "title": "Без документи е сауната на шефа на КПКОНПИ "}
{"url": "https://news.bg/energy/i-trite-erp-ta-iskat-po-skap-noshten-tok-ot-1-yuli.html", "text": "И трите ЕРП-та искат по-скъп ток от 1 юли.Комисията за енергийно и водно регулиране публикува предоставената от дружествата в сектор \"Електроенергетика\" исканията им за цени на електроенергията за регулаторния период 1.07.2019 - 30.06.2020 г.Заявленията на енергийните дружества - производители, ЕСО, електроразпределителни дружества и крайни снабдители, са подадени в Комисията в изпълнение на чл. 41 от Наредба № 1 от 14 март 2017 г. за регулиране на цените на електрическата енергия.ЧЕЗ иска 67,7 процента поскъпване на нощната тарифа на ток и 3.5% поскъпване на тока за бита.EVN, обслужваща Югоизточна България, е поискала близо половин процент поскъпване на тока през деня, и 1,1 на сто поскъпване на услугата през нощта.\"Енерго про\" настоява само за повишение на цената на нощния ток за битовите потребители с малко над 2 процента, като запазва сегашната цена на дневната електроенергия. шефът на КЕВР Иван Иванов увери, че поскъпването на тока от 1 юли няма да бъде драстично и прогнозира около 3%.С колко ще поскъпне тока за едногодишен период след 1 юли зависи от Комисията за енергийно и водно регулиране.Също така в края на юни месец се очаква и окончателното решение на комисията с . ", "date": "2019.04.17", "title": "И трите ЕРП-та искат по-скъп нощен ток от 1 юли"}
{"url": "https://news.bg/int-politics/v-tsentara-na-atina-postavyat-statuya-na-aleksandar-veliki.html", "text": "Статуята на древногръцкия владетел-воин Александър Велики е поставена в сряда на ъгъла на булевардите Амалиас и Василисис Олгас в центъра на Атина, съобщава \"Катимерини\"Статуята, която ще бъде официално представена в петък, е дело на изтъкнат скулптор от 20-ти век Янис Папас (1913-2005).Решението да се постави статуя на македонския крал в центъра на столицата е взето от общинския съвет на Атина.Цената за монтирането на статуята с височина 3,5 метра е поета от семейството на художника.Александър умира през 323 г. пр. Хр., след като създава империя от Гърция до Индия, уточнява \"Катимерини\".", "date": "2019.04.17", "title": "В центъра на Атина поставят статуя на Александър Велики"}
{"url": "https://news.bg/regions/kola-se-obarna-po-tavan-v-ruse.html", "text": "71-годишен мъж пострада, след като автомобилът му се обърна по таван в Русе, съобщава Нова телевизия, позовавайки се на БГНЕС.Водачът е настанен в отделението по неврохирургия с мозъчно сътресение.Инцидентът е станал на кръстовището на улиците \"Константин Иречек\" и \"Атанас Буров\". Сигнал за инцидента е подаден в 13:45 часа.По информация от Областната дирекция на МВР до катастрофата се е стигнало, след като пострадалият не е успял да заобиколи друг автомобил, който е извършвал десен завой по улица \"Атанас Буров\".На мястото веднага са изпратени екипи на полицията, пожарната и Спешна помощ.Наложила се намесата на огнеборците за изваждането на пострадалия мъж от автомобила.71-годишният мъж е откаран в болницата със сътресение на мозъка и е хоспитализиран в отделението по неврохирургия.Заради катастрофата, движението в участъка е било временно спряно, като автомобилите минавали по улица \"Атанас Буров\".", "date": "2019.04.17", "title": "Кола се обърна по таван в Русе"}
{"url": "https://news.bg/world/ot-2-may-sasht-otmenyat-zabrana-za-sadene-na-chuzhdi-kompanii-v-kuba.html", "text": "От 2 май САЩ отменят забрана за внасяне на съдебни искове в страната срещу чужди фирми, които работят в Куба, обяви държавният секретар Майк Помпео, цитиран от АП и \"Ройтерс\".\"Всеки човек или компания, които работят в Куба, трябва да обърнат внимание на това съобщение\", каза Помпео на пресконференция.Голямата политическа промяна може да засегне американски, европейски и канадски компании. Това решение също така е голям удар върху опитите на Куба да привлече повече чуждестранни инвестиции.По-рано Европейският съюз се обяви против едностранните търговски мерки на САЩ срещу Куба. Брюксел е готов да защити европейските компании от тези действия и да приеме ответни мерки.Администрацията на Доналд Тръмп отвори вратата за съдебни искове срещу чужди компании, които ползват американска собственост в Куба, конфискувана от Хавана след революцията през 1959 г.Помпео обяви, че наложената през последните две десетилетия забрана няма да бъде подновена. Тя изтича на 2 май. Решението може да удари десетки канадски и европейски компании, които да бъдат принудени да платят десетки милиарди долари компенсации и лихви.Държавният секретар поясни, че администрацията е принудена да действа, защото е осъзнала \"реалността\", че забраната, наложена от 1996 г., не е постигнала целта си да притисне Куба да приеме демократични реформи или да се откаже от износа на гнет в Западното полукълбо, особено във Венецуела.Решението на Вашингтон дава на американците право да съдят компании, които действат в хотели, заводи за тютюн, фабрики за алкохол и други имоти, национализирани от Куба след идването на власт на Фидел Кастро. Ще позволи съдебни искове на кубинци, които са станали американски граждани години, след като имуществото им е иззето от кубинското правителство.Към момента има около 6000 иска, които са определени от правосъдното министерство като основателни. Исканията общо са на стойност 8 милиарда долара.", "date": "2019.04.17", "title": "От 2 май САЩ отменят забрана за съдене на чужди компании в Куба"}
{"url": "https://news.bg/regions/smartnostta-pri-pchelite-narastva-oplakvat-se-v-severoiztochna-balgariya.html", "text": "В Североизточна България се наблюдава по-висока смъртност при пчелите. Най-вероятната причина за това според пчеларите е пръскането на земеделски култури с токсични за пчелите препарати по време на цъфтежа.Пред БНР пчелари от шуменския квартал \"Мътница\" обясняват за проблема и апелират за намеса на държавата. По думите им подобно по мащаб отравяне никога не е имало.\"От 5-и април до ден-днешен всеки ден изхвърлят по много пчели. Първите дни беше страшно много. Подадохме документи, дойде комисия, обърнаха веднага внимание. На другия ден направиха протокол, но реално не може да се констатира от къде е причината, кой е ръсил дърветата. Според мен, причината за отровените пчели е в директното ръсене при цъфтеж. Има наредба, всички я знаят, че по време на цъфтеж не се ръси абсолютно нищо. Говорим за слънчогледи, за овошки, но явно не се спазва\", коментират пред общественото радио пчелари.Стопаните са в парадоксална ситуация, защото не могат да докажат абсолютно нищо.\"По-опасно е, ако загине майката, тогава загива напълно цялото семейство, ако още има останали, живи пчели\", допълват пчелари.Земеделските производители настояват държавата да се намеси и да има строг контрол и санкции за тези, които не спазват наредбата за опазване на пчелите от отравяне.", "date": "2019.04.17", "title": "Смъртността при пчелите нараства, оплакват се в Североизточна България"}
{"url": "https://news.bg/int-politics/protestite-sreshtu-klimatichnite-promeni-v-london-se-ozhestochavat.html", "text": "Полицията в Лондон съобщи, че стотици са били арестувани по време на протестите във връзка с климатичните промени, които блокираха сърцето на британската столица тази седмица, съобщават британските медии.Протестите под наслов \"Бунт срещу измирането\" започнаха в понеделник, като хиляди демонстранти блокираха четири места в центъра - Мраморната арка, площад Оксфорд, моста Ватерло и площада пред парламента - \"денонощно, докато правителството не предприеме действия във връзка с извънредната ситуация с климата\", изтъква групата в прессъобщение.По-малки протести също се провеждат в други британски градове.Кметът на Лондон Садик Хан заяви днес, че макар и да споделя тревогите около климатичните промени, той не подкрепя тактиката на протестиращите.\"Имайте предвид, че не искате по невнимание да нанесете щети на каузата си, като отблъсквате хората заради начина, по който протестирате\", коментира той пред местно радио.Протестите създават хаос с движението в Лондон, като днес беше прекъснато движението на метрото в някои райони. Уточнява се, че протестиращите са се хванали един за друг на покрива на вагон от метрото в станция Canary Wharf, като са прекъснали услугите във финансовия център.\"Няма да толерираме никакви действия, които създават неудобства на милиони пътници, които разчитат на използването на мрежата на метрото в Лондон\", изтъкна Мат Алингъм от британската транспортна полиция. От администрацията на транспорта в Лондон са прекъснали системата за безжичен интернет на метрото в опит да попречат на протестиращите.\"Бунт срещу измирането\" твърди, че \"ненасилствените преки действия са разумен и пропорционален отговор на провала на правителството да признае извънредната ситуация в областта на климата\".Протестиращите настояват правителството да обяви извънредно положение във връзка с климата и екологията, да спре загубата на биологично разнообразие и да намали емисиите на парникови газове до нула до 2025 г.Протестиращите са се хванали във верига пред къщата на лидера на Лейбъристката партия Джереми Корбин в Северен Лондон, като той най-вероятно не е бил там по време на акцията.Един от протестиращите, 60-годишният Дейвид Ламбърт, каза, че всички те са привърженици на Корбин. \"Ние сме тук, защото сме привърженици на Джереми Корбин, а той е най-добрата надежда, че тази страна може да се измъкне от това. Но ние се нуждаем от системна промяна и трансформация на нашата консуматорска икономика и знаем, че той е човек, който има властта и силата да го изпълни.\"Групата обяви, че са били окуражени от декларацията на Лейбъристката партия за извънредното положение с климата и нейните планове за трансформираща \"зелена индустриална революция\", но заяви, че те са там като \"критични приятели\", за да притиснат партията да продължи нататък.", "date": "2019.04.17", "title": "Протестите срещу климатичните промени в Лондон се ожесточават"}
{"url": "https://news.bg/health/raboteshtite-v-detskata-bolnitsa-dadoha-srok-na-mz-15-may.html", "text": "Работещите в единствената детска болница у нас поставиха срок до 15 април на Министерството на здравеопазването да изпълни исканията им. Това стана ясно от позиция на Халид Мохамед, представителка на работещите в педиатричната болница, разпространена в социалните мрежи.По думите ѝ уверенията на министър Ананиев и председателя на надзорния съвет на НЗОК са устни и в бъдеще време. Затова лекарите дават срок на министерството, в който да бъдат изпълнени исканията им за достойно заплащане.Те отбелязват и нуждата от средства за апаратура, както и за външни изследвания.Като основен проблем Мохамед посочва липсата на медицински кадри като пояснява, че без адекватно трудово възнаграждение няма да се привлекат нови кадри.Халид Мохамед подчертава, че промяната на статута на болницата не бива да бъде отказан с мотива, че отнема много време.Тя уточнява, че след построяването на новото детско лечебно заведение следва оборудване и осигуряване на кадри, който ще забавят момента, в който болница ще започне активна работа.По думите ѝ в този период работата ще трябва бъде поета от СБАЛДБ, а това не може да се случи, ако болницата остане с този статут.Представилите на персонала на \"Проф. Иван Митев\" ЕАД - гр. София напълно подкрепят идеята бъдещата детска болница да не бъде търговско дружество.Според Халид Мохамед лекарите нямат възражения за визията на бъдещата педиатрична болница, но сериозната дупка в детското здравеопазване не може да бъде запълнена от други звена.", "date": "2019.04.17", "title": "Работещите в детската болница дадоха срок на МЗ - 15 май"}
{"url": "https://news.bg/health/detskata-bolnitsa-da-e-gotova-do-2-godini-ochakva-ananiev.html", "text": "До 2 години се очаква да има комплексна детска болница.Министерството на здравеопазването и медицинският персонал на Специализираната болница за детски болести \"Проф. д-р Иван Митев\" нямат различия по отношение на специалния статут на бъдещата детска болница. Новата педиатрична болница няма да е търговско дружество, а ще е лечебно заведение по параграф 5 от Закона за лечебните заведения. Основното ядро в нея ще бъде настоящата Педиатрия.Това заяви министърът на здравеопазването Кирил Ананиев на среща с ръководството и представители на медицинския персонал на лечебното заведение. По думите му, в момента евентуална промяна на статута на Педиатрията ще отнеме много време.Кирил Ананиев представи работния план на строителството на бъдещата детска болница, който вече е в ход. Най-късно през месец септември ще започне и същинското строителство.От настоящата педиатрична болница в София представиха на здравния министър належащите проблеми. Те са свързани основно с липса на персонал и ниски възнаграждения.Здравният министър съобщи, че Специализираната болница за детски болести ще бъде подпомогната по реда на Наредба №3/ 2019 г. за субсидиране на дейности извън обхвата на задължителното здравно осигуряване.По време на срещата беше поет ангажимент да се предложи на Надзорния съвет на НЗОК да бъдат обсъдени проблемите със заплащане на дейностите по педиатричните клинични пътеки. Тази дискусия ще продължи и при подготовката на НРД за 2020-2022 г. До 15 май ще бъде готова и методиката, която разработва екипът на здравното министерство съвместно със съсловни организации и асоциации. Тя ще даде визията за нивата на възнагражденията за персонал в лечебните заведения.Очаква се през месец май Ананиев и представителите на Специализираната болница за детски болести \"Проф. д-р Иван Митев\" отново да обсъдят предложената методика и размера на средствата, които лечебното заведение ще получи от МЗ като субсидия.", "date": "2019.04.17", "title": "Детската болница да е готова до 2 години очаква Ананиев"}
{"url": "https://news.bg/int-politics/turtsiya-razgovarya-s-iran-za-siriya-sasht-i-sanktsii.html", "text": "Турският президент Реджеп Ердоган се срещна с иранския външен министър Мохамад Джавад Зариф, който пристигна в Анкара, за да го информира за срещата си с президента на Сирия Башар Асад, съобщава \"Дейли Стар\", цитирайки АФП.Турция подкрепя сирийските опозиционни бунтовници, а Иран подкрепя Асад в дългата война на Сирия, но двете страни разширяват контактите си в международни усилия за прекратяване на сраженията.Казахстан ще бъде домакин на нов кръг от преговори за Сирия на 25-26 април в своята столица, наскоро преименуван от Астана на Нур-султан. \"Имах дълъг разговор с Башар Асад. Ще дам подробности от тези обсъждания на г-н Ердоган\", коментира Зариф пред репортери.Анкара прекъсна връзките си с Дамаск през 2011 г. след началото на сирийската война, а Ердоган нарече Асад \"убиец\". Ердоган призна през февруари, че се осъществяват контакти на ниско ниво, а реториката му също се смекчи в последните месеци.\"В Сирия, от самото начало, на място, ние не сме съгласни с Иран по много въпроси. Но ние решихме да сътрудничим с Иран за политическо решение\", заяви турският външен министър Мевлют Чавушоглу. Повтарящите се кръгове от мирните преговори на ООН за Сирия не успяха да сложат край на кръвопролитията, а Иран, Русия и Турция започнаха паралелни преговори и се съсредоточиха  в Северозападна Сирия, съобщават местни сирийски медии.Този регион, граничещ с Турция, се държи най-вече от бившия филиал на Ал Кайда в Сирия, Хаят Тахрир ал-Шам (бивш фронт от Нусра) и на теория е защитен от масирана сирийска офанзива чрез споразумение между Русия и Турция.Септемврийският договор имаше за цел да създаде , но не е напълно изпълнен, тъй като екстремистите отказаха да се оттеглят. за шест месеца да търгуват с Иран, когато през  срещу иранските финансови дейности и продажбите на петрол и газ, съобщава \"Ахвал\".Чавушоглу коментира, че Турция ще продължи да казва на САЩ, че ембаргото върху Иран е погрешно. \"Нашите министри говориха по въпроса за ембаргото със своите колеги по открит и ясен начин. Министърът на финансите Берат Албайрак проведе среща с президента на САЩ Доналд Тръмп. По време на тези срещи колегите ни предадоха нашите опасения и мнения по тези въпроси на своите колеги от САЩ\", обяснява Чавушоглу.", "date": "2019.04.17", "title": "Турция разговаря с Иран за Сирия, САЩ и санкции"}
{"url": "https://news.bg/disasters/pileshkoto-meso-v-germaniya-bakano-sas-superbakterii-ustoychivi-na-antibiotitsi.html", "text": "Повече от половината пилешко месо, което се продава в супермаркетите с по-евтини цени (дискаунтъри) в Германия, е замърсено с резистентни на антибиотици бактерии. Това е показало изследване на проби от пилешко месо, съобщава \"Дойче веле\".Природозащитната и потребителска организация Germanwatch определи резултатите от проучването си като \"тревожно високо равнище на резистентност\", което показва, че прекомерната употреба на антибиотици в промишленото производство на пилешко месо застрашава човешкото здраве.Germanwatch са изследвали 59 проби от пилешко месо от големи супермаркети, които предлагат ниски цени, анализирани в университетска лаборатория, и са установили, че 56% от тях са били заселени от устойчиви на антибиотици микроби. Пробите от месото са дошли от четирите най-големи кланици в Германия.Отговаряйки на проучването, германското министерство на земеделието посочи, че то \"показва използването на твърде много антибиотици в птицевъдната индустрия\".Лекарствата, които се борят с бактериите, станаха по-малко ефективни поради прекомерната употреба в хора и животни, тъй като бактериите се адаптират и развиват. Колкото повече антибиотици се използват, толкова повече бактериите са способни да засилят защитните си сили.Тревожното е, че проучването е установило, че една трета от пробите от пилешко месо от супермаркетите Lidl, Aldi, Netto, Real и Penny са били заразени с бактерии, устойчиви на т. нар. резервни антибиотици.Резервните антибиотици са лекарства от четвърто и пето поколение, които се използват като последно средство за борба срещу супербактерии, устойчиви на традиционните антибиотици.Експертите казват, че бактериите биват убивани, когато пилето е правилно сготвено, но че хората могат да се разболеят или дори да умрат чрез кръстосано замърсяване с необработени в кухнята храни, като например дъска за рязане. Работниците в промишлените птицеферми също могат да бъдат изложени на микроби чрез вдишване.Изследвания на 12 проби от пилешко месо от дребни фермери също са били направени и само в една е било установено, че има устойчиви на антибиотици микроби. В друг анализ в шест проби от екологични стопанства не са били открити резистентни патогени.Germanwatch са свързали различните резултати с прекомерната употреба на антибиотици в индустриалните птицеферми.Положението ще се подобри, само ако правителството забрани на ветеринарните лекари да предписват антибиотици, за да \"компенсират последиците от катастрофалните условия на живот и свръхразмножаването в производството на евтино месо\", подчертават от Germanwatch.", "date": "2019.04.17", "title": "Пилешкото месо в Германия бъкано със супербактерии, устойчиви на антибиотици"}
{"url": "https://news.bg/int-politics/ruskite-sluzhbi-arestuvaha-balgarin-s-90-kg-amfetamini.html", "text": "Руските спецслужби арестуваха българин, у когото са намерили 90 кг амфетамини. Пресечен е канал за доставка на амфетамини в Русия от Холандия, съобщи ТАСС, позовавайки се на Центъра за връзки с обществеността на Федералната служба за сигурност.\"От Федералната служба за сигурност с участието на международни партньори е проведена многоетапна операция за спирането на престъпна група, организирала контрабанден канал за пренос на психотропното вещество амфетамин от Холандия в Русия с използването на автомобилен транспорт\", заявиха от ФСБ.В хода на разследването в Московския регион е задържан наркокуриерът, който е гражданин на България. \"В неговата кола, проследена по маршрута Холандия - ФРГ - Полша - Украйна - Русия е открит специално оборудван тайник, от който са иззети най-мако 90 кг амфетамини в течен вид\", съобщиха от пресслужбата на ФСБ.Спецполицаите са задържали и получателите на \"товара\" - граждани на Русия и на Беларус.В техните домове са открити лабораторно оборудване и химикали за преработка на течните амфетамини в сухо състояние, а също и други предмети, които свидетелстват за незаконна обработка на наркотици.За задържаните са повдигнати наказателни дела и те са с мярка постоянен арест.", "date": "2019.04.17", "title": "Руските служби арестуваха българин с 90 кг амфетамини"}
{"url": "https://news.bg/politics/zadarzhaha-nad-13-kg-metaamfetamin-na-dunav-most-2.html", "text": "Митничари задържаха 13,665 кг. метаамфетамин в района на Дунав мост 2 \"Видин - Калафат\", съобщиха от Агенция \"Митници\".Наркотичното вещество е открито в специално изграден тайник, разположен зад задната броня на лек автомобил \"Пежо\" с българска регистрация, напускащ България.След като махнали бронята служителите на реда извадили от тайника 14 пакета, обвити в бежово тиксо и съдържащи 13,665 кг. метаамфетамин.Водачът на автомобила - П.М., признал, че сам е изградил тайника и сложил в него наркотика.Спрямо него съдът е определил постоянен арест.", "date": "2019.04.17", "title": "Задържаха над 13 кг метаамфетамин на \"Дунав мост 2\""}
{"url": "https://news.bg/world/zelenski-i-poroshenko-se-saglasiha-da-uchastvat-na-finalen-debat-v-petak.html", "text": "Комикът Владимир Зеленски и украинският лидер Петро Порошенко се съгласиха да участват в дебат в края на президентската кампания, информира АФП.От щабовете на двамата кандидати потвърдиха, че ще участват в дебат в петък на Олимпийския стадион в Киев преди решаващия втори тур в неделя.Първоначално Порошенко поиска дебатът да се Последните социологически проучвания показват, че Зеленски ще получи 72% на балотажа, а Порошенко ще бъде подкрепен от 25 на сто.Преди да обяви кандидатурата си в началото на тази година политическият опит на Зеленски се свеждаше до участие в популярно телевизионно шоу, в което играеше ролята на президент на Украйна.Днес екипът му промотираше дебата в социалната мрежа, като насърчава украинците да се превърнат в \"свидетели на събитие, което ще влезе в историята в Украйна\". Те смятат, че това ще бъде \"най-голямото\" събитие по рода си в страната.По-рано този месец двамата кандидати дадоха  преди да участва в какъвто и да е било дебат.53-годишният Порошенко отдавна притиска съперника си да се срещнат на дебат. Отделно украински новинарски медии настояват Зеленски да даде пресконференция, на която да отговори на журналистически въпроси. Но актьорът пренебрегва традиционните медии и предизборните събития, като предпочита да комуникира с избирателите чрез социалните медии и комедийни предавания.ТАСС съобщава, че дебатът ще започне на 19 април в 19,00 часа.От пресслужбата на украинския лидер помолиха гражданите да не носят пиротехнически средства, свирки и барабани.", "date": "2019.04.17", "title": "Зеленски и Порошенко се съгласиха да участват на финален дебат в петък"}
{"url": "https://news.bg/society/blokirana-e-rabotata-na-obshtina-chuprene.html", "text": "Работата на общинската администрация в Чупрене е блокирана, след като кметът на 9 април след акция на спецпрокуратурата по обвинения за длъжностни престъпления, съобщи БНР.По думите на секретарят на общината Асен Джунински общината функционира много трудно, като не могат да се извършват парични преводи към доставчици и фирми и не могат да се разплащат пари от каса, защото няма кой да подписва документи.Не могат да се издават заповеди за отпуски, назначения и освобождавания.\"Данъчната служба работи, служба ГРАО, техническа служба, доколкото нещата не зависят от подписа на кмета\", поясни секретарят.Според него, за да се излезе от тази ситуация е необходимо да бъде определен заместник на кмета, но процедурата за това не била съвсем ясна.Над 1100 от 1800-те жители на община Чупрене са се включили в подписка в подкрепа на Ваньо Костин, която е внесена в специализираната прокуратура.Утре апелативният специализиран съд ще гледа отново мярката за неотклонение на задържания в ареста кмет.", "date": "2019.04.17", "title": "Блокирана е работата на община Чупрене"}
{"url": "https://news.bg/crime/boris-velchev-iska-konstitutsionniyat-sad-da-gleda-poveche-dela.html", "text": "Трябва да се помисли за разширяване на достъпа до Конституционния съд, който да гледа повече дела и да препоръча определени параметри.Такъв коментар направи председателят на Конституционния съд Борис Велчев на тържествено събрание по случай 140 години от приемането на Търновската конституция и отбелязването на деня на юриста като професионален празник.\"Можем да имаме доверие към съдилищата\", сигурен е той и допълни, че ако се разшири достъпът до конституционно правосъдие, нашата държава ще стане по-демократична и по-правна.Велчев няма усещането, че това е празник, посветен на Конституцията и не е видял хора извън юридическото съсловие, които да приемат 16 април като празник на тяхната конституция. Хората не могат да го почувстват, осмислят и не правят предложение да стане почивен и неработен ден, стана ясно от думите му.Той посочи и дефицит в юридическото образование - ние не можем да приемем действащата конституция като правна, а я разглеждаме като красива система от лозунги, които не можем да усетим в собствения си живот.Борис Велчев има чувството, че сме длъжници на онова, което продължаваме да наричаме Конституция, тъй като всички я разбират като символ и модел, но не и като живо право.Той призова съдиите да бъдат насърчени да осъзнаят, че конституцията е действащо право.Създателите на Търновската конституция показаха, че въпреки бурите, може да се ражда добро за народа и за държавата, ако във фокуса на всяко едно управление трябва да бъдат правата и свободите на гражданите\".Такова мнение изрази вицепрезидентът Илияна Йотова по повод празника на юриста. По думите на Йотова обаче законите не са дадени веднъж завинаги от народа за народа и се нуждаят от усъвършенстване и промяна.\"Не всеки един български гражданин чувства празника на българската Конституция като празник, но всеки един граждани, когато търси правата си, се обръща към Конституцията, посочи още Йотова.Вицепрезидентът настоява да се върне вярата на българското общество във върховенството на закона и пожела твърдост и упоритост на юристите, за да не се допуска отстъпление от законността и съвестта си.Според нея е недопустимо в 21 век темата за човешките права да е актуална повече от всякога. Йотова пожела и много успехи на всички юристи, които имат една истина в живота си - истината на правото.", "date": "2019.04.17", "title": "Борис Велчев иска Конституционният съд да гледа повече дела"}
{"url": "https://news.bg/world/eksprezident-na-peru-se-prostrelya-predi-da-bade-zadarzhan-ot-politsiyata.html", "text": "Бившият президент на Перу Алан Гарсия се простреля тази сутрин, докато полицаи влизаха в дома му в столицата Лима, за да го арестуват по разследване за корупция, съобщи полицейски източник, цитиран от \"Ройтерс\".69-годишният Гарсия незабавно беше откаран в болница \"Касимиро Улоа\", добави източникът.Местна медия съобщава, че Гарсия е в кома след спешна операция. Адвокатът на бившия президент коментира пред журналисти, че състоянието на Гарсия е \"деликатно\".Талантливият оратор управлява Перу като националист от 1985 до 1990 г. След това той се превърна в поддръжник на свободния пазар и спечели нов петгодишен мандат през 2006 г.Гарсия е разследван във връзка с бразилската строителна компания Odebrecht, която предизвика най-големия корупционен скандал в Латинска Америка, след като призна публично през 2016 г., че е спечелила доходоносни договори в региона с подкупи.През миналата година Гарсия поиска от Уругвай политическо убежище, след като му беше забранено да напуска страната. Уругвай отхвърли молбата.Той отрича обвиненията.", "date": "2019.04.17", "title": "Експрезидент на Перу се простреля преди да бъде задържан от полицията"}
{"url": "https://news.bg/int-politics/ungariya-vini-apokaliptichnata-zaguba-na-tsennosti-na-zapada-za-pozhara-v-notr-dam.html", "text": "Вицепремиерът на Унгария обяви, че \" е \"трагичен символ\" на \"апокалиптичната загуба на ценности, на която сме свидетели в западния свят\", съобщава \"Асошиейтед прес\".В извадка от интервю, което ще бъде излъчено по новинарския канал Hir TV в понеделник, Жолт Шемен заяви, че \"френската секуларистка (светска), антицърковна политика също е дълбоко отговорна\" за пожара. Френската република притежава църкви, построени преди 1905 г.Шемен, който е председател на Християндемократическата партия, каза, че Унгария ще обмисли възможността да допринесе за възстановяването на \"Нотр Дам\", но добави, че \"реалността е, че Франция е богата страна, така че не трябваше ли Макрон да обяви, че Франция ще възстанови \"Нотр Дам\"?Шемен каза: \"Нека Бог позволи тази трагедия да бъде знак, който разтърсва френската нация, не само по отношение на възстановяването на църквата, но и по отношение на собственото им национално самочувствие, собствената им история, тяхната френскост и собственото им християнство.\"Унгарският премиер Виктор Орбан заяви, че антиимигрантската политика на страната и граничните огради, построени в края на 2015 г., за да спрат потока от мигранти, помогнаха за защитата на християнската култура на Европа.", "date": "2019.04.17", "title": "Унгария вини \"апокалиптичната загуба на ценности\" на Запада за пожара в \"Нотр Дам\""}
{"url": "https://news.bg/society/dzhambazki-zove-da-ne-daryavame-na-kolonialna-frantsiya.html", "text": "Евродепутатът Ангел Джамбазки призова българите да подкрепят ремонта на Паметника Шипка, вместо да даряват средства за реконструкцията на  в Париж.В профила си в социалната мрежа \"Фейсбук\" Джамбазки написа, че французите можели да се оправят и сами. \"Не се кахърете толкова за французите, те ще се оправят. Колониална сила са. Ние, българите, трябва да гледаме първо нас си\", пише той.На Джамбазки му идвало в повечко \"плаченето на чужди гробове\". Вместо това той призовава сънародниците ни да подкрепят ремонта на Паметника Шипка.По думите на евродепутата в момента се провеждал скъп и мащабен ремонт на паметника. Джамбазки посочва и че въпросният ремонт, който тече в момента, бил и първи ремонт на паметника, откакто монументът е построен.\"Това е Паметникът на Свободата, известен повече като Паметник Шипка. Гранитен страж, израсъл от недрата на могъщия Балкан, дълбоко вкопан, врязан във всяко българско сърце. Паметникът на българския дух, воля, храброст и себеотрицание. Избирам да подкрепя тази българска кауза\", допълва евродепутатът.Джамбазки завършва призива си с думите: \"Не бъди чуждопоклонник, бъди български родолюбец. Български патриот.\"Оказва се обаче, че Джамбазки не е много наясно със случващото се с Паметника Шипка. Спрявка на news.bg показа, че в момента ремонт на паметника не се извършва. Нещо повече - невярно се оказа и твърдението на евродепутата, че Паметникът Шипка никога не е бил ремонтиран от изграждането му през 30-те години на миналия век.За news.bg директорът на Националния парк-музей \"Шипка-Бузлуджа\" д-р Чавдар Ангелов обясни, че паметникът е бил ремонтиран през годините. Последният голям ремонт бил в началото на 80-те години.По думите на Ангелов към момента се работи по проект за ремонтирането на паметника - подготвя се документация, но самото осъществяване на проекта все още е далеч. Ангелов посочи, че вече има изработен технически паспорт на сградата. Предстои да се изработи проучване на състояние на монумента, след което ще следва съгласуване с Министерството на културата. На база на това вече ще може да се пристъпи към разработването на инвестиционен проект. След това ще трябва да се пуснат една или повече обществени поръчки за определянето на изпълнител. Тогава вече ще може да се говори за ремонт.\"За момента не може да се говори за даряване. Става въпрос за сложна процедура - говорим за съгласуване с няколко закона - Закон за устройството на територията, Закон за културното наследство, Закон за обществените поръчки. Още е рано да говорим конкретно\", обясни Ангелов.На въпрос за каква сума става въпрос Ангелов заяви, че е много рано да се каже. Той пожела да не се ангажира с число, понеже може да започне да се спекулира с темата. Директорът също така изтъкна, че Националният парк-музей \"Шипка-Бузлуджа\" няма дарителска сметка. Той посочи, че когато му дойде времето, ремонтът ще се осъществява с обществени средства.Запитан дали нуждата от ремонт е спешна, Ангелов обясни, че монументът трябва да се ремонтира. \"Говорим за над 1 300 метра надморска височина - дъждове, бури, виелици, снегове...\", както се изрази директорът.", "date": "2019.04.17", "title": "Джамбазки зове да не даряваме на колониална Франция"}
{"url": "https://news.bg/int-politics/rusiya-mozhe-da-blokira-facebook-i-twitter.html", "text": "Русия може да блокира достъпа до Facebook и Twitter, ако компаниите не успеят да изпълнят искането й да прехвърлят данни за руски потребители на сървъри, разположени в страната, съобщава \"Гардиън\".Александър Жаров, ръководител на \"Роскомнадзор\", руската агенция за наблюдение на комуникациите, заяви, че западните компании имат девет месеца, за да приведат операциите си в съответствие с руските закони за интернет сигурност. \"На тях им е дадено време да се съобразят\", обяснява той.Закон, одобрен през 2014 г. от руския президент Владимир Путин, изисква от местни и чуждестранни компании да съхраняват личните данни на руските граждани на сървъри в Русия. Онези, които отказват, могат да бъдат глобени или да им бъде забранено да работят в страната. През 2016 г. Русия блокира LinkedIn.Миналата седмица Москва санкционира Facebook и Twitter с глоби в размер на 3 000 рубли заради отказ да приложат закона, което се превърна в подигравака сред потребителите на социалните медии.Глобата обаче е минималната по закон, а Жаров предупреди, че мащабът на наказанията ще нараства непрекъснато.Русия и друг път е заплашвала компаниите за нарушения на закона, но това е първият път, в който се издава такъв специфичен ултиматум.Twitter и Facebook са широко използвани от антипутинската опозиция за координиране на демонстрации и публикуване на разследвания за предполагаема корупция на високо равнище.Критици се опасяват, че съхраняването на личните данни на потребителите в Русия ще позволи на службите за сигурност на Кремъл да получат достъп до информация за активисти на опозицията.През ноември Facebook заяви, че има 6,2 милиона потребители в Русия, като броят им е по-малък от 70-те милиона руснаци, които използват ВКонкатке, най-популярния сайт в страната.Основателят на ВКонтакте Павел Дуров бе принуден да се откаже от контрола на компанията, след като подкрепи уличните протести срещу Путин през 2011-12.Сега тя е собственост на групата Mail.ru, която принадлежи на милиардера Алишер Усманов, приятел на Кремъл.Русия също се опитва, с ограничен успех, да блокира Телеграм, услуга за съобщения, създадена от Дуров през 2013 г. Тя продължава да се използва широко, включително от висши руски правителствени служители, за които се съобщава, че използват VPN (виртуални частни мрежи), за да заобикалят забраната.Длъжностни лица миналия месец заплашиха да блокират популярните VPN, ако не се съгласят да ограничат достъпа до забранени от Русия уебсайтове.Коментарите на Жаров са скоро след като руският парламент одобри законопроект, който ще позволи на Москва да прекъсне интернет трафика на страната от чужди сървъри.Критиците твърдят, че този ход ще доведе до по-голяма цензура, докато авторите на законопроекта твърдят, че целта му е да направи интернет на Русия по-малко уязвим от кибервойна.", "date": "2019.04.17", "title": "Русия може да блокира Facebook и Twitter"}
{"url": "https://news.bg/politics/manolev-podade-ostavka-kato-zam-ministar-na-ikonomikata.html", "text": "Заместник-министърът на икономиката Александър Манолев подаде оставка пред министър-председателя Бойко Борисов.Като мотив за решението си Манолев изтъква стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството.Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения.\"Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично\", допълва още Александър Манолев.Оставката му е приета от премиера Бойко Борисов.Миналата година Александър Манолев бе номиниран за поста на транспортния министър, след като Ивайло Московски подаде оставка.Манолев е заместник-министър на икономика. Той е работил в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов.На 31 август миналата година, тримата министри Ивайло Московски, Николай Нанков и Валентин Радев , след . По този начин те поеха отговорност за .Въпреки напрежението, които се създаде, след Коалиционен съвет .В момента тече скандал с апартаментите на властта на преференциални цени, в центъра на който се \". Скандалът стана повод за 4 оставки - на председателя на ПГ на ГЕРБ , на правосъдния министър , на зам.-министрите на спорта и енергетиката  и.Оказа се, че изброените по-горе са закупили апартаменти от фирмата на цени, няколко пъти по-ниски от пазарните такива.В медийното пространство се разрази и хипотезата, че ниските цени на апартаментите на властта са свързани с решение на Народното събрание от 2017 година за промени в Закона за устройство на територията, с което решение срокът на валидността на разрешителните на строеж на обекти от първа и втора категория автоматично се удължава от 5 на 10 години.Впоследствие в скандала с евтините апартаменти бяха замесени и други - , който не декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а .Освен Георгиев прокуратурата ще проверява още председателя на Върховния касационен съд (ВКС) и заместник главния прокурор и председател на Националната следствена служба .Отделно от \"Артекс\" в конфликта беше замесена и министърът на туризма Николина Ангелкова. По-рано днес бившият вицепремиер Валери Симеонов обяви, че .", "date": "2019.04.17", "title": "Манолев подаде оставка като зам.-министър на икономиката"}
{"url": "https://news.bg/crime/predadoha-na-sad-dvama-inspektori-po-bezopasnost-na-hranite-ot-burgas.html", "text": "Предадоха на съд двама инспектори от Областната дирекция по безопасност на храните в Бургас, съобщи Нова телевизия.Петър А. и Мая К. са обвинени в искане и приемане на подкуп. Очаква се утре окръжни магистрати в Бургас да гледат делото им.От пресслужбата на Окръжната прокуратура в града съобщават, че двамата обвинени, са работили като инспектор и главен инспектор в отдела \"Контрол на храните\".Двамата, в съучастие по между си, поискали от собственик на търговско дружество, което стопанисвало ресторант в Несебър 500 лева, за да не съставят Акт за установяване на административно нарушение.Няколко дни по-късно взели банкнотите, дадени им от ресторантьора. Двамата служители били арестувани в момента, в който прибирали белязани банкноти.", "date": "2019.04.17", "title": "Предадоха на съд двама инспектори по безопасност на храните от Бургас"}
{"url": "https://news.bg/world/sotsialistite-v-ispaniya-obeshtavat-da-zabranyat-prostitutsiyata.html", "text": "Испанските социалисти обещаха да забранят проституцията със серия от мерки, за да спечелят подкрепата на жените преди парламентарните избори на 28 април, съобщават испански медии.Социологическите проучвания показват, че жените са половината от 40% избиратели, които все още не са решили как ще гласуват на изборите. Социалистите на премиера Педро Санчес подготвиха предизборна програма, която обхваща много от проблемите на жените за разлика от някои десни партии, които алармират за \"феминизация\", която дискриминира мъжете.Въпреки че не се появява в платформата на социалистите, източници от партията разкриха пред вестник \"Паис\", че след натиск от феминистки организации са направени промени в документ, в който пише, че \"проституцията, която ние се стремим да премахнем, е един от най-жестоките аспекти на феминизацията на бедността и една от най-лошите форми на насилие срещу жените\".Партията също предложи да предприеме мерки срещу сурогатните агенции. Този въпрос е източник на напрежение между някои феминисти и ЛГБТ общността.Манифестът също обещава въвеждане на равен родителски отпуск за мъжете и жените от 16 седмици и промени в наказателния кодекс за сексуални престъпления, включително въпроса за положителното съгласие - да означава да - да се превърне в решаващ фактор.В същото време десните партии в Испания се опитват да привлекат мъжете, които се оплакват, че са засегнати от феминизма.Обещанието на социалистите за забрана на проституцията ще изисква промяна в закона, тъй като сводничеството и трафикът са незаконни в Испания, но проституцията е легална.Според някои данни в Испания има 100 000 проститутки. Пазарът на година е за около 3,5 милиарда евро. Полицията и неправителствени организации са изчислили, че около 80% от сексуалните работнички са обект на трафик.Социологически проучвания показват, че около 39% испанските мъже са плащали за секс - далеч по-висок процент от повечето европейски страни.", "date": "2019.04.17", "title": "Социалистите в Испания обещават да забранят проституцията"}
{"url": "https://news.bg/politics/danail-kirilov-ne-znae-zashto-zakonodatelstvoto-e-stanalo-tolkova-losho.html", "text": "\"Трябва да се обърне трендът на кривата - да се говори за правото през всички информационни канали.\" За това настоя министърът на правосъдието Данаил Кирилов, който присъства на тържествено събрание по случай 140 години от приемането на Търновската конституция и отбелязването на деня на юриста като професионален празник.Кирилов иска да се намери отговор на въпросите на защо политиците не са атрактивни, защо в последно време все по-малко юристи стават народни представители, защо българската публика не иска да слуша правни съждения и защо слуша друго, различно говорене.Данаил Кирилов иска да знае и защо законодателството е станало толкова лошо.Данаил Кирилов коментира и Антикорупционния закон, който стана тема на обсъждане по време на Консултативния съвет по национална сигурност при президента. По думите на правосъдния министър в последния момент тръгнал един закъснял дебат за този закон, какъв е и как действа една година.Кирилов е готов на един разширен дебат за законодателството, за да се коментира качеството на законите.\"Критиката не трябва да плаши никого\", посочи Кирилов и допълни, че има неща, с които може да се похвали - изменението на Гражданския процесуален кодекс (ГПК).По думите на Кирилов едно от първите неща, докладвано му след встъпване в длъжност като министър, е да отложи влизането в сила на наредба за задочно юридическо образование.", "date": "2019.04.17", "title": "Данаил Кирилов не знае защо законодателството е станало толкова лошо"}
{"url": "https://news.bg/crime/za-tech-na-informatsiya-v-razsledvaneto-sreshtu-arabadzhievi-namekna-geshev.html", "text": "Екстрадицията на семейство Арабаджиеви от Испания е разгледана на първа инстанция и разрешена, а сега следва да се произнесе и горният съд, коментира зам.-главният прокурор Иван Гешев пред БТА.По думите му в част от откритите телефони на семейство Арабаджиеви при претърсванията на къщата, където бяха задържани, са открити данни за разследването. Според него те говорят за опити то (разследването) да се затрудни. По думите на Гешев на телефоните има снимка на документи, на наказателното дело и на европейската заповед за арест.Открити са още анализ на конкретни лица от НАП - \"кои са техни и кои не са, кои могат да им решат проблемите\", допълни Гешев. Според него Арабаджиеви са търсели информация за съдиите по мерките на сина им, както и за самия Гешев - адрес, семейство, работа.Зам. главният прокурор отказа да коментира дали в Националната агенция по приходите(НАП) е открита пробойна по тези данни, но информацията щяла да се провери.\"Пробойна има във всички държавни служби, когато става въпрос за много пари, натискът е голям, когато имаш много пари може да ангажираш много методи за въздействие\", заяви Иван Гешев. Припомняме, сутринта пред БНТ той обясни, че в телефоните на Арабаджиеви имало информация за данъчни инспектори. По делото КТБ, където в момента четвърто заседание продължава разпитът на основния свидетел Бисер Лазов, прокурор Гешев обясни, че свидетелят обяснява механизма за източване на банката и практиките на престъпната група ръководена от Цветан Василев. Според него предстоят още много обяснения, преди да се стигне до конкретните подробности - до политиците, журналистите, социолозите, артистите, спортистите и други.В коментар за присъдата на Десислава Иванчева, Биляна Петрова и Петко Дюлгеров Гешев каза, че няма пречка присъдата да се протестира и след това, когато мотивите са готови, протестът да се допълни.Според Иван Гешев \"делото е учебникарски пример\" за наличие на доказателства, които могат да проследят парите от човека, който ги дава през посредника до хората, които ги получават.За строгостта на наказанието Гешев отбеляза, че законодателят е преценил подкупът в особено големи размери да се наказва от 10 до 30 години затвор. По думите му наказанието е около средния размер за Иванчева, а за другите двама около минимума. \"Въпреки че наказанието (на Иванчева и на Петрова - б.р.) се доближава до това за убийство, което престъпление причинява много страдания, но на определен кръг хора, то \"корупцията убива цялата ни страна, общество, убива бъдещето на децата ни и на пенсионерите, които не могат да си получават пенсиите, да получат качествено здравеопазване и социални надбавки\", каза Иван Гешев.", "date": "2019.04.17", "title": "За теч на информация в разследването срещу Арабаджиеви намекна Гешев"}
{"url": "https://news.bg/health/patsienti-iskat-nzok-da-poeme-lechenieto-na-hemofiliya.html", "text": "От Българската асоциация по хемофилия настояват от Националната здравноосигурителна каса и Министерство на здравеопазването за финансиране на терапията при планови хоспитализации на пациентите с вродени нарушения на кръвосъсирването. Това стана ясно на проведената днес пресконференция на тема \"Амбулаторна процедура 38 - Възможности и предизвикателства\", посветена на Световния ден на хемофилията - 17 април.От Асоциацията настояват и за финансиране на лечението на пациенти с придобита хемофилия и заплащане на домашно лечение за спешни нужди на пациентите с дефицит на фактор на кръвосъсирване.Причината е, че проблемът с финансирането на лечението и медикаментите остава нерешен, поради което пациентите продължават да бъдат изключени от възможността да получават постоянна терапия, финансирана от НЗОК.Около двама души на 1 млн. население страдат от придобита хемофилия. Данните представи председателят на Българска асоциация по хемофилия Виктор Паскалев. Хемофилията е част от вродените генетични заболявания, характеризиращи се със затруднено кръвосъсирване, вследствие на което се получава продължително кървене след нараняване, кръвоизливи в ставите дори и при леки травми или смъртоносни продължителни кръвоизливи във вътрешните органи и в мозъка, обясни Паскалев.Другите заболявания от тази група са болестта на фон Вилебранд и редките наследствени нарушения на кръвосъсирването. При хемофилията дефектът е в половата \"Х\" хромозома, поради което от нея страдат предимно мъже, а при другите заболявания от тази група страдат както мъже, така и жени, поясни шефът на Асоциацията.Придобитата хемофилия не е вродена и от нея страдат еднакво мъже и жени, като а случаите нарастват при увеличаване на възрастта. Тя почти не се среща при деца. Най-често случаите, в които пациентите имат нужда от лечение, са тези над 30 години и са за смяна на стави, увредени от честите кръвоизливи в миналото, отбеляза Паскалев.Кръвоизливите от придобитата хемофилия се контролират много трудно и се налага болнично лечение, като 90% от негативните проявление на заболяванията могат да се елиминират.", "date": "2019.04.17", "title": "Пациенти искат НЗОК да поеме лечението на хемофилия"}
{"url": "https://news.bg/int-politics/bivshiyat-prezident-na-sudan-e-premesten-v-zatvor-s-maksimalna-sigurnost.html", "text": "Бившият президент на Судан Омар Башир е преместен в затвора с максимална сигурност в Кобар, дни след като бе свален с военен преврат. Информацията е, че бившият лидер досега е държан в президентската резиденция под сериозна охрана, съобщава БиБиСи.Месеци протести в Судан доведоха до  в четвъртък. Министърът на външните работи на Уганда Хенри Орием Окело заяви пред \"Ройтерс\", че страната ще обмисли възможността за предоставяне на убежище на лидера, въпреки заповедта за арест, издадена от Международния наказателен съд (МНС).Като член на МНС, Уганда ще трябва да предаде Башир, ако той пристигне в страната. МНС остава без коментар.Досега местонахождението на Башир бе неизвестно. Лидерът на преврата по това време, Ауад ибн Ауф, че Башир е задържан на \"безопасно място\", самият .Генерал-лейтенант Абдел Фатах Абделрахман Бурхан, назначен за ръководител на преходния военен съвет, стана третият лидер на Судан за няколко дни.Демонстрантите се заклеха да останат на улицата, докато не се премине непосредствено към цивилното управление.Башир управлява Судан близо 30 години. Той е обвинен във военни престъпления и престъпления срещу човечеството в западния район на Дарфур в Судан, за което МНС издаде заповед за арест.След месеци на протести - в отговор на повишаването на разходите за живот и превръщането им в призиви към правителството да подаде оставка - военните в Судан свалиха Башир.Преходният военен съвет бе създаден след неговото отстраняване и заяви, че ще остане в сила в продължение на максимум две години, докато може да бъде въведено гражданско правителство. Демонстрантите остават в лагера на военния щаб в столицата на Судан, Хартум.Съобщава се, че в понеделник са положени усилия за разпръсване на седящите, но протестиращите се хващат за ръце и войниците отстъпват, за да избегнат конфронтация.Асоциацията на професионалистите от Судан (СПА), която оглави протестите, призова привържениците си да спират всякакви усилията да бъдат разпръснати, призовавайки демонстрантите да \"защитят революцията и постиженията\".Говорител на СПА заявява, че групата \"напълно отхвърли\" преходния военен съвет, ръководещ страната, и заяви, че протестиращите искат разпускане на държавните разузнавателни агенции и \"пълното разпадане на дълбоката държава\".Говорителят на военния съвет, генерал Шамс ад-дин Шанто обяви в неделя множество нови мерки, включително край на цензурата и нови ръководители на силите за сигурност.Съветът арестува бивши членове на правителството и ще въведе каквото и да е гражданско правителство и какъвто и да е премиер, за който се договорят опозиционните групи.Но докато съветът обещава да не гони протестиращите, генералът ги призовава да спрат неразрешените барикади и \"да се възобнови нормалният живот\".\"Използването на оръжие няма да бъде толерирано\", допълва той.", "date": "2019.04.17", "title": "Бившият президент на Судан е преместен в затвор с максимална сигурност"}
{"url": "https://news.bg/world/es-zaplashva-da-udari-sasht-s-mita-za-usd20-mlrd.html", "text": "Европейският съюз  които потенциално могат да бъдат обложени с мита, съобщават от Европейската комисия.Европейската комисия днес започна обществена консултация за предварителен списък с продукти от САЩ, върху които ЕС може да предприеме контрамерки в контекста на продължаващия спор с американците за Boeing в Световната търговска организация (СТО).Консултацията ще продължи до 31 май 2019 г.На 11 април 2019 г. Световната търговска организация прие финалния си доклад по спора с Boeing. В него се потвърждава, че американските държавни субсидии за Boeing продължават да нанасят значителна вреда върху Airbus, включително и изгубени сделки.Обществената консултация има за цел да събере мненията на инвеститори, които могат да бъдат засегнати от планираните мерки.Еврокомисарят по търговията Сесилия Малмстрьом обяви, че европейските компании трябва да се конкурират при равни и справедливи условия. Според нея решението на СТО е важно. Тя поясни, че ЕС не иска да се налагат митата, но са готови с контрамерките в случай, че не се стигне до решение. Малмстрьом смята, че все още е възможно да се разреши този дългогодишен спор чрез диалог.ЕС остава открит за дискусии със САЩ, обяви еврокомисарят.В списъка влизат от самолети до химикали, селскостопански продукти и други. Те представляват общо 20 милиарда долара американски износ за ЕС.В ранната фаза на този спор (през 2012 г.) ЕС отправи молба към СТО да разреши контрамерки за 12 милиарда евро, което е равносилно на нанесените щети върху Airbus с оказваната от САЩ помощ за Boeing. На базата на тази молба обаче СТО назначи арбитраж за установяване дали нивото на контрамерките е подходящо. На 11 април 2019 г. организацията потвърди, че САЩ не са предприели съответните мерки за спазване на правилата на СТО за субсидиите.Окончателният списък на Брюксел ще бъде изготвен в съответствие с решението на арбитража в близко бъдеще.Вашингтон има програма за субсидиране на Boeing до 2040 г. Самолетната компания се очаква да получи около 6 милиарда долара данъчни отстъпки за периода 2006-2040 г.", "date": "2019.04.17", "title": "ЕС заплашва да удари САЩ с мита за $20 млрд."}
{"url": "https://news.bg/politics/prieha-na-parvo-chetene-zakonoproekta-za-targovskiya-registar.html", "text": "Депутатите приеха на първо четене законопроект за изменение и допълнение на закона за Търговския регистър и регистъра на юридически лица с нестопанска цел.Общо гласуваха 87 депутати, единодушно \"за\", без против и въздържали сеЦелта на законопроекта е подобряване на организацията и ефективността в работата на Търговския регистър и регистъра на юридическите лица с нестопанска цел.Предвижда се още преодоляване на забавянето при обработване и разглеждане на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрация.", "date": "2019.04.17", "title": "Приеха на първо четене законопроекта за Търговския регистър"}
{"url": "https://news.bg/crime/ot-nfsb-podkrepyat-trimata-golemi-v-temida-da-mogat-da-se-razsledvat.html", "text": "\"Подкрепям една такава идея.\" Това заяви в кулоарите на парламента депутатът от НФСБ Христиан Митев по повод предложението на правосъдния министър да могат да бъдат , както и мандатът им да може да бъде прекратяван предсрочно. Припомняме, че идеята за промяна в закона се отнася за председателите на ВКС, ВАС и за главния прокурор.Митев призова да не се забравя, че тази идея е част от препоръките на механизма за сътрудничество и оценка на Европейската комисия.\"Смятам, че това е навременно действие на новия министър\", отбеляза Митев, според когото няма нищо по-естествено от това Министерството на правосъдието да работи ускорено за изпълнението им.По отношение на това, че , депутатът заяви, че всеки има право на мнение, но че те трябва да се съобразят с препоръките на ЕК.Припомняме, вчера стана ясно, че главният прокурор  на новия правосъден министър.", "date": "2019.04.17", "title": "От НФСБ подкрепят тримата големи в Темида да могат да се разследват"}
{"url": "https://news.bg/world/frantsiya-s-mezhdunaroden-konkurs-za-arhitekti-za-kulata-na-notr-dam.html", "text": "Френският премиер обяви международен конкурс за архитекти за възстановяване на кулата на катедралата Нотр Дам. Едуар Филип говори след специално заседание на кабинета в сряда, проведено от френския президент Еманюел Макрон, с акцент върху .Филип обясни, че целта на съревнованието е \"да се направи на Нотр Дам кула, адаптиран към технологиите и предизвикателствата на нашето време\".Той каза, че властите все още нямат оценка за общите разходи за ремонтните дейности. Макрон заяви по-рано, че иска катедралата да бъде , а Филип допълва, че \"това очевидно е огромно предизвикателство и историческа отговорност\".Следователи определят късо съединение като възможна причина за \", съобщава \"Паризиен\". \"Вероятно е имало късо съединение. Следователите повдигат въпроси относно механизмите за повдигане, използвани при ремонтните дейности\", съобщава източник от следствието.По-рано, строителна компания Europe Echafaudage, която се занимава с реставрацията на катедралата, заяви, че спазва всички изисквания и протоколи за безопасност.Тридесет служители, работещи по реставрацията преди избухването на пожара, са разпитани от прокурорите в Париж във вторник. Това са строителни работници и служители по сигурността на \"Нотр Дам\", съобщава прокуратурата в Париж.Разпитите продължат и в сряда, \"разследващите продължават да търсят истината и да идентифицират произхода и причините за пожара\", допълват властите. Опустошителният пожар избухна в \"Нотр Дам\" в понеделник вечерта, което доведе до разпадането на капителите на катедралата и две трети от покрива й.След трагичния инцидент, френските власти, бизнесмени, обществени организации и общества, които се борят за опазване на исторически паметници, веднага започнаха да събират средства за възстановяването на емблематичната катедрала.", "date": "2019.04.17", "title": "Франция с международен конкурс за архитекти за кулата на Нотр Дам"}
{"url": "https://news.bg/int-politics/samo-zhenite-mogat-da-spasyat-sveta-ot-yadren-apokalipsis.html", "text": "Увеличаването на броя на жените в ядрената област ще спомогне за намаляване на риска от ядрен апокалипсис. Това се посочва в статия на авторитетното американско списание за външнополитически анализи Изтъква се, че проучвания са показали, че без пълноценното участие на жените по въпросите на ядрените технологии, вероятността от вземане на опасни решения и неспазване на постигнатите споразумения е по-висока, а иновативните идеи се пренебрегват.Също така се отбелязва, че според изследване на поведението на двата пола в симулирани сценарии за война, проведено от Кралското общество в Лондон през 2006 г., самоувереността е по-характерна за мъжете, отколкото за жените. Освен това в проучването е установено, че самоувереността най-вероятно ще доведе до вземане на решение за удар срещу евентуален противник.Освен това изследвания в областта на опазването на мира са показали, че двустранните ядрени споразумения като Договора за неразпространение на ядрени оръжия също биха били по-трайни с увеличаването на ролята на жените в тях.Авторът подчертава, че в момента само една четвърт от делегациите на международните преговори за неразпространение на ядрени оръжия са съставени от жени. От друга страна, на конференцията за разглеждане на действията по Договора за неразпространение на ядрени оръжия през 2015 г. 33 страни, включително някога ималите амбиции за ядрено въоръжаване Иран, Ирак, Египет, Либия и Сирия, изпратиха делегации, състоящи се изцяло само от мъже.Въпреки това жените са играли роля в ядрената сигурност и формирането на политиката още през 1950-те години, когато ЦРУ е било съставено на 20 процента от жени. Няколко жени са известни с участието си в разрешаването на тези проблеми, например Уенди Шърман, която бившият президент на САЩ Барак Обама награди с медал за национална сигурност за работата ѝ по постигане на споразумение за ограничаване на ядрените дейности на Иран.Независимо от това, както се изтъква в статията, в периода между 1970 и 2019 г. само 11 от 68 души на ръководни постове в Държавния департамент са били жени, само пет от 63 души в Министерството на отбраната, а от 21 съветници на американския президент по националната сигурност само две са били жени.В заключение се отбелязва, че увеличението на ролята на жените в света не е проблем само на социална справедливост, но и много повече, защото проблемите на ядрената сигурност са с най-висок риск и \"светът не може да си позволи да се откаже от иновациите и талантите\".", "date": "2019.04.17", "title": "Само жените могат да спасят света от ядрен апокалипсис"}
{"url": "https://news.bg/politics/otkrivat-ofis-na-svetovnata-banka-v-sofiya.html", "text": "Министрите предлагат на депутатите да ратифицират споразумението за създаване на Офис на Световната банка за споделени услуги и други функции в София, съобщиха от МС.Споразумението е между правителството на Република България и Международната банка за възстановяване и развитие (\"Световна банка\") за предоставяне на подкрепа за Офис на Световната банка в Република България. Документът беше подписан от министъра на финансите на 12 април 2019 г. във Вашингтон.Новата структура ще осигури възможност за непрекъсваемост на дейностите по предоставяне на услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой компютърни специалисти и други висококвалифицирани и мотивирани експерти. Те ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност, уточняват от МС.Изграждането на Офиса ще се стане поетапно. То започва през юли 2019 г. Пълният капацитет от над 300 заети места се планира да бъде достигнат в петгодишен срок.Установяването на структурата в София ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност.В допълнение, присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции, очакват от МС.Групата на Световната банка е международна финансова организация, в която има пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението.", "date": "2019.04.17", "title": "Откриват офис на Световната банка в София"}
{"url": "https://news.bg/world/prezidentat-na-ekvador-asandzh-omaza-stenite-na-posolstvoto-s-izprazhneniya.html", "text": "Президентът на Еквадор Ленин Морено заяви, че Джулиан Асандж е омазал с изпражнения посолството на страната в Лондон.В интервю за Би Би Си Морено обяви, че в крайна сметка правителството му решило да предаде Асандж на властите в Лондон.Основателят на \"Уикилийкс\" беше Морено коментира, че Асандж е омазал стените на посолството с изпражнения. Той каза още, че са поканили полицията в посолството, след като правителството му многократно е било уверено, че Асандж няма да бъде екстрадиран в страна, където може да бъде изтезаван или осъден на смърт. Президентът нарече основателя на \"Уикилийкс\" \"информационен терорист\", който се е държал с персонала в посолството \"много, много лошо\".От една страна той вербално обиждаше Еквадор като напълно незначителна държава, а друга, извинете ме, че трябва да го споделя тук, но дори мажеше изпражненията си по стените на нашето посолство. Мисля, че това е достатъчна причина да се прекрати убежището му, обясни Ленин Морено.По думите му въпреки действията на Асандж еквадорските власти са били изключително толерантни и са работили да му се защитят човешките права преди да бъде предаден на властите.Морено отбеляза още, че Асандж е нарушил условията за убежище.В същото време адвокат на Асандж обвини Еквадор в \"скандални твърдения\".", "date": "2019.04.17", "title": "Президентът на Еквадор: Асандж омаза стените на посолството с изпражнения"}
{"url": "https://news.bg/education/predlagat-da-se-otkrie-meditsinski-fakultet-v-burgaskiya-darzhaven-universitet.html", "text": "Правителството предлага на Народното събрание да се открие Медицински факултет към Университет \"Проф. д-р Асен Златаров\" в Бургас.Новият факултет се създава по предложение на ръководството на висшето учебно заведение, взето въз основа на положително оценен от Националната агенция за оценяване и акредитация проект, информират от пресслужбата на МС.Проектът предвижда в новия факултет да се обучават студенти по специалността от регулираните професии \"Медицина\". Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите \"Медицина\" и \"Дентална медицина\" за придобиване на образователно-квалификационна степен \"магистър\".Университетът разполага с необходимата материално-техническа база за качествен образователен и научноизследователски процес.Учебният процес ще се води от 54 преподаватели, разпределени в 9 катедри.В Медицинския факултет на Университет \"Проф. д-р Асен Златаров\" ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина.Към момента в университета има Факултет по обществено здраве и здравни грижи, към който има 5 катедри - \"Здравни грижи\", \"Предклинични и клинични дисциплини\", \"Рехабилитационна и морска медицина\", \"Организация и управление на здравеопазването\" и \"Спорт\".Проектът предвижда създаването на изцяло нов факултет, който няма да заимства функциите на Факултета по обществено здрави и здравни грижи, обясни за news.bg проф. М. Терзиева - директор на учебно-информационния център към учебното заведение.", "date": "2019.04.17", "title": "Предлагат да се открие Медицински факултет в бургаския държавен университет"}
{"url": "https://news.bg/politics/gerb-initsiirat-diskusiya-po-ideyata-na-danail-kirilov.html", "text": "Парламентарната група на ГЕРБ подкрепя  Данаил Кирилов. Това заяви пред медиите в кулоарите на парламента депутатът от ГЕРБ и член на правната комисия Анна Александрова.По думите й ще бъде свикан съвет на съдебната реформа, на който ще бъдат чути и обсъдени всички гледни точки.За нас е изключително важно да има публично обсъждане и голям дебат по темата и да се чуем мнението на хората от съдебната власт и неправителствените организации, подчерта Александрова.Припомняме,  при встъпването си в длъжност новият правосъден  обясни, че първият му приоритет ще бъде изработването на механизъм за предсрочно прекратяване на мандатите на председателите на , Върховния административен съд /ВАС/ и Главния прокурор /ГП/.  Той предложи да бъде разработен и механизъм за разследване на \"тримата големи\".Вчера стана ясно, че главният прокурор  на Кирилов. неговият мандат изтича след месеци.Днес пък председателят на ВКС Според него по този начин се правело \"изкуствено пришиване\" на главния прокурор към председателите на върховни съдилища (т.е. на Панов и Георги Чолаков) и това не било приемливо за закона.По-късно в кулоарите на парламента идеята на новия правосъден министър и го похвали за навременните му действия.", "date": "2019.04.17", "title": "ГЕРБ инициират дискусия по идеята на Данаил Кирилов"}
{"url": "https://news.bg/int-politics/medvedev-zove-za-izbyagvane-na-nova-demografska-katastrofa-v-rusiya.html", "text": "Русия трябва да избегне демографски срив, аналогичен на случилото се през 1990-те години. За това настоя руският министър-председател Дмитрий Медведев по време на ежегодния отчет в Държавната дума (долната камара на руския парламент) за работата на правителството, съобщават руските медии.По думите му днес остро се усеща \"демографското ехо\" от 1990-те години, когато в Русия смъртността превиши раждаемостта.\"Демографите дори го нарекоха \"руски кръст\". Хората, родени през 1990-те години, за съжаление, са малко. И трябва да избегнем демографския срив и да увеличим продължителността на живота до 78 години до 2024 г., до 2030 г. - до 80 години\", настоя Медведев.Руският премиер подчерта, че този проблем е част от националните цели на страната.В подписаната от руския президент Владимир Путин програма за развитие на Русия до 2024 г. демографията беше определена като един от приоритетите.", "date": "2019.04.17", "title": "Медведев зове за избягване на нова демографска катастрофа в Русия"}
{"url": "https://news.bg/society/pozharnikari-proveryavat-hramovete-v-stranata-predi-velikden.html", "text": "Пожарната започна масови проверки на църквите в страната. Причината е да не се допусне инцидент през предстоящите Великденски празници.Огнеборците вече са на крак. Екипите проверяват главно църкви, манастири и катедрални храмове.Пред БНР главен инспектор Стефан Стефанов заяви, че екипите ще проверяват на място дали в обектите е създадена организация за действие при извънредни ситуации - дали има условия за успешна евакуация, евакуационно осветление, изходи за евакуация, тяхната поддръжка, схеми за евакуация по местата, където трябва да бъдат разположени и други.От пожарната обясняват още, че по време на предстоящите празници пред големите храмове и манастири ще бъдат разположени допълнителни екипи, които да реагират на евентуален инцидент.\"Проверяваме около 1800 обекта в страната\", коментира Стефанов и допълни, че тези обекти по принцип са по-рискови, както всички исторически паметници, защото са строени преди много години и по различен начин.Проверките идват, след като в понеделник, 15 април, .При инцидента , а нанесените материални щети са огромни. Вчера президентът на Франция Еманюел Макрон увери, че . Към момента вече са събрани  за ремонта на символа на Париж.", "date": "2019.04.17", "title": "Пожарникари проверяват храмовете в страната преди Великден"}
{"url": "https://news.bg/politics/deputatite-podkrepiha-sredstva-ot-tototo-da-se-razhodvat-za-sport.html", "text": "Общо 81 народни представители гласуваха относно Законопроекта за допълнение на закона за физическото възпитание и спорта и всички единодушно го подкрепиха.Целта е да се създаде механизъм, по който отчисляваните постъпления от държавно предприятие \"Български спортен тотализатор\" да могат да бъдат прехвърляни в бюджета на Министерството на младежта и спорта и изразходвани за нуждите на физическото възпитание и спорт, за поддържане, ремонт, реконструкция, цялостно обновяване и създаване на нови спортни обекти и спортни съоръжения в държавните и общинските училища.Бюджетните отношения по администрирането на постъпленията от Българския спортен тотализатор са регламентирани в Закона за публичните финанси, съгласно който тези постъпления се плануват като неданъчни приходи, постъпват по сметката за чужди средства и се разходват чрез бюджета на Министерството на младежта и спорта, обясни при представяне на мотивите Александър Иванов. По думите му набраните до момента средства по сметката на министерството не могат да бъдат изразходвани по предназначение и затова се налага промяна в закона.Ще се осигури механизъм и ред, по който постъпленията от тотото да бъдат разходвани за подпомагане на физическото възпитание и спорта в страната, както и за поддържане, ремонт, реконструкция, цялостно обновяване и създаване на нови спортни обекти или съоръжения.", "date": "2019.04.17", "title": "Депутатите подкрепиха средства от тотото да се разходват за спорт"}
{"url": "https://news.bg/world/es-se-obyavi-protiv-novi-sanktsii-na-sasht-sreshtu-kuba.html", "text": "Европейският съюз се обяви против нови санкции на САЩ срещу Куба и е готов да защити компаниите си, обяви представител на Общността, цитиран от ТАСС.Европейският съюз е против едностранните търговски мерки на САЩ срещу Куба и е готов да защити европейските компании от тези действия. Ние сме готови да приемем ответни мерки, предупреди представителят.Вчера \"Ройтерс\" информира, позовавайки се на американски официални източници, че днес САЩ възнамеряват да обявят нови санкции срещу Венецуела, Куба и Никарагуа. Администрацията на президента Доналд Тръмп възнамерява да разреши подаването на искове в американския съд срещу чужди компании, които работят в Куба и ползват конфискувана собственост, включително и такава, която е отнета от граждани с американски произход.В тази връзка Европейската комисия напомни на администрацията на САЩ за двустранни споразумения с ЕС от 1998 г., които предвиждат имунитет за европейски компании при подобни искове в американския съд.", "date": "2019.04.17", "title": "ЕС се обяви против нови санкции на САЩ срещу Куба"}
{"url": "https://news.bg/curious/i-malko-kolichestvo-meso-uvelichava-riska-ot-rak-na-chervata.html", "text": "Дори малки количества червено и преработено месо - като тънък резен бекон на ден - могат да увеличат риска от рак на червата. Това показва , цитирано от Би Би Си.Проучването, осъществено от Оксфордския университет и финансирано от британска благотворителна организация за изследвания на рака, допълва доказателствата, включително от Световната здравна организация, че яденето на червено месо може да бъде вредно.Изследователите са анализирали данни от почти половин милион души, включени в британското проучване Biobank.През шестте години на проучването си те са установили 2609 души, които са развили рак на червата. Според оценките им консумирането на три тънки резена бекон на ден, вместо само на един, може да увеличи риска от рак на червата с 20 процента.На всеки 10 000 души в проучването, които са яли 21 грама на ден червено и преработено месо, 40 са били диагностицирани с рак на червата. Също така при консумиралите 76 грама месо на ден, на всеки 10 000 души 48 са развили рак.  Според британската здравна каса 76 грама сготвено червено месо е еквивалентно на около половината от 226 грама говежда пържола. Парче шунка или тънък резен бекон е около 23 грама обработено месо.Британската благотворителна организация за изследвания на рака посочва, че 5400 от 41 804 случая на рак на червата всяка година във Великобритания могат да бъдат предотвратени, ако хората изобщо не ядяха обработено месо.Но благотворителната организация признава, че пушенето представлява много по-голям риск, причинявайки 54 300 случая на рак всяка година.Изпълнителната агенция към британското министерство на здравеопазването Public Health England посочва, че от техните проучвания е станало ясно, че много хора ядат прекалено много червено и обработено месо.И експертите съветват хората, които ядат много месо, да намерят начини да го ограничат.Британското министерство на здравеопазването съветва всеки, който яде повече от 90 грама червено и преработено месо на ден, да го намали до 70 грама.Насоките на британската здравна каса казват, че има някои ползи от червеното месо - съдържанието на желязо и протеини, например, - което трябва да бъде балансирано срещу потенциалните рискове.Хората все пак могат да ядат месо и да бъдат здрави.Обработеното месо, включително бекон, колбаси, хотдози, салам, е променено или за да му се удължи срока на годност, или за да му се промени вкуса, като основните методи са опушване, сушене или добавянето на сол или консерванти.", "date": "2019.04.17", "title": "И малко количество месо увеличава риска от рак на червата"}
{"url": "https://news.bg/int-politics/polsha-i-sasht-sa-blizo-do-sdelka-za-izgrazhdane-na-fort-tramp.html", "text": "Полша се доближава до споразумение със САЩ за създаване на американска военна база в бившия комунистически блок, според хора, запознати с въпроса - аванпост, който поляците виждат като възпиращ фактор за руската агресия и че Кремъл вероятно ще обмисли провокация, съобщава \"Блумбърг\".Ако бъде постигната сделка, президентът Доналд Тръмп обмисля пътуване до Полша през есента, отчасти за да отбележи споразумението.Не е ясно обаче дали той напълно подкрепя идеята, дори и след като през септемврийската среща с полския президент Андржей Дуда, Тръмп обясни, че САЩ гледат \"много сериозно\" на създаването на база.Дуда, който се пошегува, че \", остава ангажиран да допринесе за изграждането с 2 млрд. долара.Полският министър-председател Матеуш Моравецки планира да посети Вашингтон тази седмица, за да обсъди предложението със съветника по националната сигурност на Тръмп Джон Болтън, но пътуването му е отложено, според двама души, запознати с въпроса.Вместо това пътува до Чикаго и Ню Йорк.Тръмп често критикува съюзниците на НАТО за това, че не харчат достатъчно за собствената си защита, и смята да изисква от страните, които приемат американските сили, да платят пълната цена на базите, както и 50-процентна премия за привилегията.Но американският президент има афинитет към Полша, член на НАТО, чието правителство многократно се сблъсква с лидерите на ЕС Брюксел по въпроси, свързани с върховенството на закона. Дуда използва антимигрантска и националистическа реторика в стила на Тръмп.Тръмп спря във Варшава през юли 2017 г., за да изнесе реч, преди да присъства на срещата на върха на Г20 в Хамбург.САЩ разполага ротационно с 4000 войници във и извън Полша. Вместо веднага да започне изграждането на база, това споразумение би могло да бъде подсилено, според човек, запознат с намеренията на Белия дом. Служители от Полша и САЩ сега не искат базата да се казва \"Форт Тръмп\", според лице, запознато с дискусиите.Всички, с които разговаря \"Блумбърг\" пожелаха да не бъдат идентифицирани, защото въпросът засяга националната сигурност.Сега планът се разглежда в така наречения междуведомствен процес, воден от министерството на отбраната с помощта на Болтън, съветник по националната сигурност.\"Съединените щати и Полша участват в продължаващи дискусии за статута на силите и ние нямаме какво да обявим към момента\", обяснява Гарет Маркиз, говорител на Съвета за национална сигурност.Говорител на Дуда заяви, че преговорите напредват, но отказа да коментира подробности.Лице, запознато с въпроса, описва нерешените въпроси като технически, като например колко още американски войски ще бъдат изпратени в Полша, къде точно ще бъдат разположени и каквото оборудване ще имат със себе си.Полските лидери са нетърпеливи да увеличат присъствието на САЩ в тяхната страна и поискаха от американските служители постоянното разполагане на пълно окомплектована армейска бригада.Подобно на много източноевропейски държави, поляците са по-предпазливи към руските териториални стремежи, след като Кремъл анексира Крим от съседна Украйна през 2014 г.След епизода с Крим, САЩ и съюзниците в НАТО установиха постоянна, но колеблива ротация на войски в Полша. Поляците настояват за постоянен, по-скъп план, включително и за щаб.Полски служители повдигнаха въпроса, когато вицепрезидентът Майк Пенс посети страната през февруари, според лице, запознато с преговорите.Идеята за постоянни американски войски в Полша може да доведе до опозиция от европейски съюзници, обезпокоени от завой на страната към автокрация, включително преустройство на съдебната система, което според критиците би подчинило съдилищата на политиците.Критици в САЩ заявяват, че постоянното разполагане на американските сили в Полша ще бъде пречка за допълнителни разходи за отбрана от страна на НАТО.Полша твърди, че вече отговаря на целта на НАТО да харчи 2% от брутния си вътрешен продукт за отбрана.", "date": "2019.04.17", "title": "Полша и САЩ са близо до сделка за изграждане на \"Форт Тръмп\""}
{"url": "https://news.bg/politics/koruptsiyata-v-gerb-mozhe-da-vkara-8-cherveni-v-ep-spored-rumen-gechev.html", "text": "След корупционните скандали в управляващата партия ГЕРБ, БСП може да вкара 8 евродепутата след 26 май. Това мнение изрази пред bTV социалистът Румен Гечев, който е осми в червената евролиста за изборите на 26 май.Припомняме, на 14 април, неделя, Националният съвет на БСП пренареди  с тайно гласуване. Първоначално Гечев беше поставен на пета позиция в листата, предложена от лидера Корнелия Нинова. Впоследствие той се озова на осмо място.Според Гечев БСП насърчава професионалното гласуване. По думите му това ще привлече повече гласове за социалистите. \"Негово величество избирателят ще подкрепи един или друг кандидат\", каза Гечев.Той защити позицията, че Нинова не е била бламирана от Националния съвет на партията на 14 април, защото 99% от предложените от нея имена в крайна сметка останали в евролистата.", "date": "2019.04.17", "title": "Корупцията в ГЕРБ може да вкара 8 червени в ЕП според Румен Гечев"}
{"url": "https://news.bg/health/kineziterapevtite-vazsednali-stachkata-na-meditsite-za-da-gi-priznayat-za-lekari.html", "text": "Лекарите от нашата специалност се противопоставят на част от исканията на кинезитерапевтите. Това заяви председателят на УС на Асоциацията на лекарите по физикална и рехабилитационна медицина (АФМР) д-р Татяна Ангелова на пресконференция в БТА. Изказването й е по повод пред сградата на Министерството на здравеопазването, който се проведе миналата седмица.Тя уточни, че от съсловието не одобряват заявеното на демонстрацията искане рехабилитаторите да бъдат извадени от направлението \"Здравни грижи\", а кинезитерапевтите - от направлението \"Обществено здраве\", и да бъдат включени в направление \"Медицина\".Това съсловие на кинезитерапевти и рехабилитатори обсеби името \"физиотерапия\", заяви д-р Ангелова.От своя страна д-р Илиева обясни, че медицинската рехабилитация е важна част от комплексното лечение на пациента и започва още в началото на заболяването. За да се осигури функционално възстановяване обаче, е необходимо да се използват различни рехабилитационни средства, сред които и кинезитерапия. Нашата специалност е комплексна и кинезитерапията е част от нея, обобщи тя. Според нея изискването за самостоятелен медицински стандарт за кинезитерапевтите е необосновано, тъй като именно поради комплексността на дейността е невъзможно рехабилитацията да се осъществява само от един специалист.Това е екипна дейност и чрез изолирани интервенции не се получават оптимални резултати, посочи здравният специалист. Д-р Илиева изтъкна, че ако исканията на кинезитерапевтите да работят без консултация с лекар специалист по физикална и рехабилитационна медицина бъдат изпълнени, пациентът няма да може да получи комплексно лечение.Основното искане на кинезитерапевтите е да имат възможност за самостоятелна работа без консултация от лекар и възможност за частна практика, а ние искаме осигуряване на адекватна реакция за пациентите, посочи тя.Тези специалисти възседнаха стачката на медиците, за да прокарат техните опити да станат лекари, което целят от години, заяви директорът на Специализираната болница за рехабилитация за ДЦП доц. Иван Чавдаров. Той уточни, че кинезитерапията е неразделна част от физикалната медицина и смята исканията на въпросните специалисти за безпочвени.На всяка смяна на ръководството на Министерството на здравеопазването веднага атакуват, подчерта той относно опитите им да постигнат целите си и изрази опасение, че ако това се случи, качеството на комплексната рехабилитация, което в момента е добро, ще се влоши.Според д-р Маджаров идеята на кинезитерапевтите е проста - да влязат в НЗОК, за да могат да черпят пари от там.Председателят на УС на БЛС д-р Иван Маджаров също се съгласи, че става въпрос за опит да се всее разкол в съсловието на медицинските специалисти.От своя страна от Асоциацията на физиотерапевтите в България изпратиха свое становище до медиите, в което посочиха, че на пресконференцията не е бил поканен техен представител, който да ги представлява.", "date": "2019.04.17", "title": "Кинезитерапевтите \"възседнали\" стачката на медиците, за да ги признаят за лекари"}
{"url": "https://news.bg/crime/boets-predlagat-nov-glaven-prokuror-da-se-posochi-chrez-publichna-nominatsiya.html", "text": "От Сдружение \"БОЕЦ\" настояват за прозрачна, открита и публична номинация и за обща гражданска кандидатура за главен прокурор на Република България.Това обяви председателят на сдружението Георги Георгиев по време на конференция \"Независим съд - свободна държава! За Правото и справедливостта\".От сдружението заявиха своята вяра в правото, независимото правосъдие, нормалната държава, ефективната съдебна система, реалната борба с корупцията и реформите във всички сектори. \"Ние показваме един работещ модел, който води до резултати\", посочи Георгиев и допълни, че призова да се стремим към свобода и справедливост.Според него свободата има един основен и много важен измерител - истината. \"Там, където истината може да бъде говорена без страх и свободно, има свобода, а там, където хората са преследвани - свобода няма\", подчерта Георгиев.Значимостта на гражданското общество може да бъде измерена през усилията на мафията да бъде смачкано, убито и задушено гражданското общество, коментира шефът на \"БОЕЦ\".По думите му българското общество е загубило инстинкта си за отвръщане на всяка неправда, както и своя рефлекс за гражданска солидарност. Георгиев се аргументира, че ни липсват още отговорите и решения, но проблемите са много ясно констатирани и фиксирани.\"Колкото и да е чиста нашата кауза, ако нямаме подкрепата, сме обречени\", завърши председателят на Сдружение \"БОЕЦ\".", "date": "2019.04.17", "title": "„Боец“ предлагат нов главен прокурор да се посочи чрез публична номинация"}
{"url": "https://news.bg/world/ankara-i-vashington-obsazhdat-novo-predlozhenie-na-sasht-za-sistema-za-pvo-i-pro.html", "text": "Турция и САЩ обсъждат ново предложение на американската страна за доставка на система за противовъздушна и противоракетна отбрана. Това съобщи министърът на отбраната на Турция Хулуси Акар след среща с изпълняващия длъжността военен министър на САЩ Патрик Шанахан във Вашингтон, информира ТАСС.След различни етапи в преговорите за доставка на ЗРК \"Пейтриът\" американската страна отправи ново предложение към нашата страна, свързано със системи за противовъздушна и противоракетна отбрана, от които ние имаме нужда. В настоящия момент нашите компетентни организации и официални лица водят интензивни преговори по тази тема, поясни Акар.Той отбеляза, че Турция ще изпълни задълженията си в рамките на проекта Ф-35.Вестник \"Уолстрийт джърнъл\" съобщи, че Вашингтон и Анкара не са успели да преодолеят разногласията, които касаят решението на Турция да закупи ЗРК С-400 от Русия. Изданието отбелязва, че Турция вероятно ще се сдобие със системата през следващите 2-3 месеца. В материала се констатира, че остава малко време за решаване на спорния въпрос.", "date": "2019.04.17", "title": "Анкара и Вашингтон обсъждат ново предложение на САЩ за система за ПВО и ПРО"}
{"url": "https://news.bg/politics/prekratyavat-kontsesiyata-na-dva-plazha-v-ravda-zaradi-narusheniya.html", "text": "Правителството прекратява концесионните договори за морските плажове \"Равда-Национален детски комплекс\" и \"Равда - ХТИ\" в община Несебър.Причината е, че концесионерите ЕТ \"Вики-90-Златко Зелеников\" и \"ГОЛДЪН БЪГ\" ЕООД са извършвали системни нарушения на основни нормативни и договорни задължения.Концедентът цели обезопасяване на двата плажа чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес.Концесионният договор с ЕТ \"Вики-90-Златко Зелеников\" е сключен на 7 септември 2000 г., а договорът с \"ГОЛДЪН БЪГ\" ЕООД - на 7 февруари 2001 г.", "date": "2019.04.17", "title": "Прекратяват концесията на два плажа в Равда заради нарушения"}
{"url": "https://news.bg/energy/evrohold-izmesti-drugite-kupuvachi-na-chez.html", "text": "\"Еврохолд България\" АД, потвърди, че остава сама в преговорите за ЧЕЗ.От \"Еврохолд България\" АД, която е най-големият публичен холдинг в България и една от водещите независими бизнес групи в Централна и Югоизточна Европа, инофрмираха, че е получила ексклузивност за придобиването на активите на ЧЕЗ Груп в България. Припомняме, вчера чешкото издание написа, че  за електроразпределителното дружество., след като Комисията за защита на конкуренцията (КЗК) отказа да разреши сделката.\"Еврохолд\" заяви още, че участва самостоятелно в процедурата и ще финансира сделката със собствени средства и с подкрепата на \"водещи западноевропейски банки\".\"Намерението за придобиването на активите на \"ЧЕЗ Груп\" в България е част от дългосрочната стратегия на \"Еврохолд\" за навлизане в нови регулирани бизнес сегменти, предлагащи големи възможности за растеж\", казват от компанията.Не са ясни официални параметри на офертата на \"Еврохолд\".Според източници на чешкото издание обаче става дума за \"по-атрактивна оферта от тази на индийците\" от India Power.Припомняме и че първият кандидат \"Инерком\" предложи 355 милиона евро.на българския холдинг стана известна официално в началото на месеца. Плановете на \"Еврохолд\" включват увеличение на капитала с близо 80 милиона нови акции, от което очаква да набере 80 милиона евро.Решението трябва да бъде одобрено от акционерите на компанията на извънредно общо събрание на 22 април. Ръководството на холдинга е получило уверение и подкрепа за увеличението на капитала от основните акционери.", "date": "2019.04.17", "title": "\"Еврохолд\" измести другите купувачи на ЧЕЗ"}
{"url": "https://news.bg/politics/ms-otpuska-866-000-leva-za-vizitata-na-papa-frantsisk-u-nas.html", "text": "Правителството одобри средства за апостолическото пътуване на Папа Франциск в България от 5 до 7 май, съобщиха от правителствения пресцентър.Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета  759 000 лв.За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година.Припомняме, папа Франциск идва в страната ни по покана на държавните институции.Официалното посещение на държавния глава на Ватикана и глава на Римокатолическата църква, Папа Франциск в България е 17 години след посещението на папа Йоан Павел втори в страната ни.\"То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване\", информират от МС.\"Негово Светейшество Папа Франциск ще извърши апостолическо пътуване в , за да поздрави българския народ и да даде на всеки българин своя благослов за мир и благоденствие\", пишат от министерския съвет без да отчитат, че традиционното вероизповедание в България е православието, както гласи чл. 13 от Конституцията.Папа Франциск ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски.", "date": "2019.04.17", "title": "МС отпуска 866 000 лева за визитата на папа Франциск у нас"}
{"url": "https://news.bg/world/kim-chen-un-vnezapno-proveri-voyskite-za-protivovazdushna-otbrana.html", "text": "Председателят на Държавния съвет на КНДР и върховен главнокомандващ на въоръжените сили Ким Чен-ун направи внезапна проверка на войските за противовъздушна отбрана, съобщава Корейската централна телеграфска агенция, цитирана от ТАСС.Отбелязва се, че Ким Чен-ун внезапно е проверил летателната подготовка и бойната готовност на ВВС и на противовъздушните войски. Той е проверил войсковите части №1017 към ВВС и противовъздушните войски на Корейската народна армия. Летците са изпълнявали полети с изтребители съветско производство МиГ-29.Това е първата инспекция на отбраната от страна на Ким Чен-ун от ноември 2018 г., когато лично лидерът на КНДР наблюдава изпитания на нови оръжия.През април 2018 г. КНДР обяви, че спира ядрените и ракетни изпитания и страната ще се насочи към развитие на социалистическата икономика и повишаване на жизнения стандарт на населението.", "date": "2019.04.17", "title": "Ким Чен-ун внезапно провери войските за противовъздушна отбрана"}
{"url": "https://news.bg/politics/po-obrazets-shte-se-otchita-izborat-na-kontsesioner.html", "text": "Министерският съвет одобри образци на писмен отчет за процедура за определяне на концесионер и на информация за изпълнение на концесионен договор.С приемането на решението се създават необходимите условия за изпълнение на нормативните изисквания за вписване и публикуване в Националния концесионен регистър на определените данни и документи чрез определяне на съдържанието на партидите по чл. 192, ал. 2 и 3 от ЗК и чрез осигуряване на образец на писмен отчет за процедура за определяне на концесионер и на образец на информация за изпълнение на концесионен договор.Вписването и публикуването в Националния концесионен регистър на данни и документи за възлагането на концесиите и за изпълнението на концесионните договори независимо от реда на тяхното възлагане или предоставяне ще осигури публичност и информация за нуждите на управлението и контрола в областта на концесиите, посочват от правителството.", "date": "2019.04.17", "title": "По образец ще се отчита изборът на концесионер"}
{"url": "https://news.bg/finance/rabotodatelite-preporachvat-po-niski-parvonachalni-tol-taksi.html", "text": "Бизнесът поиска от институциите цените на ТОЛ системата да бъдат обсъдени детайлно и експертно.Асоциацията на индустриалния капитал в България (АИКБ), Българска стопанска камара (БСК) и Българска търговско-промишлена палата (БТПП) са информирани от фирми в спедиторския и транспортен бранш относно готвеното въвеждане на \"ТОЛ таксите\", които МРРБ предлага да се начисляват на тежкотоварни автомобили над 3.5 тона от 16 август 2019 година, пишат работодателите в писмо, адресирано до вицепремиерите Томислав Дончев и Марияна Николова, както и до транспортния министър Петя Аврамова и шефа на пътната агенция (АПИ) Георги Терзийски.Според бизнеса въвеждането на \"тол системата\" е необходима стъпка, която даже е закъсняла. В същото време обаче това неизбежно ще доведе до повишение на транспортните разходи на територията на страната.В тази връзка работодателите предлагат да се проведе детайлно обсъждане с всички заинтересовани страни и представителни организации на задължените и въвлечените в процеса лица. АИКБ, БТПП и БСК искат при обсъждането да се спазва следната рамка:1. Национално представителните работодателски организации и съответните браншови организации на превозвачите да бъдат включени в общественото обсъждане на проекта и определянето на размерите и обхвата на \"ТОЛ таксите\";2. Да бъде извършено задълбочено проучване с извършване на оценка на въздействието, която да обхване всички основни фактори, отчитащи бъдещето развитие на републиканската пътна мрежа, равнището на таксите в държавите от основните маршрути и дестинации на международния автомобилен трафик, преминаващ през нашата страна. Също така и на алтернативни трасета през Гърция, Македония, Сърбия и алтернативен мултимодален транспорт;3. Направените предварителни разчети очертават значително повишаване на тежестта за българските превозвачи и от там - скокообразно нарастване на цената на товарните превози, поради което предлагаме определянето на по-ниски първоначални такси и тяхното постепенно увеличение, напр. в рамките на 5 г. срок до достигане на целевото равнище и отчитане на ефекта върху интензивността на трафика и натоварване на републиканската пътна мрежа (АМ и I, съответно II и III кат.);4. Една година след въвеждане на \"тол таксите\" следва да бъде направена оценка на въздействието от тази мярка и се предприемат коригиращи действия, при необходимост.В края на писмото до ресорните институции работодателите отново апелират по въпроса да има по-ефективна комуникация и сътрудничество, чрез което да се вземат предвид интересите на всички икономически сектори и цялото общество.", "date": "2019.04.17", "title": "Работодателите препоръчват по-ниски първоначални ТОЛ такси "}
{"url": "https://news.bg/int-politics/s-bozhestvena-podkrepa-osnovatelyat-na-foxconn-se-kandidatira-za-prezident-na-tayvan.html", "text": "Милиардерът и основател на Foxconn Тери Гоу обяви, че ще се кандидатира за президент на Тайван позовавайки се на божествена подкрепа, съобщава БиБиСи.Тери Гуу ще застане начело на опозиционната партия Хоминдан, насърчавайки по-благоприятна за Китай политика.Той коментира, че морската богиня Мазу го е насърчила да защитава мира в Тайванския проток.Президентските избори в Тайван са насрочени за януари 2020 г. в момент на засилено напрежение с Пекин.Ако милиардерът бъде избран за кандидат на Хоминдан, той ще представлява сериозно предизвикателство за първата жена президент на Тайван Цай Инг-уен, която е с нисък рейтинг на одобрение.Гоу е един от най-богатите хора в Тайван и обяви кандидатурата си днес в централата на Хоминдан.\"Ако бъда избран, ще представлявам Хоминдан на президентските избори през 2020 г. Ако не бъда избран, това означава, че не съм работил достатъчно усърдно. След това ще подкрепя напълно кандидата, избран от основната система на партията\", допълва той.По-рано през деня той обясни пред тълпа от хора в популярен храм в Тайпе, че е получил божествено вдъхновение за своята политическа кандидатура. \"Преди три дни Мазу дойде при мен в съня ми. Мазу не иска тайванското общество да бъде толкова трудно. Мазу ми каза да изляза и да направя нещо.\"Той каза, че богинята го е отглеждала от дете до възрастен мъж, \"аз съм кръщелник на Мазу. Искам да направя повече за хората на Тайван. Определено ще следвам инструкциите на Мазу.Основателят на Foxconn е направил цяло състояние със своята компания, произвеждаща електронни устройства за други компании. Фирмата е широко известна с производството на много от iPhone моделите на Apple.Морската богиня Мазу е широко почитана в Южен Китай, както и в страни с големи таоистки и китайски будистки общности като Тайван, Малайзия и Виетнам. Смята се, че тя защитава рибарите и моряците.Ако бъде успешен в кандидатурата си за президент, от Гоу се очаква да приеме по-благоприятен за Китай подход, отколкото сегашната администрация на президента Цай. Цай стана първата жена президент на Тайван през 2016 г. като ръководител на традиционно подкрепяща независимостта Демократична прогресивна партия (ДПП).Хоминдан е друга голяма политическа сила в Тайван и управлява през по-голямата част след 1949 г. когато Тайван се отделя.Докато Хоминдан контролира отделянето от Китай след гражданската война, все още се стреми да има добри отношения с Пекин.Китай възприема Тайван като отцепила се провинция, която в крайна сметка ще се събере с останалата част от страната, а отношенията между Пекин и Тайпе вече десетилетия са белязани от враждебност и гневна реторика.Отношенията започнаха да се подобряват през 80-те години на миналия век, а Тайван облекчи правилата за посещения и инвестиции в Китай.Foxconn на Гоу е една от първите тайвански компании, които инвестират във фабрики на континента, използвайки много по-ниските разходи за заплати в Китай. Foxconn вече е с повече от 1 милион души персонал, най-вече във фабрики в Китай.Ако Гоу бъде избран, остават въпроси относно това дали той може да направи най-правилното за Тайван, дори ако това вреди на интересите на компанията му, коментира БиБиСи в Тайпе.", "date": "2019.04.17", "title": "С божествена подкрепа, основателят на Foxconn се кандидатира за президент на Тайван"}
{"url": "https://news.bg/society/inspektsiyata-po-truda-proveryava-bezopasnostta-na-stroitelite-na-visochina.html", "text": "Ден за безопасна работа на височина в строителството организира Инспекцията по труда.Причината е, че половината от тежките инциденти на работното място в строителството, които водят до трайна неработоспособност или смърт, се дължат на подценяване на риска от падане от височина.В рамките на днешния ден ще бъдат извършени проверки на обекти, на които се извършват строително-монтажни работи на височина. Предвижда се да бъдат проверени около 230 строителни обекта в цялата страна от над 200 инспектори по труда.Необезопасени скелета, отвори в конструктивни елементи и контури на етажни плочи на строителните обекти и неизползване на лични предпазни средства са сред най-честите нарушения в сектора. Именно те са и основната причина за падане от височина при извършване на строително-монтажни работи.През 2018 г. Инспекцията по труда е разследвала 20 инцидента в резултат от падане от височина. 10 от тях са завършили фатално.Данните за трудовите инциденти на Инспекцията по труда не са идентични с тези на НОИ за трудовия травматизъм, тъй като контролните органи на Агенцията участват в разследването само на част от трудовите злополуки. Освен това те проверяват и инциденти с лица, които нямат осигуряване за риска трудова злополука и не се признават за злополуки.При липса на трудов договор инцидентът не се признава за трудова злополука. По тази причина, за да бъдат гарантирани трудовите и осигурителните права на работещите, те не трябва да се съгласяват да работят без сключен писмено и регистриран в Националната агенция за приходите трудов договор, предупреждават от Агенцията.Инспекцията по труда разследва и инциденти със собственици на дружества и управители, които също не се признават за трудови злополуки.", "date": "2019.04.17", "title": "Инспекцията по труда проверява безопасността на строителите на височина"}
{"url": "https://news.bg/world/belgrad-se-nadyava-da-zavarshi-srabskiya-uchastak-na-turski-potok-prez-2019-g.html", "text": "Белград се надява работата по сръбския участък от газопровода \"Турски поток\" да приключи преди края на 2019 г. Това съобщи министърът на външните работи на Сърбия Ивица Дачич на пресконференция в Москва, информират руски медии.\"Започнахме работа. Очакваме работата да приключи до края на тази година\", изтъкна той след разговори с руския си колега Сергей Лавров.Дачич конкретизира, че сръбският участък от \"Турски поток\" ще е с дължина около 400 километра. Ще доставя 5 милиарда кубични метра газ на година. Първата тръба ще доставя руски газ за Турция, а втората за държави от Югоизточна Европа.През март сръбският енергиен министър Александър Антич заяви, че строителството на сръбския участък, който ще помогне за пренос на газ от България до Унгария, трябва да започне през април.Междувременно Лавров обяви, че Русия ще продължи да развива външнополитическата координация със Сърбия.", "date": "2019.04.17", "title": "Белград се надява да завърши сръбския участък на \"Турски поток\" през 2019 г."}
{"url": "https://news.bg/politics/tri-firmi-podadoha-oferti-za-nov-korab-za-vms.html", "text": "Три фирми са подали оферти по проекта за придобиване на многофункционален патрулен кораб за ВМС, съобщиха от Министерския съвет.Срокът изтече на 16 април в 17.00 часа. Трите фирми са: \"Fr. Lurssen Werft GmbH & Co.KG\" (Германия), \"МТГ - Делфин\" (България) и \"FINCANTIERI\" (Италия).Със заповед на премиера Бойко Борисов е назначена междуведомствена работна група с председател заместник-министъра на отбраната Анатолий Величков. В нея са включени експерти и чиновници от Министерството на отбраната, на финансите, на икономиката, на външните работи и на ДАНС.Офертите ще бъдат отворени на 22 април в Министерството на отбраната, след което ще започне тяхното оценяване.Работата на междуведомствената работна група завършва с окончателен доклад с оценка и класиране на подадените оферти. Той се утвърждава от министъра на отбраната, и се внася в Министерския съвет за разглеждане и одобряване.Припомняме, на 19 юли 2018 г. Народното събрание прие актуализирания проект за инвестиционен разход \"Придобиване на многофункционален модулен патрулен кораб за Военноморските сили (ВМС)\".Целта на проекта е придобиването на два многофункционални модулни патрулни кораби, които притежават способности да участват в широк спектър от морски операции на НАТО и Европейския съюз. Те трябва да заменят част от наличните във ВМС кораби руско производство, които не подлежат на модернизация.Максималната прогнозна стойност на актуализирания проект е 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 г. и 2026 г.Добавени са два нови варианта за придобиване:1) закупуване на нов отбранителен продукт (модифициран за нуждите на ВМС) или производство по лиценз;2) комбинация от разработване на нов продукт и модификация на съществуващ такъв.Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия.", "date": "2019.04.17", "title": "Три фирми подадоха оферти за нов кораб за ВМС"}
{"url": "https://news.bg/crime/arabadzhievi-tarseli-informatsiya-za-danachni-i-za-geshev.html", "text": "На първа инстанция е допусната екстрадицията на Ветко и Маринела Арабаджиеви. Работи се по делото и има готовност да го приключим в кратки срокове. Това заяви зам.-главният прокурор Иван Гешев пред БНТ.По думите му са открити интересни доказателства - анализ на служители от Националната агенция по приходите (НАП) - \"с кой могат да се разберат, с кой -не. Търсене информация за мен, за съдии\", каза Гешев.Относно посещението му в САЩ и негативния доклад на Департамента на САЩ за състоянието на човешките права в България, Гешев заяви, че са говорили за взаимодействие в борбата с тероризма.Запитан: \"В САЩ бяхте наскоро - твърди се че са недоволни\", той отговори: \"Още не сме изживели синдрома на малкия брат, който е извикан някъде, за да му се карат. С американската страна има - взаимодействие в борбата с тероризма. Видяхме добри практики\".От думите му стана ясно, че ще копираме модела на САЩ, които имат структура по контратероризъм във всеки щат. Това че някои хора се стремят всяко добро нещо да оцапат - това е реакция от работата, убеден е зам.-главният прокурор.На въпрос: \"Кой каля терена за битката за главен прокурор?\", зам.-главният прокурор обясни, че там се преплитали всякаквите интереси.\"На олигарси, на арестувани олигарси, на журналисти, на които им плащат, на подсъдими лица, на обвиняеми, на хора, които искат да вземат тази позиция. Нормално и вътре да има личностни напрежения и политика в съдебната власт\", обясни Гешев.Зам.-главният прокурор не пропусна да критикува председателя на Върховния касационен съд (ВКС) Лозан Панов. Не бих възприел да има подкрепа или протест от неправителствена организация и на Митьо Очите - не съм съгласен с този протест, не допускам да се обвързва името ми с хора, които са разследвани. Такава реакция нямаше в протеста в подкрепа на Иванчева и на Лозан Панов, каза Гешев.\"Ако искаш да си магистрат - стоиш в магистратурата, ако искаш да си политик - правиш си партия, пак не стоиш в прокуратурата\", заяви зам.-главният прокурор.Според него имало навлизане на политиката в съдебната власт. \"Не те интересува истината, интересува те конкретен резултат, който да ползваш с определени политически цели\".", "date": "2019.04.17", "title": "Арабаджиеви търсели информация за данъчни и за Гешев"}
{"url": "https://news.bg/crime/sak-s-kokain-izpluva-i-kray-kaliakra.html", "text": "Още 16 кг кокаин откри полицията в морето. Този път находката е била намерена на плаж \"Болата\" на Калиакра.Вчера около 17.00 часа на мястото е изплувал поредният пакет с наркотици, вързан към спасителна жилетка. Сакът е съдържал общо 16 пакета - всеки с тегло 1 кг и 100 г. Той е бил забелязан при обход на катер на Граничната полиция.Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край Тюленово и \"Слънчев ден\" край Варна.Припомняме, това е поредният случай на изплувал кокаин по родното Черноморие.Миналата седмица бяха  във водната граница между Румъния и България. Пратката беше засечена от граничните полицаи.В следващите дни  в района и попадна на още един пакет - този път във водите край курортния комплекс \"Слънчев ден\" край Варна. Оказа се, че ", "date": "2019.04.17", "title": "Сак с кокаин изплува и край Калиакра"}
{"url": "https://news.bg/crime/brakonieri-katastrofiraha-sled-gonka-s-inspektori-po-ribarstvo.html", "text": "Бракониери катастрофираха след гонка със служители на Агенцията по рибарство, съобщи Нова телевизияСлучката е станала в Монтана край язовир \"Огоста\". Мъжете, единият с прякор \"Видрата\", са познати на инспекторите и на полицията и са с десетки актове и нарушения.Заради \"Видрата\" през юни, миналата година е променен и Закона за рибарство и аквакултури. За нарушителите вече се предвижда от 1 до 3 години затвор и глоба от 15 до 20 хиляди лева.Валери Спасов от Агенцията по рибарство в Монтана разказва, че бракониерите са разположили във водата хрилни мрежи с дължина 300 метра, като 200 от тях са били с размер на окото 4,5 до 5 см. - мрежи, с които се лови бяла риба, забранена за улов заради размножителния си период.По думите му бракониерите се спрели, когато забелязали колата на служителите на реда. По-късно те засекли превозното средство на нарушители и започнали преследване през гората, при което бракониерите са карали без фарове, за да не бъдат проследени. Така те се ударили в дърво, след което са заловени, а мрежите им са намерени заровени в дупка в земята.", "date": "2019.04.17", "title": "Бракониери катастрофираха след гонка с инспектори по рибарство "}
{"url": "https://news.bg/regions/svlachishte-zatvori-patya-do-rilskiya-manastir-1.html", "text": "Свлачище затвори пътя до Рилския манастир, предаде Нова телевизия. Това се случва за пореден път - , когато манастирът отново се оказа отцепен. Тогава се очакваше времето да стане по-сухо, за да се започне работа по срутената скална маса.Боян Илиев от областното пътно управление в Кюстендил посочи, че през това време е бил изготвен проект на базата на хидроложки и геоложки проучвания, който е получил одобрението на Агенция \"Пътна инфраструктура\".На този етап са осигурени необходимите финансовите ресурси и ще започне в най-скоро време укрепването на тези откоси, в които се наблюдават тези срутвания на скални маси, увери експертът.Той обясни, че проектът се е забавил, защото се е изчаквало разрешение за премахване на определени дървесни видове. В 50-метровия участък са били оставени скални късове, изпълняващи задържаща функция, за да няма още срутвания. Илиев увери, че работата по засегнатия участък от 250 метра ще започне до месец и ще бъде приключен в рамките на 3 месеца.", "date": "2019.04.17", "title": "Свлачище затвори пътя до Рилския манастир"}
{"url": "https://news.bg/crime/ivancheva-i-petrova-zmiyata-hape-nay-silno-kogato-znae-che-umira.html", "text": "\"Змията хапе най-силно, когато знае, че умира!\". Това пишат в писмо от ареста бившият кмет на столичния район \"Младост\" Десислава Иванчева и нейната заместничка Биляна Петрова преди да бъдат изпратени в затвора в Сливен още преди 15-дневния срок за обжалване на присъдата на първа инстанция. Писмото е публикувано на страницата на бившия пиар на столичния район Петър Кърджилов.Най-важното - не успяха да ни пречупят и да ни затворят устата - затова ни арестуват пак, за да не продължим разследванията, пишат Иванчева и Петрова.Писмото прилагаме без редакторска намеса: пише в писмото, подписано от Десислава Иванчева и Биляна Петрова.", "date": "2019.04.17", "title": "Иванчева и Петрова: Змията хапе най-силно, когато знае, че умира"}
{"url": "https://news.bg/regions/dvama-postradaha-pri-katastrofa-vav-vrachansko.html", "text": "Шофьор и негов спътник пострадаха при катастрофа във Врачанско, информира БНР.Инцидентът е станал вчера около 18:10 ч. на пътя между с. Крушовица - с. Липница.Товарен автомобил \"Форд Транзит\" управляван от жител на София се блъска в предпазна мантинела, след което се преобръща на пътното платно.Пробата за алкохол на шофьора е положителна- 0,56 промила. Образувано е бързо полицейско производство.", "date": "2019.04.17", "title": "Двама пострадаха при катастрофа във Врачанско "}
{"url": "https://news.bg/regions/zapochna-premestvaneto-na-skaptopara-ot-patya-na-am-struma.html", "text": "Започна преместването на археологическите обекти, които бяха разкрити по трасето на автомагистрала \"Струма\" край Благоевград, предаде БНР. Инициативният комитет за съхраняването на  е удовлетворен от проекта, който е възложен и финансиран от Агенция \"Пътна инфраструктура\".По информация на изследователите ценните обекти от римското селище са три - двете запазени гробни камери, останките от ранно християнската църква и римската вила.След многократни протести се стигна до решението те да бъдат преместени на 20 метра от трасето на магистралата, където се намира римската баня.Представители на Инициативния комитет са се запознали с проекта на среща в Агенция \"Пътна инфраструктура\". По думи на председателя Лазар Андреев проектът е изготвен добре, но на срещата не е станало ясно как и от кого ще бъде изпълнен.Той посочи и че за разлика от пътната агенция Министерството на културата и община Благоевград все още не са изпълнили своите ангажименти.Припомняме, АПИ изготви задание на проект за преместване и теренна консервация на археологическите обекти, които имат експозиционна стойност. Документът бе изпратен за съгласуване в Националния институт за недвижимо културно наследство. Към Министерството на културата бе създадена и , която да проучи обекта.В началото на май миналата година, премиерът . \"Археолозите и инженерите да ми дадат решение. Толкова много археология изкарахме, че се чудим как да я опазим и развием\", коментира Борисов. тогава, като се обявиха в защита на древното римско селище. Според тях .На 2 май стана ясно, че няма да бъде допуснат конфликт между бързото строителство на АМ \"Струма\" и съхраняването на археологическите находки. Тогава  в техния автентичен вид.В средата на януари тази година за опазване на недвижимите културни ценности издаде указание за преместване на римската фамилна гробница и раннохристиянската църква.", "date": "2019.04.17", "title": "Започна преместването на \"Скаптопара\" от пътя на АМ \"Струма\""}
{"url": "https://news.bg/crime/identifitsiraha-trupa-otkrit-v-gora-v-smolyansko.html", "text": "Разследват кой е убил 41-годишен мъж в Смолян. Окръжна прокуратура-Смолян разследва умишлено убийство - престъпление по чл. 115 от Наказателния кодекс.След като бе установено, че мъжът е имал насилствена смърт, дактилоскопна експертиза е установила самоличността му - Георги Т. Г., на 41 г., убит преди около 15 денонощия.До момента е установено, че на 15 април 2019 г., на разклон за селата Пещера и Турен, област Смолян, в местността \"Пещерско бърце\", в горист участък, е открит труп на мъж, затрупан с клони от иглолистни дървета. Тялото е било намерено от случаен минувач, който е подал сигнал на тел. 112.Има тройна съдебномедицинска експертиза, но насилствената смърт е установена при извършена аутопсия в болницата в Смолян. Тогава е установено, че смъртта на пострадалия е настъпила в резултат на асфиксия /задушаване/, след счупване на подезичната кост. Вещите лица са потвърдили, че се касае за насилствена смърт.По досъдебното производство продължават активните процесуално-следствени действия за установяване на извършителя на убийството.", "date": "2019.04.17", "title": "Идентифицираха трупа, открит в гора в Смолянско"}
{"url": "https://news.bg/politics/borisov-hvali-rabotata-na-spetssluzhbite.html", "text": "\"Службите се разработиха много всеки ден с няколко стотин килограма хероин, кокаин и тонове марихуана.\"Това заяви премиерът Бойко Борисов на редовното си заседание в Министерския съвет.Припомняме, че по-рано днес беше намерен Това е поредният случай на изплувал кокаин по родното Черноморие.Миналата седмица бяха  във водната граница между Румъния и България. Пратката беше засечена от граничните полицаи.В следващите дни  в района и попадна на още един пакет - този път във водите край курортния комплекс \"Слънчев ден\" край Варна. Оказа се, че ", "date": "2019.04.17", "title": "Борисов хвали работата на спецслужбите"}
{"url": "https://news.bg/society/bez-avtomobili-s-niska-ekootsenka-v-tsentara-predvizhda-proektonaredba.html", "text": "Проектонаредба предвижда нови екокатегории за автомобилите, предаде БНТ.Предвижда се стикер с вграден чип да показва екологичната група на автомобила, която ще се определя при годишния технически преглед.Идеята е в дните с най-високи стойности на замърсяване на въздуха, автомобилите, които отделят високо количество вредни емисии, да не бъдат допускани до центъра на градовете.Екокатегориите - общо пет, ще взимат предвид типа гориво. По този начин автомобилите с газови уредби ще бъдат облекчени.По думи на инж. Георги Илиев от Националната камара на автосервизите Проектонаредбата предвижда не само по-лек режим за автомобилите на алтернативни горива като природен газ, но и различна методика на измерване на изгорелите газове. Той уточни, че стикерите няма да кореспондират пряко с европейския стандарт.\"Един от най-вредните газове, който се измерва, е въглеродният окис, който е с 20-25% по-нисък в алтернативните горива от бензина. Така автомобилът ще получи стикер с по-висок еко клас, но не с по-висок \"Евро\" клас\", обясни Илиев.Въпреки че досега са се измервали изгорелите газове на основното гориво, новата проектонаредба предвижда вече да се измерва общото отделяне на изгорели газове.Очаква се наредбата до насърчи хората да си подменят катализаторите, тъй като без тях не може да се изпълни зададената от производителя еконорма.", "date": "2019.04.17", "title": "Без автомобили с ниска екооценка в центъра предвижда проектонаредба"}
{"url": "https://news.bg/int-politics/salvini-e-siguren-v-prisastvieto-na-teroristi-na-lodki-s-migranti-ot-libiya.html", "text": "Хаосът в Либия след  към Триполи увеличи риска от присъствие на терористи на лодки с мигранти, които се отправят от размирната страна към Италия.Това обяви италианският външен министър Матео Салвини, добавяйки, че пристанищата на страната ще останат затворени, съобщава \"Ройтерс\".\"Проникването на ислямски терористи вече не е риск, то се превърна в несъмнен факт: следователно е мой дълг да повторя, че няма да бъде разрешено никакво акостиране на италианските брегове\", отсече той в интервю за местно радио.Салвини, който е лидер на антиимигрантската партия \"Лига\", отказа да каже дали позицията на Италия може да се промени в случай на пълномащабна война в Либия след разразяването на анархия в страната, откакто диктаторът Муамар Кадафи беше свален от власт през 2011 г.", "date": "2019.04.17", "title": "Салвини е сигурен в присъствието на терористи на лодки с мигранти от Либия"}
{"url": "https://news.bg/society/stolichna-obshtina-obeshta-za-zapochne-razshireniya-na-4-detski-gradini.html", "text": "Столична община пое ангажимент да започне разширение на 4 детски градини. Това стана след настояване на Национален инициативен комитет за качествена и иновативна образователна система във връзка с разширенията на четирите градини, които не са намерили място в \"Бюджет 2019\"От сдружението обясняват, че след среща със зам.-кмет по строителството на Столична община Ирина Савина е постигнато споразумение, според което ще се вкарат с доклади за финансиране от СУСОПФ разширенията на ДГ №4 и ДГ №119.По думите им единият доклад ще бъде вкаран идния вторник, а другия ще се забави около месец, тъй като все още не е довършена актуализацията на проекта.От инициативния комитет посочват, че ДГ № 8 има нужда от актуализация на проекта и веднага след това ще им бъдат опуснати пари за проектиране. За детска градина №116 пък отбелязват, че докладът трябва да бъде внесен от районния кмет, с който следва да бъде организирана среща.Те подчертават, че ако всичко се развие по план строителството по тези разширения ще започне до няколко месеца.След постигнатите договорки от сдружението са решили да отменят насрочения за 18 април протест.", "date": "2019.04.17", "title": "Столична община обеща за започне разширения на 4 детски градини"}
{"url": "https://news.bg/crime/osadiha-na-5-godini-uslovno-bivsh-devnenski-kmet.html", "text": "Осъдиха на 5 години условно бившия кмет на община Девня Атанас Кузев, съобщават от Девненския районен съд.Той е признат за виновен за длъжностно присвояване в големи размери - 38 298 лева.Съдът лишава Атанас Кузев и от право да заема държавна и обществена длъжност за срок от 5 години.Атанас К. е бил предаден на съд с обвинителен акт на Районната прокуратура в Девня за това, че в периода от 2009 до 2015 г. като действащ кмет на община Девня, е присвоил гориво в големи размери. По време на разследването обвиняемият кмет е бил с мярка за неотклонение \"парична гаранция\" в размер на 5000 лева.Община Девня сключила договор с \"Лукойл България\", според клаузите на който била предоставена карта за зареждане с гориво на община Девня. С нея кметът зареждал управлявания лично от него служебен дизелов автомобил - джип \"Волво\".Зарежданото дизелово гориво значително надвишавало разхода на автомобила според техническите му параметри. С картата за гориво били зареждани и значителни количества бензин, плащани били и скъпи алкохолни напитки и цигари в различни бензиностанции в страната.Това е второто разглеждане на делото срещу вече бившия кмет Атанас К.В края на 2017 г. Девненският районен съд го оправда по повдигнатото обвинение за длъжностно присвояване в големи размери. Последва протест на Районната прокуратура в Девня срещу оправдателната присъда.Състав на Варненския окръжен съд върна делото за разглеждане от друг състав на първата съдебна инстанция, който се произнесе с осъдителната присъда.Районната прокуратура в Девня ще протестира осъдителната присъда, тъй като смята, че наложеното условно наказание на Атанас К. е несправедливо и занижено.", "date": "2019.04.17", "title": "Осъдиха на 5 години условно бивш девненски кмет"}
{"url": "https://news.bg/regions/razsledvat-poboy-nad-11-godishen-ot-negov-uchitel-v-gabrovo.html", "text": "Полицията разследва побой на 11-годишен ученик от негов учител в Габрово.Сигнал за случая е бил подаден около 18.00 часа вчера от майката на пострадалото момче. Тя съобщила, че учител от ОУ \"Св. Св. Кирил и Методий\" е проявил изключително грубо отношение към сина й, който бил възпитаник на същото училище, в резултат на което детето е получило наранявания.Момчето е прегледано в Отделение \"Съдебна медицина\" в МБАЛ-Габрово. Назначена е съдебномедицинска експертиза.По случая е образувано досъдебно производство.", "date": "2019.04.17", "title": "Разследват побой над 11-годишен от негов учител в Габрово"}
{"url": "https://news.bg/disasters/veche-sa-sabrani-pochti-1-mlrd-dolara-za-remonta-na-notr-dam.html", "text": "Назначеният за отговорник от френския президент Еманюел Макрон за набиране на средства за националното наследство на Франция Стефан Берн обяви, че 880 млн. евро (995 млн. долара) са били събрани досега за реконструкцията на парижката катедрала \"Нотр Дам\", която беше сериозно повредена при  в понеделник вечерта.По-късно през деня френският президент ще проведе специално заседание на правителството за обсъждане на злополучното събитие, разглеждано от властите като случаен инцидент, а не като умишлен палеж.Приносът дойде предимно от местни и американски компании, включително Kering, LVMH, Total и Apple, както и лични дарения от вярващи по света.Макрон вчера настоя, че очаква храмът да бъде възстановен в рамките на пет години, за да бъде \"още по-красив\".", "date": "2019.04.17", "title": "Вече са събрани почти 1 млрд. долара за ремонта на \"Нотр Дам\""}
{"url": "https://news.bg/world/priznatsi-za-sazhivyavane-na-ikonomikata-na-kitay-v-nachaloto-na-2019-g.html", "text": "Признаци за съживяване на икономиката на Китай в началото на 2019 г.Втората най-голяма икономика в света се е представила малко по-добре от очакваното през първото тримесечие на тази година, показват данни на китайското правителство, цитирани от Си Ен Ен. Тя се е разширила с 6,4% в сравнение с преди година. Икономистите прогнозираха 6,3 на сто икономически растеж.Опасенията от по-голямо забавяне на икономиката на Китай е едно от най-големите притеснения за глобалната икономика през тази година. Китайският растеж е засегнат от търговската война със САЩ и правителството на азиатската страна се опитва да се справи с огромния дълг във финансовата система на Китай.Статистиката разкрива, че растежът през първите три месеца на годината е подкрепен от силно производство и по-големите харчове на китайските потребители.Анализатори коментират, че инвеститорите сега ще се съсредоточат върху вероятността от сключване на търговско споразумение между САЩ и Китай през следващите седмици.През миналия месец правителството на Китай прогнозираше икономически растеж между 6% и 6,5 на сто през 2019 г. Това означава по-слаб растеж от 6,6% през миналата година. Китай вече регистрира най-бавния ръст на годишна база от близо три десетилетия.Пекин отговори с мерки за стимулиране на икономиката за милиарди долари, включително данъчни отстъпки за бизнеса, отделяне на средства за инфраструктура и отпускане на валутната политика.", "date": "2019.04.17", "title": "Признаци за съживяване на икономиката на Китай в началото на 2019 г."}
{"url": "https://news.bg/weather/oblachno-sas-slabi-prevalyavaniya.html", "text": "Днешният ден ще бъде предимно облачен, с изцяло положителни температури, ненадхвърлящи 20 градуса.Облачността ще продължи да се разраства от север и над повечето места в страната ще бъде значителна.На някои места в източната част от страната и в планинските райони се очакват слаби превалявания.Вятърът ще бъде слаб до умерен, ориентиран от север и северозапад.Максималните температури ще са предимно в интервала 12-17 градуса, в някои западни райони и малко по-високи.Минималните са между 2 и 6 градуса.", "date": "2019.04.17", "title": "Облачно, със слаби превалявания"}
{"url": "https://news.bg/int-politics/parlamentat-na-egipet-glasuva-za-6-godishen-prezidentski-mandat.html", "text": "Парламентът на Египет прие поправки в конституцията на страната, позволяващи на президента Абдел Фатах ал Сиси да остане на поста си до 2030 г. Припомняме, той е начело на страната от 2014 г.Става дума за чл. 140 от основния закон на Египет, засягащ продължителността на мандата на държавния глава. Поправките дават възможност за удължаване с две години на мандата на президента, който беше избран през март 2018 г. Така той ще стане 6-годишен и ще продължи до 2024 г. Сиси има възможност да получи и нов - трети мандат, по силата на който би управлявал до 2030 г.Реформата беше инициирана от 156 депутати, в еднокамарния парламент, който е доминиран от привържениците на Сиси.С поправките в основния закон се конституира и горна камара на парламента. Предвижда се две трети от депутатите в нея да се избират, а една трета да се назначава от държавния глава.Освен това с поправките се забранява да бъде назначаван военен министър без съгласието на Висшия съвет на въоръжените сили на страната.За да влязат в сила новите законови текстове, те трябва да бъдат одобрени на референдум.", "date": "2019.04.17", "title": "Парламентът на Египет гласува за 6-годишен президентски мандат"}
{"url": "https://news.bg/politics/borislav-muerov-e-noviyat-shef-na-odmvr-gabrovo.html", "text": "Борислав Муеров е новият директор на полицията в област Габрово, съобщи Дарик радио.Професионалният му опит е натрупан в СДВР - охранителна полиция.Тази вечер той бе представен на кмета на Габрово и на екипа, който ще ръководи от министър Младен Маринов.Габровци го видяха на срещата в Община Габрово преди два дни, когато той беше до кмета Таня Христова и зам.-директора Петков.Министърът обоснова назначението с нуждата от по-активна работа на охранителната полиция, както и със служителите, които работят на терен, в малките населени места. От Муеров се очаква да подобри комуникацията с местната власт и гражданите.Младен Маринов заяви, че Борислав Муеров ще се справи, тъй като работата му в столицата е била в много сложна обстановка. Силите на реда ще се оттеглят от Габрово, когато има сигурност, че напрежението е стихнало.\"За нас е по-важно, че направихме първите контакти с протестиращите. Това са добри сигнали, че трябва да се седне на масата и да се изговори всичко и да се вземат адекватни мерки, за да не оставим нещо да тлее, да тлее и да доведе до същата ситуация. Най-важното е да има граждански мир и добра комуникация. Има ли ненавременни действия на институциите, винаги се стига до социални напрежения.\" - коментира още Министър Маринов..\"Бърза и адекватна реакция към всеки един случай и нулева толерантност към извършителите на престъпления. Зад тези действия на полицията очаквам да застане цялата общественост.\" - каза още той.", "date": "2019.04.17", "title": "Борислав Муеров е новият шеф на ОДМВР-Габрово"}
{"url": "https://news.bg/int-politics/ukrayna-sezira-mezhdunaroden-sad-za-plenenite-ot-rusiya-moryatsi.html", "text": "Украйна сезира Международния трибунал по морско право за пленените от Русия украински моряци, съобщи агенция \"Укринформ\" с позоваване на президента на страната Петро Порошенко.\"Съдебната разправа, която се извършва в Москва над украинските моряци е крещящо доказателство за това, че Русия продължава да демонстрира цинично неуважение към човешките права. Ако за Руската федерация това е игра и шантаж, за нас е борба за съдбата на нашите граждани и за уважение към нормите на международното право.\" - заявява Порошенко в профила си във Facebook.\"Каквито и демонстрации да прави агресорът, действията му са надеждно парирани от предприетите от нас мерки - и от дипломатическия натиск, и от започнатите процедури в Европейския съд по правата на човека, и от механизма за принудително решаване на спора в съответствие с Конвенцията на ООН по морско право\", отбелязва президентът на Украйна.По думите му, външното министерство но Украйна допълнително е сезирало Международния трибунал по морско право с искане да се предприемат допълнителни мерки срещу руската страна за освобождаване на украинските моряци.\"Разчитаме в рамките на броени седмици Трибуналът да задължи Русия да освободи нашите моряци и украинските кораби, а действията й да бъдат определени като неправомерни. Именно такива решения приближават освобождаването на нашите моряци, както и на останалите наши граждани, и правят неизбежно привличането на Русия под международна правна отговорност. Русия все още има шанс да освободи нашите моряци и кораби преди да бъде осъдена за извършеното от Кремъл международно престъпление.\" - коментира Порошенко.", "date": "2019.04.17", "title": "Украйна сезира международен съд за пленените от Русия моряци"}
{"url": "https://news.bg/press/predlagame-restavratori-za-notr-dam-gabrovskata-politsiya-e-s-nov-shef-podkrepyame-gruziya-za-nato.html", "text": "Пожарът в \"Нотр Дам\" е водеща тема за вестниците в сряда.\"България предлага реставратори и живописци на Франция, заради изгорялата катедрала \"Нотр Дам\". Това каза на брифинг, министър-председателя Бойко Борисов, предаде репортер на Канал 3. \"Сутринта чрез нашия посланик в Париж предадох на президента Марин, че съжаляваме и скърбим за тази светиня, каквато е \"Нотр дам\". Готови сме и да подпомагане, както финансово, но България да предложи реставратори и живописци. Ние ще ги командироваме да помагат, това ще бъде нашият принос\" , каза Борисов...\" - в. \"Стандарт\".\"Студенти от специалност \"Аpxитеĸтypа\" на Варненския свободен университет ще изпратят писмо-подкрепа до Ан Идалго - кмет на Париж, в което изразяват желанието си да помогнат за реставрацията на катедралата \"Нотр Дам дьо Пари\" - обект на световното културно наследство. \"В Евpопа няма изгpадена cиcтема за събиране на статистически данни за обектите - паметници на културата, претърпели загуби от пожари\", показва изследване на експерти от Варненския свободен университет, проведено по проект \"СОЅТ - aкция С17. Аpxитеĸтypно наcледcтво: загyби от пожаpи, заcягащи кyлтypно-иcтоpичеcки cгpади - паметници на кyлтypата\"...\" - в. \"24 часа\".\"Пожарът е започнал около 19:50 местно време, според пожарникарите - от покрива. Минути след това стига до кулата-стрела, която скоро след това рухва. Според кореспондент на \"Ройтерс\" в 20:07 покривът на църквата също пропада. В 20:25 евакуацията на острова, на който се намира \"Нотр Дам\", е завършена. Потушаването на огъня отне около 15 часа и усилията на над 400 пожарникари. По-късно в обръщение към нацията френският президент Еманюел Макрон обяви, че катедрала ще бъде възстановена до пет години. \"Ние ще възстановим катедралата и ще я направи още по-хубава и аз искам това да приключи до пет години\", обяви той, цитиран от БТА. \"На нас се пада задачата да превърнем това бедствие във възможност да се обединим и заработим заедно, след като сме премислили задълбочено онова, което сме били и онова, което трябва да бъдем, и да станем по-добри, отколкото сме. На нас се пада да намерим отново нишката на нашия национален проект\", каза той. Каква е причината за пожара? Засега не е известна, а разследването ще бъде трудно и продължително, предупреди прокуратурата. Но според разследващите няма индикации пожарът да е умишлен, няма и терористична организация, която да е поела отговорност за атаката или да е била обвинена. \"Пет фирми участват в работите на обекта. Още днес започнахме да изслушваме работници и служители на тези фирми. Петнайсет от тях са били на място вчера\", каза прокурорът на на Париж Реми Ейц пред журналисти. Около 50 следователи от съдебната полиция ще участват в разследването. Какво оцеля? Двете 69-метрови камбанарии са незасегнати. Известната розетка и много от религиозните реликви не са били увредени тежко - сред тях и известния Трънен венец, донесен от Константинопол през дванадесети век. Благодарение на пожарникарите, спасени са били и златни и сребърни бокали, инкрустирани със скъпоценни камъни, както и свещници. Спасена е била и туника, носена от Свети Луи - кралят-светец от 13-ти век както и 16 бронзови статуи, които обикновено се намират в срутената кула-стрела. Те обаче са били изнесени от нея дни преди пожара заради вървящата реставрация. Оцелял и златен кръст, намиращ се над олтара на храма. Големият орган не е увреден, съобщиха от градския съвет, макар че вероятно има леки щети. Какво е увредено? Целият дървен покрив на сградата. Поне отчасти са увредени четири от големите картини от 17 и 18 век, изобразяващи сцени от живота на апостолите. Министърът на културата Франк Ристер обясни, че щетите са повече от пушека отколкото от пламъците. Намокрените при борбата с пожара артефакти ще бъдат пренесени в Лувъра, за да се започне работа по реставрацията им. Какво следва? Разследващите няма да могат да влязат в сградата, докато експерти не установят дали каменните стени са издържали пожара. След като огънят бе потушен, сега пожарникарите наблюдават движението на структурата и опитват да установят дали тя е стабилна. Частни компании и бизнесмени обещаха стотици милиони евро, за да подпомогнат реставрацията. Сред тях компанията за луксозни стоки LVMH на Бернар Арно, Kering на Франсоа Пино, L'Oreal и семейство Бетанкур Мейер, петролната фирма Total, застрахователят Axa, банката BNP, холдингът FIMALAC, групата Bouygues, рекламната фирма JCDECAUX, банката Societe Generale, Apple, и айти компанията CAP GEMINI. Френските авиолинии предложиха безплатен транспорт за всички участници в реконструкцията. Компанията за строителите материали Saint-Gobain предложи услугите си за реновацията специално на цветните стъклописи, банката Caisse des Depots - дъбове за обновяването на дървената конструкция. Градската управа на Париж и регионите Ил дьо Франс и Оверн-Рона-Алпи също ще дарят пари, както и Европейската централна банка...\" - в. \"Дневник\".Вестниците съобщават и за назначаването на Борислав Муеров за шеф на габровската полиция.\"Дългогодишен служител и ръководител в СДВР застава начело на ОДМВР-Габрово. След дълги години трупан опит в редиците на СДВР, заемал различни длъжности, последните 6 години като началник отдел Охранителна полиция, от днес със заповед на министър Младен Маринов, Борислав Муеров е назначен за директор на ОДМВР Габрово, пишат СДВР Столична полиция в страницата си във Фейсбук. Оттам пожелават много здраве и професионални успехи на старши комисар Борислав Муеров и екипа му, в нелеката борба с престъпността и опазването на обществения ред за по- спокойно бъдеще.\" - в. \"Труд\".\"Заповедта за назначаването му е била подписана от министъра на вътрешните работи Младен Маринов. Предшественикът му в ОДМВР Габрово Борислав Бончев подаде оставка миналата седмица заради напрежението в града. \"Нека с присъщите му неуморност, упоритост и професионализъм да ръководи поверените му служители и заедно да успеят да създават повече сигурност на жители и гостите на града\", се казва в съобщението на СДВР. Колегите на Муеров му пожелават професионални успехи в борбата с престъпността и опазването на обществения ред за по-спокойно бъдеще...\" - в. \"Дневник\".Всекидневниците информират също за внасянето на обвинителен акт срещу депутата от ДПС Димитър Аврамов.\"Специализираната прокуратура внесе в Специализирания наказателен съд обвинителен акт срещу народния представител от ДПС Димитър Аврамов, съобщи БНТ. Той, заедно с двама помагачи, са предадени на съд за търговия с влияние, осъществено в условията на продължавано престъпление. Според разследването от 6 до 17 юли 2012 г., в Бяла Слатина, Плевен, Монтана и в местността \"Тировец\" в землището на Монтана, Аврамов, в съучастие с помагачи, поискал от бизнесмен сумата от 220 000 лева и право на ползване на земеделски земи, собственост и арендувани от фирма на бизнесмена... Аврамов е взел 100 000 лева, за да упражни влияние върху директора на Областна дирекция \"Земеделие\" в Монтана да отмени заповед от за служебно разпределение на ползването на земя в землището на село Стубел, да издаде заповед за въвод във владение на фирмата на бизнесмена в масив в селото и да сключи споразумение за ползването на земеделски земи. Той искал пари, за да повлияе и върху началника на РУП-МВР в Монтана във връзка със службата му и при упражняване на правомощията му - да осигури полицейска охрана върху масива при прибирането на реколтата от рапица, съобщава БНТ. Специализираният наказателен съд трябва да насрочи разпоредително заседание по делото. Димитър Аврамов е избран с листата на ДПС в избирателен район Монтана. Той е член на комисиите за борба със сивата икономика и контрабандата и по европейските въпроси и еврофондовете.\" - в. \"Сега\".\"Специализираната прокуратура предаде на специализирания наказателен съд депутата от ДПС Димитър Аврамов и двама негови помагачи за търговия с влияние. Единият от помагачите му е бившият общински съветник от Плевен Методи Петков. Престъпленията са извършени в периода от 6 юли 2012 г. до 17 юли 2012 г. в Бяла Слатина, Плевен, Монтана и в местността Тировец край Монтана, където се намира производствена база, съобщиха от прокуратурата. Според обвинението Аврамов е поискал от арендатора Светослав Илчовски на пет пъти общо 220 хил. лв. и право на ползване на земеделски земи, а след това е взел 100 хил. лв., за да упражни влияние върху длъжностни лица и така да реши проблем с други обработваеми земи. Аврамов твърдял, че ще упражни влияние върху директора на областната дирекция \"Земеделие\" Зорница Александрова, за която твърдял, че тя е негов човек и ще уреди проблемите на бизнесмена. Илчовски бил арендатор на земеделски земи в Монтанско. С други фирми имали сключено споразумение за разпределянето на земите, които обработват. Споразумението не било официално регистрирано в областната дирекция \"Земеделие\" в Монтана, законът задължавал директора на дирекцията да издаде заповед за служебно разпределение на площите. Така земите, обработвани от Илчовски, отишли при друга фирма, която започнала да събира продукцията. Намесила се полиция, която предотвратила навлизането на комбайни. В спора се намесил и Димитър Аврамов, който срещу пари и земи обещал на Илчовски да уреди проблема... Аврамов беше арестуван през юли 2012 г., когато бе депутат от ГЕРБ. След арестите бе снет имунитетът му, за да бъде разследван. През 2016 г. Софийският градски съд оправда Аврамов, но година по-късно Софийският апелативен съд отмени оправдателната присъда и върна делото на първата инстанция поради съществени нарушения. През 2017 г. Аврамов отново влезе в Народното събрание, но този път от листите на ДПС. Главният прокурор поиска имунитета му, а той доброволно се отказа от него. Миналата година делото бе изпратено и поето от специализираната прокуратура.\" - в. \"Дневник\".Посещението на грузинския премиер Мамука Бахтадзе у нас също е сред актуалните теми.\"България подкрепя членството на Грузия в Европейския съюз и НАТО, заяви премиерът Бойко Борисов след среща в София с грузинския си колега Мамука Бахтадзе. Грузия има нашата подкрепа за НАТО и ЕС - те са много по-напред от Украйна и Молдова в това отношение, каза Борисов. Грузия е важна за нашата страна, защото са от другата страна на Черно море и там се събират товари, които пътуват към нас, посочи Борисов. Ние усилено строим магистрала \"Хемус\" и с подобен фериботен обмен ще върнем блясъка на пристанище Варна. В рамките на три - четири месеца ще тече подготовката за засилване на фериботните връзки, каза българският премиер. Сега между двете страни пътуват по два ферибота седмично, амбицията ни е да ги направим по два на ден, каза Борисов. Има желаещи да инвестират в дигиталната инфраструктура и в рамките на няколко месеца можем да започнем полагането на кабел за пренос на данни под Черно море, за целия Каспийски регион, допълни българският премиер. Грузия е производител на много енергия от ВЕИ източници, която може да се пренася през Черно море до нашата страна, каза още българският премиер. Благодаря за вашата подкрепа за нашата териториална цялост и за нашите желание за членство в НАТО и в ЕС. Връзките ни с ЕС станаха по-силни, плавно се сближаваме и това помага на нашата страна, каза премиерът на Грузия. Пътят към ЕС и НАТО ще отвори още повече възможности пред нашата страна, посочи той. Повдигнах и темата, че Русия все още окупира 20 процента от територията на Грузия. Нашата страна подкрепя мирното решаване на този конфликт, но само твърдата позиция на международната общност може да доведе до решаване на конфликтите и постигане на мир, каза Мамука Бахтадзе. Грузинският премиер поздрави България със 140-ата годишнина от конституцията на страната. Последната среща на премиерите Борисов и Бахтадзе беше през септември 2018 г. в Ню Йорк по време на 73-ата сесия на Общото събрание на Организацията на обединените нации. Сред обсъжданите теми тогава бяха подкрепата на България за евроатлантическата перспектива на Грузия, както и партньорството в отбраната и сигурността, припомниха от пресслужбата на правителството. В делегацията на грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.\" - в. \"Стандарт\".\"Търсенето на възможности за интензифициране на двустранния икономически обмен и сътрудничество с акцент върху транспортната свързаност бе сред темите на срещата днес на \"Дондуков\" 2 между държавния глава Румен Радев и министър-председателя на Грузия Мамука Бахтадзе, съобщиха от прессекретариата на президента. В хода на разговора президентът Радев отбеляза, че Грузия е традиционен икономически партньор на България, с когото желаем да развиваме всестранно, дългосрочно и взаимноизгодно сътрудничество. Стратегическото разположение на България и Грузия от двете страни на Черно море беше определено от двамата като важен фактор, който дава възможност за връзки, особено в областта на транспорта и инфраструктурата. \"Един от секторите, в които има голям потенциал за развитие са фериботните, както и железопътните връзки за пренос на товари в двустранна посока\", посочи президентът Радев като допълни, че България е сред десетте най-големи външно-търговски грузински партньори. По време на разговора двамата се обединиха около мнението, че настоящата визита на премиера Бахтадзе в България ще спомогне за надграждане на постигнатите резултати в политическите отношения между двете държави. \"Грузия е важен партньор за България в Европейското съседство и по-специално в инициативата на Европейския съюз \"Източно партньорство\", както и в Черноморския регион\", заяви в хода на срещата българският президент. Румен Радев посочи, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България в частност. \"Развитието на Южния газов коридор, включително разширяването на газопровода в Южен Кавказ на територията на Грузия, за да се осигури транспортирането на каспийските енергийни ресурси на западните пазари, е общ приоритет\", допълни държавният глава. От своя страна грузинският министър-председател благодари на президента Радев за подкрепата, която страната ни оказва за суверенитета и териториалната цялост на Грузия в рамките на нейните международно-признати граници, както и за избора на грузинския народ за членство в ЕС и НАТО. По време на срещата беше обсъдено и сътрудничеството в областите на културата, образованието, науката и туризма.\" - в. \"24 часа\".", "date": "2019.04.17", "title": "Предлагаме реставратори за „Нотр Дам“, габровската полиция е с нов шеф, подкрепяме Грузия за НАТО…"}
{"url": "https://news.bg/int-politics/beliyat-dom-shte-razreshi-v-sasht-iskove-sreshtu-konfiskatsiyata-v-kuba-ot-1959-g.html", "text": "Администрацията на американския президент Доналд Тръмп ще разреши в САЩ да се внасят съдебни искове срещу компании, които работят в Куба и ползват конфискувана собственост, включително и такава, която е отнета от граждани с американски произход.Става дума за конфискацията след Кубинската революция през 1959 год., когато на власт идва комунистическият режим начело с Фидел Кастро, предадоха информационните агенции.Очаква се мярката да бъде обявена официално днес като част от засилването на натиска срещу Хавана.Тя може да засегне американски, европейски и канадски компании.", "date": "2019.04.17", "title": "Белият дом ще разреши в САЩ искове срещу конфискацията в Куба от 1959 г. "}
{"url": "https://news.bg/world/loran-nunes-imashe-kritichni-15-minuti-v-koito-notr-dam-beshe-spasena.html", "text": "Съдбата на \"Нотр Дам\" е била решена за броени минути, когато пожарът в катедралата се е разраствал и застрашавал носещата й конструкция.Това съобщи заяви френският министър на вътрешните работи Лоран Нунес, цитиран от Би Би Си.\"Сега знаем, че всичко беше решено в рамките на 15 минути или не повече от половин час\", заяви Нунес.В критичните за спасяването на \"Нотр Дам\" мигове професионалната работа на пожарникарите и тяхната решителност са били решаващи, за да се спре разпространяването на пламъците.Нунес оцени високо мъжеството и решителността на 400-те пожарникари, които с риск за живота си спасиха катедралата - символ на духа на Франция и на европейската цивилизация.Припомняме, в обръщение към нацията президентът Еманюел Макрон обеща, че \"Нотр Дам\" ще бъде възстановена за 5 години.\"Ще възстановим \"Нотр Дам\", за да стане още по-красива. И искам това да стане за пет години. Можем да го направим и ще се мобилизираме.\" - увери френският президент.Стотици парижани се събраха на площад \"Сен Мишел\" на бдение в чест на \"Нотр Дам\". Хората пееха химни и се молеха за възстановяването на християнската светиня.Преди за започне работата по ликвидиране на последиците от пожара, през следващите 48 часа службите ще направят експертна оценка на безопасността и охраната на сградата.За няколко часа в рамките на вчерашния ден бяха събрани над 700 милиона евро за възстановяването на катедралата.Причината за пожара все още не е установена. Прокуратурата на Париж смята, че става дума за случаен инцидент, но предприе разследване, в което са ангажирани 50 служители.", "date": "2019.04.17", "title": "Лоран Нунес: Имаше критични 15 минути, в които „Нотр Дам“ беше спасена"}
{"url": "https://news.bg/int-politics/tramp-nalozhi-veto-na-rezolyutsiya-za-izteglyane-ot-jemen.html", "text": "Президентът на САЩ Донад Тръмп наложи вето върху приета от двете камари на Конгреса резолюция за спиране на военната подкрепа за коалицията в Йемен, оглавявана от Саудитска Арабия.\"Президентът Тръмп във вторник наложи вето върху резолюция, изискваща прекратяване на американската подкрепа за военната кампания в Йемен\", се казва в официално съобщение, цитирано от изданието The Hill.В през март Сенатът прие документа с подкрепа от 54 гласа срещу 46. В него се настоява за изтегляне на всички американски сили и прекратяване на помощта за коалицията. Преди това резолюцията беше подкрепена от Камарата на представителите.В изявление, изпратено то Тръмп до Сената, той определя резолюцията като безполезна. Той обвинява сенаторите в опит да ограничат конституционните му правомощия. По думите му, прекратяването на военната подкрепа за коалицията би се отразило негативно на външната политика на САЩ.", "date": "2019.04.17", "title": "Тръмп наложи вето на резолюция за изтегляне от Йемен"}
{"url": "https://news.bg/politics/tomislav-donchev-za-funktsiyata-na-polititsite-da-badat-otdushnik-na-narodniya-gnyav.html", "text": "Над 10 години политически опит е и много, и малко. Това заяви вицепремиерът в свое становище във Фейсбук по повод ескалиралото напрежение в Габрово през последните дни. По негови думи у нас \"срокът на годност\" на политика е кратък и по тази причина рядко имаме политици с опит.Дончев изтъква, че той самият е видял много за едно десетилетие.\"Видял съм всичко. Или почти всичко. Не беше се случвало да ми викат \"оставка\" в лицето\", посочва той в позицията си.Според вицепремиера той живеел и работел по такъв начин, че не заслужавал подобно отношение, но така било в политиката. \"Политиката не е само алгоритъм и логика. Тя е емоция, страст, мечта, понякога гняв, често (за съжаление) омраза\", обяснява той, уверявайки, че въпреки това не съжалява че е част от нея.\"Една от функциите на политиците е да бъдат отдушник на народния гняв. Това, че нямам вина, поне за причината за гнева, не променя нещата\", категоричен е той.В края на позицията си Дончев изразява надежда, че ще съумее да научи всичко, което трябва да се научи от случилото се в Габрово.Уважавам всички, които ми викаха \"оставка\" не по-малко от тези, които ме прегръщат - на сбирки, митинги или на улицата, уверява той.Припомняме, напрежението в Габрово ескалира, след като на 7 април .Полицията задържа отговорните, но малко след това те бяха освободени. Това предизвика сериозно напрежение в областния град -  на 10 април и дори се опитаха да нахлуят в сградата на местното следствие.По този повод на 11 април, военният министър Красимир , на която увери, че .Случаят стана повод и за коментар от страна на лидера на \"Воля\" Веселин Марешки, според който , за да се вдигне \"позасъхналият\" рейтинг на Каракачанов. Той настоя военният министър да се извини на целия български народ.От своя страна вицепремиерът Томислав Дончев изрази мнение, че  и не бива поради политическо лицемерие да се отрича.Малко след това стана ясно и че . Спрямо тях са повдигнати .Независимо от това в петък отново се състоя . Стигна се до сблъсъци и ранени граждани. В размириците пострадаха .Така се стигна и до подаването на оставка от страна на  в Габрово в града по и.Днес стана ясно, че за  е назначен Борислав Муеров.", "date": "2019.04.17", "title": "Томислав Дончев за функцията на политиците - да бъдат отдушник на народния гняв"}
{"url": "https://news.bg/bulgaria/zasileni-proverki-po-patishtata-do-24-april.html", "text": "Пътната полиция започва засилени проверки по пътищата от днес до 24 април, предаде БНТ.Полицаите ще следят за неправоспособни водачи, както и за използването на обезопасителни средства при пътуване.Едновременно с това водачите ще бъдат проверявани за употреба на алкохол.Особено внимателно ще се следи и за спазването на ограниченията на скоростта.Съобщава се, че специално внимание ще бъде отделено за водачите на мотоциклети и правилното поставяне на регистрационните табели на моторите.", "date": "2019.04.17", "title": "Засилени проверки по пътищата до 24 април"}
{"url": "https://news.bg/regions/ombudsmanat-se-vklyuchva-v-protesta-na-burgaskite-meditsi.html", "text": "Омбудсманът се присъединява към протест на медици в Бургас, предаде БНТ.Днес ще се проведе  на медицинските специалисти в морския град. Те отново ще излязат пред сградата на местната болница, за да поискат достойни условия на труд и по-високи заплати.За да изрази съпричастността си с тях, националният омбудсман Мая Манолова също ще се включи в проявата.Недоволството на лекарите не секва въпреки решението на правителството да отпусне допълнителни 50 милиона лева за увеличение на заплатите на медицинските сестри.Припомняме, на 1 март пред сградата на Министерството на здравеопазването. Това се случи въпреки .Фелдшерите също с искане да имат правото да създадат самостоятелна професионална съсловна организация.Миналият месец, , според които в България имасериозен недостиг на медицински сестри. Средната възраст на медицинските сестри у нас 52 години, показва , общинските болници и заведенията, в които държавата участва с 50% и повече.Здравният министър поиска .Според бившия министър на здравеопазването Мирослав Ненков, проблемът със .Дни по-късно медицинските сестри обявиха, че на 15 май  след като не останаха удовлетворени от преговорите със здравния министър.", "date": "2019.04.17", "title": "Омбудсманът се включва в протеста на бургаските медици"}
{"url": "https://news.bg/int-politics/maduro-zove-portugaliya-da-varne-parite-na-venetsuela.html", "text": "Президентът на Венецуела Николас Мадуро настоя правителството на Португалия да освободи над 1,7 млрд. долара, които европейската страна е задържала, но са необходими на Венецуела за лекарства и хранителни продукти, предаде \"Спутник\".\"Португалската банка ни ограби, от мястото, от където плащахме за лекарства и храна, ни ограбиха с 1,726 млрд. долара. Призовавам правителството на Португалия да освободи средствата\", заяви Мадуро пред националните медии.\"Защо ни взимат парите? Те са си наши\", възропта той.Държавният глава се обърна с призив и към президента на САЩ Доналд Тръмп и върховния представител на външната политика на ЕС Федерика Могерини да освободят блокираните пари в рамките на икономическите санкции, които бяха наложени на Каракас.\"Разбихме шоуто с фалшивата хуманитарна помощ на 23 февруари, това беше разгромено\", заяви още Мадуро.Вчера започна мисия за хуманитарна помощ, организирана от Червения кръст и с мащабите на мисията за Сирия.Държавникът обясни, че е допуснал помощта, тъй като тя съответства на конституцията и не им е налагана насила. Той напомни и че има сключени споразумения с Китай, Русия, Беларус, Иран и Индия, благодарение на които всяка седмица във Венецуела пристигат тонове помощи за карибския народ.", "date": "2019.04.17", "title": "Мадуро зове Португалия да върне парите на Венецуела"}
{"url": "https://news.bg/world/venetsuela-poluchi-humanitarna-pomosht-ot-cherveniya-krast.html", "text": "Венецуела получи първата пратка с хуманитарна помощ от Червения кръст за бедстващото население на страната, предаде Дойче веле.Тя включва 24 тона медикаменти, 14 електрогенератора за подпомагане на 8 болници и 30 амбулатории в условията на блекаут.\"Това е голяма крачка напред за подкрепа на незащитените граждани на страната\", коментира в Twitter президентът на Международното движение на червения кръст и червения полумесец Франческо Рока.Помощта пристигна, след като режимът на Николас Мадуро дълго не допускаше екипите на организацията в страната и наложи блокада на границите, за да предотврати влизането на пратката. През миналата седмица Мадуро се съгласи помощта да бъде доставена, въпреки че преди това нееднократно определяше инициативата като намеса във вътрешните работи на страната, насочена срещу правителството.Временният президент Хуан Гуайдо приветства хуманитарната помощ и призова да се сложи край на режима на Мадуро, който доведе страната до катастрофална криза и причини хуманитарната катастрофа.По данни на ООН, близо една четвърт от 30-те милиона венецуелци спешно се нуждаят от помощ. Около 3.7 милиона души страдат от изтощение поради недохранване. Най-малко 22% от децата до 5 години са хронично недохранени, показва доклад на световната организация.\"Сега трябва да гарантираме, че помощта ще достигне до тези, които най-много се нуждаят, както и че тя няма да се използва за шантаж.\" - написа Гуайдо в Туитър.", "date": "2019.04.17", "title": "Венецуела получи хуманитарна помощ от Червения кръст"}
{"url": "https://news.bg/regions/varnentsi-skochiha-sreshtu-kragovo-krastovishte-kato-vlakche-na-uzhasite.html", "text": "Изграждането на ново кръгово кръстовище във Варна породи недоволство сред гражданите, предаде bTV.Става въпрос за съоръжение, което е част от проекта за удължаване на бул. \"Васил Левски\", за който са отпуснати 80 милиона лева. Ремонтните дейности са започнали преди година и половина и включват изграждането на три големи кръгови кръстовища.Въпреки визуализациите на въпросното кръстовище, разпространени предварително от общината, се оказало, че крайният резултат е много по-различен от очакванията.Заради значителната денивелация шофьорите на практика нямат никаква видимост към кръговото и изходите му. Те вече се притесняват как ще се шофира там през зимата и са убедени, че ще бъде като \"влакче на ужасите\".Фирмата изпълнител обаче уверява, че при строежа е следвала стриктно зададения проект. Макар че именно общината е одобрила проекта, от там са отказали коментар. Проектантът пък обяснява, че няма как кръговото да бъде хоризонтално заради близките сгради от двете страни. По негови думи наклоните в кръстовището били до 4%, което съответствало на нормите за проектиране.\"Тук не сме допуснали нито един компромис, но всички елементи на самото кръстовище са на ръба на нормите за проектиране. Ако направим кръговото кръстовище да е хоризонтално, това означава от едната страна, пред едните сгради, да вдигнем три метра подпорни стени и до втория етаж да бъдат засипани, а от другата страна - три метра под нивото на сградата\", посочи инж. Недялко Иванов. Той увери, че ако се осигури адекватна поддръжка на съоръжението, наклонът няма да е предпоставка за произшествия.Въпреки че проектантът е убеден, че това е било най-доброто решение за този терен, шофьорите не са на това мнение и смятат, че кръстовището не е направено добре.", "date": "2019.04.17", "title": "Варненци скочиха срещу кръгово кръстовище като \"влакче на ужасите\""}
{"url": "https://news.bg/bulgaria/todor-chobanov-za-vazstanovyavaneto-na-notr-dam-5-g-ne-e-nevazmozhen-srok.html", "text": "\"Нотр Дам\" е символ на световната цивилизация и болката е голяма, Франция има опит с подобен случай - при Втората световна война изгаря катедралата в Реймс, която е възстановена. Това заяви пред БНТ столичният заместник-кмет по въпросите на културата Тодор Чобанов.Всички си даваме сметка колко значим световен обект е \"Нотр Дам\", подчерта той.Според него 5-годишният срок за реставриране на катедралата е амбициозен, но не и невъзможен. По думите му, \"армия\" археолози ще пресее всяко зрънце от пепелта, а съвременните технологии до милиметри ще възстановят структурата на катедралата.Френската възпитаничка Ивелина Кючукова допълни, че най-важно е, че няма нито една жертва. Всичко, което се погуби в този пожар, французите ще го възстановят, ще покажат своята солидарност, коментира Кючукова. Тя напомни, че французите традиционно имат отношение към културното наследство.", "date": "2019.04.17", "title": "Тодор Чобанов за възстановяването на \"Нотр Дам\": 5 г. не е невъзможен срок"}
{"url": "https://news.bg/crime/ivan-geshev-s-deloto-ivancheva-iskaha-da-udaryat-spetsprokuraturata.html", "text": "Делото \"Иванчева\" се използва и преекспонира, за да се удари прокуратурата, специално - специализираната прокуратура. При оправдателни присъди щеше да бъде ползвано за закриване на Спецпрокуратурата, за оставки на зам.-главни прокурори.Това заяви зам.-главният прокурор Иван Гешев пред БНТ след като в понеделник на първа инстанция бившият кмет на столичния район \"Младост\" Десислава Иванчева и нейната заместничка Биляна Петрова получиха 20 и съответно 15 г. затвор по обвинението за искане на подкуп.По думите на Гешев - прокуратурата твърди, че има факти, адвокатите са отговорили: \"такова нещо няма\". Според зам.-главния прокурор, който по време на ареста на Иванчева и Петрова беше шеф на Спецпрокуратурата и наблюдаващ прокурор по делото, единственото решение е да дадат публичност. \"Искаме истината\", каза Иван Гешев, който припомни, че лично бил по време на многочасовия арест на двете жени в центъра на София.\"Единицата за справедливост е това, което присъжда съда. Тези присъди са неокончателни и подсъдимите продължават да са невиновни според законодателството и Конституцията\", каза Гешев.По обвинението, че присъдите на Иванчева и Петрова са по-тежки от присъди за убийство, зам.-главният прокурор обясни, че има различни състави за убийство и за подкуп. Подсъдимите са привлечени по най-тежкия състав, каза той.\"Досега законът не се прилагаше, борбата с корупцията сега започва. \"Когато започнаха първите стъпки някои хора се уплашиха, че няма да крадат без последици, опитват се да настроят обществото, че зад тези присъди стои нещо друго, а не справедливост\", каза Гешев.\"Не съм чел присъдата, колегите вчера са я чели и не са сигурни, че те (Иванчева и Петрова) са оправдани за получаване на подкуп. Трябва да излязат мотивите. Ако се окаже така, колегите няма да са съгласни с това решение на съда, защото за нас то не почива на събраните доказателства. Всичко, което твърдяхме в досъдебното производство е потвърдено в съдебното\", каза Гешев.Зам.-главният прокурор си позволи да обвини и политици и медии. Определени политически сили, журналисти, които обслужват тези политически сили били предизвиквали съмнение по отношение на делото Иванчева и Петрова. Нека дадат сканирано делото на медиите, призова той.Относно заявлението от двете подсъдими Десислава Иванчева и Биляна Петрова, че ще съдят зам.-главния прокурор Иван Гешев, той отговори, че това не е тяхно ноу хау и други подсъдими са завеждали дела и преписки срещу прокуратурата. \"Използва се всеки един момент за медийна известност. Това е изпитан способ, който не върши работа\", каза той.Има законодателни проблеми. Ответна реакция за работата на прокуратурата. Дано се размине само с това, че някой ще образува някакви дела, заяви прокурор Гешев.\"Един ще използва журналисти, друг ще купува медии - това са нормални неща\", заяви заместник-главният прокурор на България Иван Гешев.На въпрос: \"Проблем ли ще е, че вместо 500 000 евро по първоначалните обвинения на прокуратурата, според последните доказателства Иванчева и Петрова са обвинени за 170 000 евро?\", Гешев обясни, че на всяка инстанция битката продължава на ново - това означава, че един етап на процеса е приключил. \"Битката ни за справедливост по това дело продължава\", каза той. По думите му, когато и двете страни са недоволни, значи присъдата е справедлива и съдът е постигнал баланс.В коментар, че в тефтерчето на Иванчева, което бе ползвано за доказателство, е писал и някой друг, Гешев обясни: \"В бележника на Иванчева някакви страници има драсканици, писма, - ние наблягаме на това, което тези цифри съвпадат\".Според Иван Гешев отказът на третия подсъдим по делото - по-предишния кмет на столичния район \"Младост\" Петко Дюлгеров от собствените му показания, върху които е изградена тезата на прокуратурата е било: \"калкулирано в досъдебното производство. Единствено не можеше да се предвиди, че няма да даде обяснение пред съда. Така правят всички подсъдими, така правят и циганите\".Той даде обяснения пред журналистите. Мястото за даване на обяснения е пред съда, каза Гешев.Припомняме, според защитата Десислава Иванчева и Биляна Петрова не са знаели за наличие на пари в колата, в която са били тримата - Иванчева, Петрова и Дюлгеров, който се е движел отзад и там са били парите, които взел от бизнесмена Александър Ваклин като хонорар.\"Някои му викат хонорар, други му викат подкуп - той си е взел процента от сумата, която е предал на останалите подсъдими\", каза Гешев.", "date": "2019.04.17", "title": "Иван Гешев: С делото \"Иванчева\" искаха да ударят Спецпрокуратурата"}
{"url": "https://news.bg/regions/do-4000-leva-zalagali-pri-boevete-s-pitbuli-kray-pancharevo.html", "text": "Спасените от незаконните боеве край Панчарево кучета са в добро състояние, съобщи Нова телевизия.Припомняме, вчера беше разкрита  При акцията бяха задържани 58 души, а 9 животни бяха избавени от собствениците си.След получен сигнал в полицията последвала проверка в гориста местност над язовир Искър, в землището на Панчарево. В изоставена панелна постройка, част от бивш пионерски лагер, били установени две дървени арени за провеждане на незаконните боеве, а около тях имало множество паркирани автомобили от различни области на страната.Деветте открити на мястото кучета били 4 женски и 5 мъжки на възраст между 2 и 5 години.Заместник-директорът на \"Екоравновесие\" д-р Габриела Пенкова съобщи, че те са били приети за преглед в неделя вечерта, като са били без наранявания, за които да е необходима ветеринарно-медицинска намеса.Тя обясни, че животните не са били агресивни, но са били стресирани при транспортирането и настаняването им в клиниката. Някои от тях са били много слаби. Д-р Пенкова посочи и че по муцуните им е имало следи от стари белези, които вероятно са били от сбивания с други кучета.Тъй като никое от кучетата няма микрочип, е невъзможно да се установи собственикът им.Докато тече разследването, за животните ще се грижат от \"Екоравновесие\". От там уверяват, че имат готовност при необходимост кучетата да бъдат настанени за оглеждане в приюта в Горни Богров.Според Явор Гечев от \"Четири лапи\" животните не са типични участници в кучешки боеве.\"Това не са типичните кучета, които биха участвали в боеве. Прави ми впечатление, че не са изрязани ушите. Бих предположил, че това са животни, които са използвани за т.нар. спаринг\", заключи той.По информация на зам.-директора ОДМВР-София Юри Николов е образувано досъдебно производство срещу евентуален извършител.Пред bTV той обясни, че става въпрос за криминално проявен, който тепърва прохожда в този тип престъпна дейност. Останалите задържани са отглеждали кучетата. Залагали са се суми между 500 и 4000 лева.При акцията някои от участниците в нелегалните боеве са се опитали да избягат, но са били задържани.", "date": "2019.04.17", "title": "До 4000 лева залагали при боевете с питбули край Панчарево"}
{"url": "https://news.bg/politics/25-po-malko-partii-u-nas-ot-2013-g-nasam.html", "text": "Продължава тенденцията на намаляване броя на партиите в България. Това съобщи в председателят на Сметната палата Цветан Цветков пред bTV.По негови думи броят на политическите формации е намалял с ¼ от 2013 г. насам, като от 177 той е станал 128.Общо 12 партии са се заличили сами през 2018 г. Други 6 за втора поредна година , информира Цветков, допълвайки, че в този случай одитната институция ще сигнализира в прокуратурата, която пък ще поиска от Софийския градски съд да ги заличи.От 5 000 до 10 000 лв. е глобата за неподадени декларации до 31 март. От отчетите става ясно, че партиите са спестили над 40 млн. лв. от субсидии, като спестяванията на повечето са се увеличили през 2018 г.Причината според Цветков е, че миналата година не е имало избори.В предстоящите избори за Европейски парламент ще вземат участие общо 33 политически формации. Те трябва да подават информация в единния регистър на Сметната палата за всички приходи и разходи, свързани с предизборната кампания, обясни шефът на институцията.Регистърът ще бъде открит на 26 април и е публично достъпен на страницата на палатата.", "date": "2019.04.17", "title": "25% по-малко партии у нас от 2013 г. насам"}
{"url": "https://news.bg/health/nuzhdaem-se-ot-spetsialisti-po-infektsiozni-bolesti-spored-kantardzhiev.html", "text": "\"Ако не си ваксиниран срещу морбили, вероятността да се разболееш е много голяма\". Това заяви директорът на Националния център по заразни и паразитни болести проф. Тодор Кантарджиев пред Нова телевизия.Той поясни, че морбили е остро заболяване, което е много високо инфекциозно. Симптомите са четири дни кашлица, температура, неразположение, хрема, зачервени очи. След 3-4 дни се появяват петна по лигавицата на устата, след което започва обривът. Той обикновено започва зад ушите и обхваща цялото тяло.Здравният експерт заяви, че има остра нужда от млади лекари със специалност подобни заболявания.Той разясни, че според браншовото рамково споразумение в националните центрове заплатите са едни от най-ниските в сектора.\"Това е рамковото споразумение - с 30% по-ниски начални заплати от най-ниските\", посочи Кантарджиев.Проф. Кантарджиев подчерта, че за миналата България е имало значително по-малко заболели у нас в сравнение със съседните ни държави.\"Миналата година имаме само 13 случая на заразените с морбили, което го оценявахме като голям успех, защото това бяха главно младежи, които идват на работа в летния сезон по Черноморието.Кантарджиев посъветва собствениците на хотели, които наемат младежи от Украйна и Молдова, да си изяснят имунизационния статус на работниците.Той обясни, че собствениците на хотели трябва да имат предписание, за да бъдат изследвани и ваксинирани служителите им от Молдова.Тази година обаче ръстът на заболелите е значително по-голям. За 2019 г. са регистрирани над 400 души.По отношение на западнонилската треска той заяви, че ако не се намали броят на комарите, тогава ще има опасност.\"Това е вируска инфекция, предавана от напенските комари, която засяга мозъка. 45 души умряха миналата година в Гърция\", отбеляза специалистът.Припомняме, че вчера беше отчетен още един случаи на  Седмица по-рано пък потвърдиха На 5 март стана ясно, че  Седмица преди товаПри епидемията през 2009 г. у нас имаше 25 смъртни случая при 24 000 заразени, което е обичайният процент при разпространение на заболяването - 1 смъртен случай на 1000.През 2017 г. . Тогава в Пловдив бяха регистрирани 36 случая.От Световната здравна организация обявиха тревога, тъй като  между 2017 г. и 2018 г. до 82 596. Това е най-големият брой, записан през това десетилетие, според данни на СЗО. миналата година - над 10 пъти повече от .В Европа през 2018 г. са починали 72 души от морбили, в сравнение с 42 през 2017 г. Европейските страни с най-голям брой случаи на морбили от януари до декември 2018 г. са: Украйна (53,218), Сърбия (5,076), Израел (2 919), Франция (2,913), Италия (2,517), Руска Федерация (2,256), Грузия (2,203), Гърция (2,193), Албания (1,466), Румъния (1 087).", "date": "2019.04.17", "title": "Нуждаем се от специалисти по инфекциозни болести според Кантарджиев "}
{"url": "https://news.bg/regions/kola-se-zabi-v-darvo-shofyorat-zagina.html", "text": "39-годишен мъж загина при среднощна катастрофа, съобщават от полицията.Пътният инцидент е станал около 01.20 часа тази нощ край разклона за село Кипра.По първоначална информация шофьорът е загубил контрол над автомобила и се е блъснал в крайпътно дърво. Той е загинал на място.Работата по изясняване на обстоятелствата около инцидента продължава. По случая е образувано досъдебно производство.", "date": "2019.04.17", "title": "Кола се заби в дърво, шофьорът загина"}
{"url": "https://news.bg/crime/proveryavat-zam-ministar-manolev-za-chastna-vila-s-mineralen-baseyn-po-evroproekt.html", "text": "Върховна касационна прокуратура започна проверка на Александър Манолев - заместник министър на икономиката. Поводът за проверка е публикацията от \"Медиапул\" - \"Частна вила с минерален басейн по евро проект? Зам. министър Манолев отрича\".Публикациите твърдят за извършени престъпления, засягащи финансовите интереси на Европейския съюз от лице, заемащо висша публична длъжност. Върховна касационна прокуратура е изискала от Държавен фонд \"Земеделие\" заверено копие от проекта, финансиран по Програма за развитие на селските райони /ПРСР/, цитиран в публикациите - \"Изграждане на жилищна сграда за гости в м.\"Чинар куши\" гр. Сандански\".В хода на проверката прокурор от Върховна касационна прокуратура ще снеме писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от ПРСР за периода 2007г. - 2013 г.Върховна касационна прокуратура ще възложи и на органите на НАП действия по реда на ДОПК.Миналата година Александър Манолев бе номиниран за поста на транспортния министър, след като Ивайло Московски подаде оставка.Манолев е заместник-министър на икономика. Той е работил в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов.На 31 август миналата година, тримата министри Ивайло Московски, Николай Нанков и Валентин Радев , след . По този начин те поеха отговорност за .Въпреки напрежението, които се създаде, след Коалиционен съвет .В момента тече скандал с апартаментите на властта на преференциални цени, в центъра на който се \". Скандалът стана повод за 4 оставки - на председателя на ПГ на ГЕРБ , на правосъдния министър , на зам.-министрите на спорта и енергетиката  и.Оказа се, че изброените по-горе са закупили апартаменти от фирмата на цени, няколко пъти по-ниски от пазарните такива.В медийното пространство се разрази и хипотезата, че ниските цени на апартаментите на властта са свързани с решение на Народното събрание от 2017 година за промени в Закона за устройство на територията, с което решение срокът на валидността на разрешителните на строеж на обекти от първа и втора категория автоматично се удължава от 5 на 10 години.Впоследствие в скандала с евтините апартаменти бяха замесени и други - , който не декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а .Освен Георгиев прокуратурата ще проверява още председателя на Върховния касационен съд (ВКС) и заместник главния прокурор и председател на Националната следствена служба .Отделно от \"Артекс\" в конфликта беше замесена и министърът на туризма Николина Ангелкова. По-рано днес бившият вицепремиер Валери Симеонов обяви, че .", "date": "2019.04.17", "title": "Проверяват зам.-министър Манолев за \"частна вила с минерален басейн по европроект\""}
{"url": "https://news.bg/crime/lozan-panov-se-chuvstva-razsledvan-i-bez-spetsialen-red.html", "text": "Председателят на ВКС Лозан Панов не е съгласен с предложенията за начина, по който да бъдат разследвани \"тримата големи\" в съдебната власт. Според него с предложенията се прави \"изкуствено пришиване\" на главния прокурор Сотир Цацаров към двамата председатели на върховни съдилища (на ВКС Лозан Панов и на ВАС - Георги Чолаков) и това не е приемливо за закона.Лозан Панов подчерта, че това не е някаква нова идея по същество, а идва още от предходния министър на правосъдието и не се коментира за първи път.\"Темата за предсрочното прекратяване на мандати - ако това е въпросът, който ми задавате - в Закона за съдебната власт има ясно регламентирани основания, които са предвидени, посочи Лозан Панов.Впечатлението му е, че сега се търси по-скоро основание, а не законови предпоставки.Шефът на ВКС припомни и че не е чул до този момент ЕК да изисква някакъв специален ред за разследване срещу тримата големи и специално двамата председатели на върховни съдилища. Те и сега биха мигли да бъдат разследвани от прокуратурата, посочи Лозан Панов и допълни, че що се отнася до него конкретно - \"аз и сега съм разследван, срещу мен има и данъчни проверки, КПКОНПИ и каквото още...\"Председателят на ВКС участва в конференцията \"Независим съд - свободна държава! За Правото и справедливостта\", организираната от \"Правосъдие за всеки\" и Гражданско сдружение \"БОЕЦ\".В словото си на конференцията Панов заяви, че независимостта на съдебната система е под въпрос и направи прогноза, че \"мракобесните времена в българското правосъдие тепърва предстоят\". Настоящият главен прокурор (Сотир Цацаров) се е прицелил в креслото на главния съдебен инспектор (Теодора Точкова), по думите на Панов.По думите на Панов върховенството на закона и разделението на властите са силно компрометирани, а институциите са завладени от частни интереси. Председателят на ВКС разкритикува представителите в парламента и заяви, че не искат да са в допир със съседите си и затова имат личен асансьор.Лозан Панов коментира, че липсата на устойчива опозиционна група във Висшия съдебен съвет показва, че този процес върви към приключване.Законът е това, което служи на народа, посочи Панов и допълни, че само когато си заслужим правата, те ще се превърнат в истинска ценност.Той апелира, че е време да спрем да се препъваме в един и същи камък, да не чакаме на готово, а да заслужим свободата си, защото институциите не са в състояние сами да се спрат, нужна им е помощ. \"Да си боец за право е нещо много важно, но да не си борец за право, значи да си негов убиец, защото времето е разделно\", завърши председателят на ВКС.Лозан Панов коментира и вчерашното честване на 140 години от приемането на Търновската конституция. По думите му тези, които сега създават историята, се опитват да открият в огледалото на миналото, отговорите на бъдещето.\"Законът е като библейски завет и обещание и една тържествена свещена клетва на държавата към гражданите\", каза съдия номер 1.Лозан Панов цитира адвокат Валентин Брайков, че \"в нивата на българското право навлязоха бесни глигани, които обръщат от корен отдавна посятото\". Според Панов през последните години сме свидетели на невиждан разврат, който посяга на хилядолетни европейски правни светлини.", "date": "2019.04.17", "title": "Лозан Панов се чувства разследван и без специален ред"}
{"url": "https://news.bg/int-politics/do-2024-g-vms-na-sasht-ochakvat-palubni-dronove-za-prezarezhdane.html", "text": "Военноморските сили на САЩ ускоряват разработката на безпилотните летателни апарати за зареждане на корабно базиран дрон MQ-25 Stingray и очакват те да бъдат въведени на въоръжение до 2024 година, пише ТАСС.За това съобщи зам.-началник щаба на Военноморските сили на САЩ вицеадмирал Уилям Морен по време на семинар в Центъра на стратегическите и международните изследвания във Вашингтон.\"Ние ще се постараем да достигнем до MQ-25 през 2024 година, ако не и по-рано\", заяви Морен. По думите му, отговорните за реализация на програмите са решени да се справят по-бързо с поставените задачи.Според вицеадмирала апаратите MQ-25 е форма на презареждане Sunoco в небето. Тя позволява да се увеличи числото на самолетите Super Hornet за водене на бойни операции. По този начин те могат да са във въздуха продължително време, тъй като се презареждат\", заяви вицеадмиралът, номиниран на 11 април от американския президент Доналд Тръмп за началник щаб на Военноморските сили на САЩ.Моран също отбеляза, че MQ-25 може по принцип да се използва за самолетоносачи и за други цели. \"Вариантно изследване на въздушното господство от следващо поколение, както си спомням, ще бъде готово през следващия или по-следващия месец\", каза Моран.По думите му, този документ ще включва и оценки на разходите за осигуряване на господство на въздуха и Пентагонът ще вземе окончателни решения по отношение на MQ-25 и други нови военни самолети, като вземе предвид всички фактори.Търгът за създаването на MQ-25 бе спечелен миналото лято от Boeing. Договорът на стойност $ 805 милиона предвижда разработване, производство, тестване и доставка на американския флот четири MQ-25 до 2024 година. Като цяло, Пентагонът възнамерява да закупи 72 Stingray за 13 милиарда долара като част от безпилотната въздухоплавателна система (UCAAS) на авиационната система Airrier Aviation Air System (UCAAS).Военноморските сили очакват MQ-25 да увеличи обхвата на палубните бойци-бомбардировачи F / A18 Super Hornet, които се произвеждат и от Boeing, от 830 км до 1300 км. Планирано е танкерът да бъде поставен на атомни самолетоносачи като USS Nimitz и USS Gerald Ford.Един от безпилотните самолети, според неговите разработчици, може да бъде доставен примерно 8 тона гориво за презареждане във въздуха 4 - 6 бойци на разстояние 930 км. Освен това се предвижда да се инсталира оборудване на Stingray за изпълнение на задачите по наблюдение, разузнаване и събиране на информация.От гледна точка на сегашния шеф на щаба на американския флот, адмирал Джон Ричардсън, подписването на договора е било \"историческо събитие\". Според него, с въвеждането в експлоатация на MQ-25, \"методите на бойните операции ще се променят, безпилотните и пилотираните самолети ще бъдат интегрирани, а бойните възможности на крилото ще се увеличат.\"", "date": "2019.04.17", "title": "До 2024 г. ВМС на САЩ очакват палубни дронове за презареждане "}
{"url": "https://news.bg/crime/hvanaha-piyan-shofyor-v-septemvriytsi.html", "text": "Задържаха пиян шофьор във видинското село Септемврийци, съобщи БНР, позовавайки се на полицията във Видин.След като е заловен е отведен в ареста.Към 00.30 часа във видинското село Септемврийци униформени спрели за проверка \"БМВ\", шофирано от 30-годишен жител на селото.При тестване с дрегер пробата на мъжа отчела показание 1,36 промила.По случая в Районно управление-Видин е образувано досъдебно производство.", "date": "2019.04.17", "title": "Хванаха пиян шофьор в Септемврийци"}
{"url": "https://news.bg/regions/remont-zatvarya-chastichno-asparuhoviya-most.html", "text": "Движението по подхода към Аспарухов мост, извеждащ автомобилите от квартала в посока центъра на Варна, е временно ограничено. Причината са ремонтни дейности.Мярката в сила след 14.00 часа днес, предупреждават от Пътната агенция. Ограничението ще продължи до приключване на ремонта.Обходният маршрут е през стария път за Бургас и АМ \"Черно море\".", "date": "2019.04.17", "title": "Ремонт затваря частично Аспаруховия мост"}
{"url": "https://news.bg/int-politics/patova-situatsiya-za-sasht-vav-venetsuela.html", "text": "Последното посещение на държавния секретар на САЩ Майк Помпео на границата с Венецуела и Колумбия свидетелства за липсата на план за действие на САЩ в региона, пише американското издание Washington Examiner.По време на посещението Помпео говори за подкрепата на американското правителство за бежанците, няколко пъти настояваше за оставката на венецуелския президент Николас Мадуро, а също така заплашваше с въвеждането на нови санкции, но въпреки това всички тези индивидуални изявления показват, че държавният секретар не разполага с ясен план, отбелязва изданието.Washington Examiner добавя, че САЩ са използвали всичките си дипломатически \"карти\", подкрепяйки опозиционера Хуан Гуайдо и признавайки го за временен президент на Венецуела. Подобен план би могъл да проработи, само ако той получи подкрепата на военните, но Мадуро продължава да контролира армията, а мерките на Вашингтон не са сработили.Венецуелските военни не бяха готови да подкрепят Гуайдо нито когато САЩ обявиха подкрепата си за него, нито когато се опитаха да влязат в страната, изпращайки ѝ хуманитарна помощ и се опитаха да подтикнат опозицията към действия срещу Мадуро.Изданието отбелязва, че САЩ много искат да сложат край на тази криза, но не могат да проведат преговори с Мадуро, защото вече го обявиха за нелегитимен президент. По този начин, това свидетелства за \"патовата ситуация\" на САЩ във Венецуела. Освен това към безпокойствата на Вашингтон се добавят съобщенията за военна помощ за Каракас от страна на Москва.Washington Examiner подчертава, че САЩ са се оказали притиснати в ъгъла, а освен пряката военна намеса, за тях са останали много малко варианти за решения на въпроса. Вашингтон се надява да \"задуши\" правителството на Мадуро с нови санкции, но той твърдо контролира армията и държавните органи, така че е малко вероятно икономическите санкции да променят ситуацията.По този начин САЩ губят последния лост в тази дипломатическа игра и остават без настоящ план за действие, констатира изданието.Във Венецуела на 21 януари започнаха масови протести срещу Мадуро скоро след като той встъпи в длъжност за втори мандат. Председателят на контролираното от опозицията Народно събрание Хуан . Повечето западни страни, начело със САЩ, признаха Гуайдо. Мадуро го определи за марионетка на САЩ. Русия, Китай, Турция и няколко други страни подкрепиха Мадуро като легитимен президент.", "date": "2019.04.17", "title": "Патова ситуация за САЩ във Венецуела"}
{"url": "https://news.bg/politics/deputatite-prieha-promeni-v-sastava-na-3-komisii.html", "text": "Депутатите приеха промени в състава на 3 комисии.Ралица Добрева стана член на Комисията по труда, социалната и демографската политика. Гласуваха 124 народни представители \"за\", като нямаше без против и въздържали се.Лиляна Радева беше одобрена за член на Комисията по вероизповеданията и правата на човека. Общо гласуваха 117 народни представители , от които \"за\" гласуваха 116 депутати, а един се въздържа.След това депутатите освободиха като член на Комисията по политиките за българите в чужбина Красен Кръстев. За това гласуваха 115, от тях за 114, без против, въздържали се 1.Депутатите приеха Кръстев да стане член на Комисията по икономическа политика и туризъм.Припомняме, на 10 април Добрева и Радева се заклеха като народни представители.Ралица Добрева се върна в парламента на мястото на бившия правосъден министър Цецка Цачева като депутат от ПГ на ГЕРБ след като Цачева декларира в Централната избирателна комисия (ЦИК), че се отказва от възможността да стане народен представител след като подаде оставка от ведомството.Лиляна Радева заема мястото на новия правосъден министър Данаил Кирилов.", "date": "2019.04.17", "title": "Депутатите приеха промени в състава на 3 комисии"}
{"url": "https://news.bg/regions/mazh-zadigna-nad-ton-olovo-ot-rabotnoto-si-myasto-arestuvaha-go.html", "text": "Полицията задържа крадец на олово от предприятие в Търговище.Вчера служителите на реда извършили проверка на лек автомобил \"Ситроен\" с търговищка регистрация, в който открили 1 400 кг олово. След като провели разследване, те установили, че в периода от 10 февруари до 16 април 39-годишният собственик на автомобила, който работел във въпросното предприятие, изнасял и прехвърлял през оградата суровината, а вечер я прибирал.Крадецът бил задържан за 24 часа. По случая е образувано бързо полицейско производство.", "date": "2019.04.17", "title": "Мъж задигна над тон олово от работното си място, арестуваха го"}
{"url": "https://news.bg/crime/katadzhiite-debnat-motoristite-dali-nosyat-kaski.html", "text": "От 17 до 24 април по пътищата на територията на страната ще се проведе специализирана полицейска операция. Акцията на \"Пътна полиция\" е продиктувана от това, че за кратък период от време са настъпили доста тежки пътни инциденти, при които са загинали 12 души. Това заяви инспекторът Илия Георгиев от \"Пътна полиция\", цитиран от БГНЕС.Акцията ще бъде насочена към спазването на всички правила за движение по пътищата от страна на всички участници - както водачи, така и пешеходци.По думите на Георгиев операцията ще бъде с акцент върху контрол и проверка на водачите на мотоциклети. Ще се съблюдава дали шофорите на мотори носят предпазни каски, с каква скорост управляват превозните си средства, дали спазват пътната маркировка. Катаджиите ще проверяват и регистрационните табели на различните видове моторни превозни средства.Полицаят припомни, че от края на месец март миналата година КАТ прилага по-солени глоби за някои видове нарушения, както и че се взимат точки за някои такива.Например за неизползване на предпазна каска при управление на мотор глобата е същата като тази за неизползване на предпазен кола от страна на водачите в автомобилите - санкция от 50 лева и се отнемат 6 контролни точки. За тези, които се возят съответно на мотор или в кола, без да са поставили каска или колан - глобата е в размер на 50 лева.Акцент ще бъде поставен и върху поведението на пешеходците по пътищата. Полицията занапред ще съблюдава по-обстойно дали водачите дават предимство на пешеходците на пешеходна пътека. Припомняме, че и за това нарушение се взимат контролни точки - 8 контролни точки.Ето и целият списък с нарушенията, за които се отнемат контролни точки:На водач, който притежава контролен талон \"Водач на МПС без наказания\", не се отнемат контролни точки при налагане на наказание за нарушение, посочено по-горе, с изключение на нарушенията по т. 1, 2 и 3.", "date": "2019.04.17", "title": "Катаджиите дебнат мотористите дали носят каски"}
{"url": "https://news.bg/world/dzhoko-vidodo-pecheli-prezidentskite-izbori-v-indoneziya-pokazva-ekzitpol.html", "text": "Джоко Видодо изглежда е на път да спечели провелите се днес президентски избори в Индонезия, показват първите резултати от \"бързо преброяване\" на бюлетините. Социологическите проучвания също прогнозираха втори петгодишен мандат за Видодо, информира \"Ройтерс\".Екзитпол резултатите от шест агенции показват, че Видодо печели повече от половината гласове. Основният му съперник бившият генерал Прабово Субианто изостава с между 5,5% и 11,4 на сто.Данните на базираната в Джакарта агенция CSIS разкриват, че Уидодо е получил 55,7 на сто подкрепа, а Прабово Субианто - 44,3 на сто.Победата на настоящия лидер не е решителна, тъй като той не успя да преодолее психологическата граница от 60%, която се очакваше да премине, отбелязват експерти и допълват, че Субианто се е представил далеч по-добре от очакваното, което може да го накара да се кандидатира отново през 2024 г.По време на 8-часовото гласуване индонезийците пуснаха бюлетини за президент и парламент в държава, която е с дължина повече от 5000 километра.В предизборната кампания доминираха икономически проблеми, но също беше отбелязано растящото влияние на консервативния ислям в най-голямата мюсюлманска държава.Официалните резултати от изборите се очакват през май.193 милиона души имаха право на глас в най-голямата демокрация в света с мюсюлманско мнозинство на 17 000 острова. Индонезийците гласуваха и за повече от 20 000 законодателни места в страната, пише \"Гардиън\".Повече от 80 000 секции отвориха врати в 07,00 часа местно време.За първи път Индонезия едновременно проведе президентски и парламентарни избори.Джоко Видодо е бивш кмет и продавач на мебели в Централна Ява, а Субианто е яростен националист и бивш генерал. Прабово Субианто е зет на дългогодишния лидер на Индонезия Сухарто.На изборите през 2014 г. Джоко Видодо победи Прабово Субианто, разглеждано тогава като победа за младата демокрация на Индонезия. Тогава за първи път спечели фигура, която не е свързана с военните или политическия елит.Като президент Видодо впечатли индонезийците с ангажимента си да оправи инфраструктурата и със социалните си програми, но е критикуван за безуспешните опити да спре нарушаването на човешките права и хроничната корупция.Индонезия е с население повече от 260 милиона души.", "date": "2019.04.17", "title": "Джоко Видодо печели президентските избори в Индонезия, показва екзитпол"}
{"url": "https://news.bg/politics/evropeyskiyat-parlament-slozhi-kray-na-dvoynite-standarti-pri-hranite-v-es.html", "text": "На последното си пленарно заседание евродепутатите приеха \"Новия търговски механизъм за потребителите\". В него обявяват предлагането на храни от една и съща марка, но с различни съставки и качество, за нелоялна търговска практика, съобщиха от ЕП. Това е забрана за двойния стандарт при храните.Докладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474 гласа \"за\", 163 \"против\" и 14 \"въздържал се\".От администрацията на националния омбудсман Мая Манолова припомнят, че до края на 2017 г. и на национално ниво в България, и на европейско се отричаше да има двоен стандарт, като тези категорични твърдения бяха подплатени с подходящите изследвания.\"Днес европейските институции показаха, че работят в интерес на гражданите, въпреки огромните икономически интереси на мултинационалните компании\", категорична е Манолова. Тя обяви днешното гласуване като голяма победа за България.\"Благодаря на всички, които се включиха в битката срещу двойните стандарти при храните в ЕС. Показахме на Европа, че и ние можем да бъдем големи и да участваме активно в политиките на Съюза. Показахме и на българските граждани как институциите в България могат да работят заедно за една справедлива кауза - да защитят достойнството и интереса им\", каза Манолова.Промените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя).От администрацията на омбудсмана са изпратени редица писма и декларации до европейския омбудсман, до европейски комисари и до председателя на Комисията Жан-Клод Юнкер.Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти.Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година. През 2018 г. институцията организира и форум на високо равнище в рамките на българското европредседателство, на който еврокомисар Вера Йоурова обяви края на двойните стандарти при храните чрез \"Новия търговски механизъм за потребителите\".От Министерството на земеделието и храните обявиха, че гласуването на пакета \"Нова сделка за потребителите\" слага край на двойния стандарт. Над една трета от продуктите се предлагат на по-високи цени в България, отколкото в другите държави членки на ЕС, съобщиха от МЗХГ, позовавайки се на свои изследвания.От месец май 2017 г. до април 2018 г. от ведомството на Румен Порожанов са провели три проучвания за наличие на \"двоен стандарт\" при предлагането на храни на българския и европейския пазар. Изследванията установиха редица разлики в състава на продуктите, които се предлагат под една и съща марка на пазара в Източна и в Западна Европа.По време на Българското председателство на Съвета на Европейския съюз под патронажа на премиера Бойко Борисов се проведе международен форум за двойния стандарт при храните.Първата крачка беше направена, като от ЕК, чрез Съвместния изследователски център (JRC), бе разработена хармонизирана методология за подбор и анализ на храниС приемането на пакета \"Нова сделка за потребителите\" предстои работа по въвеждането на новите изисквания в националното законодателство на държавите членки на ЕС, включително и в българското законодателство.", "date": "2019.04.17", "title": "Европейският парламент сложи край на двойните стандарти при храните в ЕС"}
{"url": "https://news.bg/crime/hvanaha-rumanski-tiradzhiya-s-kontrabandno-zlato-za-30-000-leva.html", "text": "Митническите служители задържаха 120 литра контрабандни препарати за растителна защита, над половин килограм златни накити и безакцизни цигари на МП \"Капитан Андреево\".Контрабандната стока била открита на 13 април при проверка на камион с българска регистрация, влизащ в страната от Турция.Шофьорът - български гражданин, представил редовни документи за превозваната стока и декларирал 20 кутии цигари за лично ползване, които били задържани заради превишаване на нормите за безмитен внос от две кутии.Под леглото в шофьорската кабина обаче били открити 60 бутилки с общо 120 литра препарати за растителна защита. В хода на проверката във фабричните кухини под ремаркето били открити и 70 кутии цигари без акцизен бандерол.Няколко часа по-късно в същия ден при проверка на румънски камион, пътуващ от Турция за Чехия митническите служители открили над половин килограм златни изделия, укрити на три различни места в шофьорската кабина: в кутия за лекарства, под стелката и в долапа зад леглото.Били открити общо 116 чифта обеци, пръстени, медальони, синджири, гривни с кожа и метал със златни орнаменти, два часовника и един ключодържател, както и слитък и плочка - всички с общо тегло 549.30 грама и на стойност близо 30 000 лева.Контрабандната стока е задържана, а на шофьорите са съставени актове по Закона за митниците и са образувани административнонаказателни производства.", "date": "2019.04.17", "title": "Хванаха румънски тираджия с контрабандно злато за 30 000 лева"}
{"url": "https://news.bg/politics/evgeniya-baneva-vliza-v-bitkata-za-stol-v-ep.html", "text": "Обвиняемата в  Евгения Банева влиза в надпреварата за място в новия състав на Европейския парламент, съобщиха от Централната избирателна комисия (ЦИК).Банева е водач на листата на партия \"Българско национални обединение\". Партията е изпратила предложението си в ЦИК на 15 април 2019 година, подписано от лидера Георги Венелинов Георгиев.Ето и всички предложения за евродепутати на партията:1. Евгения Златева Банева;2. Динко Петров Велев;3. Николай Василев Шарков;4. Александър Александров Георгиев;5. Георги Иванов Георгиев;6. Владимир Николов Живков.Партията е регистрирана с Решение № 114-ЕП от 9 април 2019 г. на ЦИК.Решението подлежи на обжалване пред Върховния административен съд чрез Централната избирателна комисия в тридневен срок от обявяването му.Припомняме, в началото на месец февруари адвокат Марин Марковски и бившият заместник-председател на ЦИК проф. Михаил Константинов заявиха, че .   ", "date": "2019.04.17", "title": "Евгения Банева влиза в битката за стол в ЕП"}
{"url": "https://news.bg/politics/ot-dps-iskat-seriozna-diskusiya-za-trimata-golemi-v-temida.html", "text": "Парламентарната група на ДПС не е обсъждала въпроса със законодателни промени, които да направят възможно предсрочното освобождаване от длъжност на тримата големи в Темида. Когато видим готови предложения ще се съберем и ще ги обсъдим.Това заяви в кулоарите на парламента депутатът от ДПС Хамид Хамид по темата с предложението на правосъдния министър Данаил Кирилов, което стана актуално в последните два дни.По думите на Хамид това не е нова идея и те вече са я коментирали и с Данаил Кирилов, и в членовете на правна комисия, както и с представители на европейските институции.Хамид поясни, че биха желали да видят конректни текстове и да започне реален дебат по тях.\"Ние сме да има дебат по този въпрос\", отбеляза депутатът.Според него трябва да се избере най-подходящият за България и най-добрият в Европа модел по този въпрос.\"Съгласни сме с идеята, че не трябва да има несменяеми и недосегаеми хора както в политиката, така и в съдебната власт\", подчерта Хамид Хамид.Той уточни, че принципно подкрепят идеята, но това трябва да е с всички гаранции и да няма политически разправии.\"Нямам самочувствието да коментирам думите на стожера на обществото Лозан Панов\", заяви Хамид на въпрос как ще коментира изказването на Лозан Панов от тази сутрин, с което той отхвърли предложението като \"пришиване на главния прокурор към двамата председатели на върховни съдилища\".Хамид Хамид обаче напомни, че \"въпросният господин\" (Лозан Панов, бел.ред.) няма смелостта да застане пред парламента и да защити собствения си доклад.Това е уважение един път към парламента, друг път и към закона - да не си подадеш декларация и да извършваш правонарушения, когато си морален стожер на обществото, най-малко подхожда на един председател на тази институция, коментира Хамид.На въпрос дали Лозан Панов се страхува да бъде разследван, Хамид Хамид не пожела да коментира.От парламентарната група на ГЕРБ заявиха, че принципно подкрепят предложенията на правосъдния министър Данаил Кирилов. По думите на депутатът Анна Александрова от От НФСБ пък заявиха Припомняме, вчера стана ясно, че главният прокурор  на новия правосъден министър.", "date": "2019.04.17", "title": "От ДПС искат сериозна дискусия за тримата големи в Темида"}
{"url": "https://news.bg/world/depa-prodava-gaz-na-balgariya-s-16-po-niska-tsena-ot-klientite-v-gartsiya.html", "text": "Гръцката газова компания ДЕПА (DEPА) продава природен газ на България на цена 10% под българската регулирана цена и 16% под цената, предлагана на големите клиенти в Гърция. В резултат на това субсидира индустрията в съседната страна, пише \"Катимерини\".В началото на месеца стана ясно, че  за закупуване на 1,5 милиона мегаватчаса синьо гориво. Компанията също спечели поръчка на \"Булгартрансгаз\" за 150 000 мегаватчаса.Гръцкото издание отбелязва, че българският пазар винаги е бил зависим от руски газ от \"Газпром\" за 100% от нуждите си и спечелената от ДЕПА поръчка бележи първият опит на София да се обърне към нови доставчици.\"Катимерини\" пише, че компанията ще започне да доставя втечнения газ за \"Булгаргаз\" от събота до края на юни и за \"Булгартрансгаз\" от 1 май до края на юни.Вестникът е установил, че ДЕПА продава природния газ на България на цена 20,75 евро за мегаватчас, докато таксува големите клиенти в Гърция, включително и производителите на електричество, с 24,75 евро на мегаватчас. Някои индустриални сектори плащат между 27 и 28 евро на мегаватчас.ДЕПА отказва коментар на информацията на \"Катимерини\".", "date": "2019.04.17", "title": "ДЕПА продава газ на България с 16% по-ниска цена от клиентите в Гърция"}
{"url": "https://news.bg/finance/bnb-raboti-za-namalyavane-na-sistemnite-riskove.html", "text": "Поддържане стабилността на банковата система, вкл. и чрез предотвратяване или редуциране на системните рискове, резултат от дейността на кредитните институции, и на идентифицирането и ограничаването на появата на макроикономически фактори, застрашаващи стабилността на банковата система.Това е сред трите основни приоритета, които  формулира в тримесечния бюлетин на Асоциацията на банките в България.Продължаването на политиката на консервативен макропруденциален надзор, насочен към акумулиране и поддържане на капиталови буфери във възходящата фаза на икономическия цикъл.Другите два приоритета са продължаване практиката на непрекъсваем надзорен цикъл посредством текущ дистанционен контрол и инспекции на място, както и извършване на надзорен преглед и оценка на банките на база разработения в синхрон с вътрешния наръчник на ЕЦБ и на издадените от Европейският банков орган насоки подход.Целта на надзорния преглед и оценка е да засили връзката между оценките за динамиката на рисковете в системата, рисковия профил на банката, собствения ѝ капитал, ликвидните й активи и системите за управление на риска и изградената вътрешна контролна среда и на тази база формиране на обща оценка за жизнеспособността на всяка кредитна институция на индивидуална основа.Банковият надзор се ангажира в процеса по ефективното присъединяване към Единния надзорен механизъм (ЕНМ) в рамките на трите работни блока, по които работи Българската народна банка.Първият е изграждането на необходимата нормативна рамка. Работата в това направление е в напреднал стадий с приемането в края на миналата година от Народното събрание на необходимия пакет от законодателни промени, осигуряващ възможността за синхронизиране на надзорните процеси между ЕЦБ и БНБ, вкл. и чрез разширяване на инструментите на макропруденциалния надзор.Предстои преглед и евентуална промяна на приложимата местна регулаторна рамка - наредби, указания, с цел да се постигне съответствие с вътрешните технически регламенти на ЕЦБ и отразяване на дискреционната политика на ЕЦБ в ключови сфери от пруденциалния надзор и управлението на риска.Вторият е продължаване на процеса, свързан със синхронизирането на надзорните и пруденциални практики на БНБ с тези на Европейската централна банка, на вътрешните правила и процеси и на информационните потоци между двете институции. Работата на БНБ в тази сфера е логично продължение на реформите в банковия надзор, стартирани през 2015г., и се предвижда да продължи през цялата 2019 г. при следните акценти:Третият работен блок е свързан с организирането и провеждането на прегледа на качеството на активите и стрес теста. Процесът е в ход по отношение на селектираните шест банки и се извършва от ЕЦБ съгласно приети от ЕЦБ методология и макроикономически сценарии за целите на стрес теста. Повечето допускания и параметри се определят от централния комитет по управление на проекта в ЕЦБ при установена работна комуникация на БНБ с Европейската централна банка и ЕНМ в този процес.Дейността на банковия надзор ще продължи да се осъществява при прилагане на европейската регулаторна рамка, приложима спрямо кредитните институции с акцент върху последователното прилагане на техническите стандарти и регламенти, както и на указанията на Европейския банков орган и препоръките на Европейския съвет за системен риск.", "date": "2019.04.17", "title": "БНБ работи за намаляване на системните рискове"}
{"url": "https://news.bg/int-politics/ukrayna-hvana-udarna-grupa-na-gru-na-rusiya.html", "text": "Съветът за сигурност на Украйна (СБУ) обяви, че е заловил ударна група на руското военно разузнаване, отговорна за опита за убийство на украински военен шпионин в навечерието на втория тур на президентските избори, които ще се проведат в неделя, съобщава \"Ройтерс\".Проблемът за това как да се действа с Русия, която окупира Крим през 2014 г. и подкрепя проруските сепаратисти в Източна Украйна, е важен преди балотажа, като настоящият президент Петро Порошенко се самоизтъква като главнокомандващия, от когото Украйна се нуждае за защитата на страната.Васил Хрицак, който е ръководител на СБУ, която е и главната разузнавателна служба на Украйна, заяви на пресконференция в Киев, че седем членове на руската група са били задържани и обвинени, както и че осми човек е бил арестуван тази сутрин.Двама от членовете на групата са руски граждани, уточни военният прокурор Анатоли Матиос, определяйки ги като щатни служители на руската военна разузнавателна служба ГРУ. Останалите шестима са украинци.Засега няма реакция от страна на ГРУ.СБУ преди е съобщавал, че е залавял групи, организирани от руските специални служби.\"Задържаните са замесени в опит за убийство на служител от разузнавателната служба на украинското министерство на отбраната... в Киев през април\", отбеляза Матиос, добавяйки, че групата е поставила бомба под колата на мъжа, която избухнала преждевременно, наранявайки тежко един от обвиняемите.СБУ публикува видеозапис на същия инцидент, който показа мъж да поставя бомбата под кола преди голяма експлозия. Видеото показа мъж, лежащ в болнично легло, като липсва част от дясната му ръка, казвайки, че е руснак и е роден в Москва.", "date": "2019.04.17", "title": "Украйна хвана ударна група на ГРУ на Русия"}
{"url": "https://news.bg/world/ekrem-imamoglu-ofitsialno-e-noviyat-kmet-na-istanbul.html", "text": "Кандидатът на опозицията официално печели изборите за кмет на Истанбул, съобщават Анадолската агенция и \"Дейли сабах\".Резултатите са потвърдени след неколкократно преброяване на бюлетините на местните избори в Турция, проведени през миналия месец.Екрем Имамоглу от опозиционната Народнорепубликанска партия (НРП) e новият кмет на Истанбул.В понеделник Бинали Йълдъръм, кандидатът на управляващата Партия на справедливостта и развитието за кмет на Истанбул, коментира, че е \"ясно\", че гласовете за него са били откраднати по време на вота на 31 март и са отишли за Имамоглу. Бинали Йълдъръм каза пред журналисти, че Върховният избирателен съвет ще вземе крайното решение за изборите в Истанбул.Регионалният избирателен съвет, който връчи документа на Имамоглу, е част от Върховния избирателен съвет. Така кандидатът на опозицията получи официален мандат 17 дни след изборите.Съветът отхвърли искането на управляващата партия за отлагане на процеса.Според окончателните данни Имамоглу е получил 4 169 765 гласа, а Йълдъръм - 4 156 036, което е разлика от 13 729. На 1 април сутринта - ден след изборите, беше обявено, че Имамоглу печели с 28 000 гласа разлика.Церемонията по встъпването в длъжност на новия кмет ще се проведе в 18,00 часа местно време.Въпреки че Имамоглу официално поема поста, жалбата на Партията на справедливостта и развитието ще бъде разгледана от Върховния избирателен съвет.", "date": "2019.04.17", "title": "Екрем Имамоглу официално е новият кмет на Истанбул"}
{"url": "https://news.bg/politics/radev-chuzhdite-investitsii-se-nuzhdayat-ot-gotovi-infrastrukturni-proekti.html", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев, който се срещна с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание.На срещата в президентството Радев представи на депутатите резултатите от посещението си в Катар. Припомняме,  по покана на емира Шейх Тамим бин Хамад Ал-Тани от 10 до 12 април.\"По време на разговорите ми в Доха с емира, с министър-председателя, с министъра на транспорта на Катар и с изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление \"Север-Юг\", посочи Румен Радев.По думите му съществуват отлични връзки на политическо ниво между България и Катар, включително добри лични контакти. Президентът подчерта заявената готовност на арабската държава да инвестира в автомагистрала \"Русе-Свиленград\" и тунела под връх Шипка.\"Катар проявява интерес и ще вложи средства, но само ако България предостави актуални проекти, готови за реализация\", заяви президентът и призова депутатите в координация с изпълнителната власт за по-експедитивни и ефективни действия, за да се постигне необходимия напредък.От своя страна депутатите се ангажираха да инициират съвместно заседание на двете комисии, като поканят представители на всички отговорни институции за дебат по темата, пишат от пресслужбата на \"Дондуков\" 2.", "date": "2019.04.17", "title": "Радев: Чуждите инвестиции се нуждаят от готови инфраструктурни проекти"}
