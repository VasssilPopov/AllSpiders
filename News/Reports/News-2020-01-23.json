{"url": "https://news.bg/world/rumen-radev-uvazhi-kinopremiera-pred-balgarite-v-tel-aviv.html", "text": "Наши сънародници, живеещи в Тел Авив се събраха тази вечер за премиерната прожекция на документалния филм на режисьора Димитър Гочев \"Следващото поколение\". На премиерата присъстваха президентът Румен Радев и неговата съпруга, предаде БНТ.Филмът е копродукция между България и Израел и разказва за наследници на български евреи, спасени по време на Втората световна война.Специално видеообръщение към нашите сънародници направи президентът на Израел Реувен Ривлин, който напомни за спасяването на българските евреи по време на Втората световна война.", "date": "2020.01.23", "title": "Румен Радев уважи кинопремиера пред българите в Тел Авив"}
{"url": "https://news.bg/world/severna-koreya-s-debyut-na-myunhenskata-konferentsiya-za-sigurnost.html", "text": "Северна Корея ще изпрати делегация на Мюнхенската конференция за сигурност за първи път в 56-годишната й история, обявиха организаторите, цитирани от медии.Говорител на събитието потвърди, че заместник-министърът на външните работи на КНДР Ким Сон-гьо ще участва на форума през февруари.Държавният секретар на САЩ Майк Помпео, военният министър Марк Еспър и лидерът на Камарата на представителите Нанси Пелоси също се очаква да пристигнат в Мюнхен за конференцията.Иран се очаква да бъде представляван от външния министър Мохамед Джавад Зариф.Основана през 1963 г., Мюнхенската конференция за сигурност събира стотици висши представители и десетки световни лидери всяка година за обсъждане на предизвикателствата пред сигурността.Тази година форумът ще се проведе от 14 до 16 февруари.Програмата и пълният списък с участниците ще бъде публикуван през следващите седмици.", "date": "2020.01.23", "title": "Северна Корея с дебют на Мюнхенската конференция за сигурност"}
{"url": "https://news.bg/disasters/dve-detsa-zaginaha-pri-tezhka-katastrofa-s-uchilishten-avtobus-v-germaniya.html", "text": "Две деца загинаха, а други пет пострадаха тежко при катастрофа на училищен автобус в Централна Германия.Автобусът, превозващ 22 деца от началното училище на възраст от 8 до 11 години, е излязъл от заледения път, преобърнал се е няколко пъти и е паднал в канавка.Тежкият пътен инцидент е станал край село Берка в щата Тюрингия, на 260 километра югозападно от Берлин.Екипи на спешна помощ са откарали всички деца в болница. Шофьорът на автобуса също е пострадал.Десетки пожарникари, полицаи, лекари и психолози бяха на мястото, за да помогнат в спасителните операции.Министърът на вътрешните работи на Тюрингия Георг Майер заяви пред медиите, че катастрофата е разтърсила малкото село Берка. Той посочи, че училището, от което са загиналите деца, ще бъде отворено в петък, но психолозите ще са там, за да помогнат на децата и учителите да се справят със загубата.", "date": "2020.01.23", "title": "Две деца загинаха при тежка катастрофа с училищен автобус в Германия"}
{"url": "https://news.bg/bulgaria/tonove-otpadatsi-sa-izneseni-ot-nereglamentirani-smetishta-v-asenovgrad.html", "text": "Тонове отпадъци са изнесени по време на няколко акции от девет нерагламентираните сметища, намиращи се на територията на Асеновград, съобщиха от Нова телевизия, позовавайки се на пресцентъра на общината. Повече от половината от тях са ликвидирани, предстои местата им да бъдат облагородени.От общината уточняват, че боклуците са изземвани с фадроми и самосвали, а там, където е необходимо, се е почиствало и ръчно от служители на чистотата. Обработват се всички зони при входно-изходните артерии на Асеновград.Акцията продължава, като предстои да се почисти и нерегламентираното сметище край пътя между кварталите Горни Воден и Долни Воден.На всички разчистени терени са поставени предупредителни табели, които забраняват изхвърлянето на отпадъци, а глобата при констатирани нарушения е от 150 до 500 лева, припомнят от общината.", "date": "2020.01.23", "title": "Тонове отпадъци са изнесени от нерегламентирани сметища в Асеновград"}
{"url": "https://news.bg/politics/po-strog-granichen-kontrol-za-bokluka-predlaga-emil-dimitrov.html", "text": "Контрол още на ГКПП-та какъв боклук влиза в страната предлага екоминистърът Емил Димитров след продължителна среща с рециклиращия бранш. Още там ще се следят стоките с джипиеси.Освен това специални кодове ще маркират опасните стоки. Те ще са под особен контрол, гарантира Димитров. От бранша са се оплакали, че и те страдат от нелегалните в сектора.Имало съвпадение с позицията на властта за мерките за строг контрол. Следващата седмица ще има още една среща, на която да се договорят окончателно промените. Общо взето ще се търси решение, което да не затруднява преминаването на камиони през КПП-тата.От бранша са излезли със предложения:Въвеждане на режим на  аналогичен на този, определен в чл. 69, ал. 2 и чл. 39, ал. 7 от ЗУО, за извършване на дейности (не на мястото на образуването) с всички видове отпадъци, както и за търговците и брокерите на отпадъци.практиката показва, че възникналите проблеми с нерегламентиран внос и третиране на отпадъци е свързан с брокери и търговци на отпадъци, оператори на отпадъци от пластмаси, хартия и др., които не заплащат банкови гаранции. След въвеждането на банкови гаранции за дейности с някои видове отпадъци, сивият сектор в тези потоци намаля драстично. Въпреки това, законодателни пропуски оставиха други потоци отпадъци и дейности без гаранции. Нелоялните практики се прехвърлиха именно натам. Предлагаме еднакъв режим за всички дейности с отпадъци, както и за търговците и брокерите на отпадъци. Въвеждането на банкови гаранции през 2012 г. бе свързано със зачестили кражби на метали, сивия сектор и нелоялната конкуренция. Към днешна дата въвеждането на гаранции се доказа, като ефективен механизъм в борбата срещу сивия сектор.Създаване на работна група, в която да участват представители на бизнеса, за дефиниране и отстраняване на проблемите при функционирането на с оглед пълноценното ѝ влизане в експлоатация в законово установения срок и осигуряване на съответствието й с актуалната директива за отпадъците. Електронната система страда от недостатъци, които биха затруднили бизнеса. Въвеждането на системата трябва да даде пълна прозрачност в сектора, без да затруднява икономическите оператори. (ЗУО), когато се предават на лица, които имат право да извършват събиране, транспортиране, оползотворяване или обезвреждане на отпадъци в съответствие със ЗУО. Данъчно задължени лица по закона в споменатия случай са платците на дохода - лицата, изкупуващи отпадъци. Те са длъжни да удържат, внасят и декларират окончателен данък върху брутната сума на дохода в размер 10 % (чл. 13, ал. 1, т. 2, б \"г\" и чл. 46, ал. 1 във връзка с чл. 38, ал. 10, чл. 55, ал. 1 и чл. 65, ал. 1 от ЗДДФЛ). Практиката показва, че администрирането на този данък от бизнеса генерира \"сив\" сектор и нелоялна конкуренция. Същевременно, приходите от този данък в държавния бюджет са незначителни. Данните показват, че различните данъчни режими за юридически и физически лица създават предпоставки за сив сектор. Спадът в събрания данък само от 2014 г. (15 382 117 лв.) до 2015 г. (4 043 244 лв.) в рамките на една година е показателен. През 2012 г. данъчните постъпления са 22 664 323 лв., а през 2018 г. - 5 034 651 лв. Спадът в събрания данък е 450%. Това създава нелоялна конкуренция и сив сектор. Много субекти отчитат сделките с отпадъци, като сделки между търговци. Именно този сив сектор е благоприятна предпоставка за нерегламентиран внос на отпадъци.При сделките с отпадъци с физически лица съществува и изискване за безкасови плащания. Безкасовите разплащания в комбинация с утежнения данъчен режим дават в резултат сив сектор и демотивация от рециклиране в противовес с принципите на кръговата икономика, която изисква данъчни и административни облекчения за рециклиращия сектор. Проучване на европейската практика по този въпрос показва, че в страните от Европейския съюз икономическите оператори не са натоварени с несвойствени функции по събиране на данъци, никъде не се начислява подобен данък. Нещо повече - редица експерти, включително работещи в системата на Европейската комисия по въпросите на опазване на околната среда, споделят, че подобен данък влиза в остра колизия с основния екологичен принцип за събиране на отпадъците от бита без разходи и такси за притежателите им, който е заложен в редица европейски директиви.Създаване на , които многократно са преминали проверки на контролните органи, завършили без предписания или с незначителни несъответствия. Критериите за включване в този списък се разработват съвместно от администрацията и от бизнеса. Списъкът се публикува на страницата на МОСВ (РИОСВ) и се използва от митнически и други контролни органи при оценка на риска за проверка на фирмите при изпълнение на тяхната дейност с отпадъци, включително вноса. Ресурсът на контролните органи да се насочи към сивия сектор. В момента по-голямата част от контролните функции на органите са насочени към \"светлия\" бизнес. Нерегламентираните практики и нелоялната конкуренция често остават извън контрол. При проверка в интернет се установяват стотици нерегламентирани търговци на опасни отпадъци. Множество обяви за изкупуване на катализатори, ДПФ филтри, отработени масла и др. опасни отпадъци в частни обяви в интернет говори за огромен сив сектор останал необезпокояван от контролните органи.Припомняме, темата за вносния боклук е особено актуална през последните седмици. С нея беше обвързано и името на бившият екоминистър Нено Димов, който . Премиерът Бойко  Преди днипъкЗа отпадъците от Италия, предназначени за страната ни, се заговори в началото на декември, когато италианските власти заловиха Незаконният товар беше открит във влак. Търговската стойност на боклука се изчислява на 130 хиляди евро.От Министерството на околната среда и водите увериха, че  за приемане на отпадъците. Те за задържаните незаконни тонове боклук.Ден по-късно започна Предполага се, че тя е трябвало да бъде изгорена или погребана в депа у нас.По-късно стана ясно, че спрените в Италия отпадъци били , а не, както било посочено в документите - пластмасови отпадъци, които тепърва трябва да бъдат обработени.", "date": "2020.01.23", "title": "По-строг граничен контрол за боклука предлага Емил Димитров"}
{"url": "https://news.bg/world/prezidentat-na-germaniya-iska-mi-se-da-moga-da-kazha-che-germantsite-sa-se-pouchili-ot-istoriyata.html", "text": "Германия трябва да остане ангажиранa в борбата срещу антисемитизма във всяка форма.Това заяви германският президент Франк-Валтер Щайнмайер на Световния форум за Холокоста в Йерусалим, цитиран от \"Таймс ъв Израел\" и \"Аарец\".\"Индустриалното масово убийство на шест милиона евреи, най-голямото престъпление срещу човечеството, беше извършено от моята страна. Ужасната война, която струва живота на повече от 50 милиона души, започна от моята страна. 75 г. след освобождението на \"Аушвиц\" аз стоя тук като президент на Германия, обременен с вина\", каза той пред присъстващите световни лидери на събитието.\"Иска ми се да мога да кажа, че ние, германците, се поучихме от историята веднъж и завинаги, но аз не мога да кажа това, докато омразата се разпространява, не мога да кажа това, докато антисемитизмът е скрит в критика към израелската политика и аз не мога да кажа това, след като само дебела дървена врата попречи на крайнодесен екстремист\", подчерта Щайнмайер.\"Това е същото зло, има само един отговор: Никога отново. Заради това никога не може да се сложи край на възпоменанието\", отбеляза германският държавен глава.", "date": "2020.01.23", "title": "Президентът на Германия: Иска ми се да мога да кажа, че германците са се поучили от историята"}
{"url": "https://news.bg/comments/vizi-da-te-lazhem.html", "text": "Може би най-болезненият трън в петата на българо-американските междудържавни отношения (наред с издигнатия паметник на американски летци, бомбардирали София през Втората световна война) е визовият режим, който Съединените щати продължават да прилагат спрямо българските граждани. На фона на съюзническия ни статут в НАТО от 2004 г. насам, членството на България в ЕС вече 13 години и смаляващата се, макар и все още значителна, разлика в жизнения стандарт между двете страни, визите за САЩ са национално унижение. За сравнение, други европейски държави със сходна историческа съдба през последните десетилетия и не кой знае колко по-високо икономическо развитие (Словакия, Унгария, Литва, Латвия и др.) вече са извън визовия списък на Държавния департамент на САЩ.Логично, усилията на българската дипломация са насочени към отмяна на американските визи. Най-скорошната анонсирана стъпка от тези усилия обаче буди недоумение.По-рано този месец външният министър Екатерина Захариева обяви план за окончателно решаване на визовия проблем в наша полза. Планът се състои в ангажирането на български граждани с подходящ профил, които да кандидатстват за американска виза, без действително да посетят САЩ. По този начин ще се смъкне процентът на отказани визи, което в момента се явява пречка.(Пояснение: формалната причина за продължаване на визовия режим е процентът на откази при кандидатстване за виза. Федералното законодателство изисква отказаните неимигрантски визи да не надхвърлят 3%, за да може съответната държава да се включи в Програмата за премахване на визите. В нашия случай този процент към момента е около 10.)Сама по себе си идеята не е лоша, ако бъде реализирана интелигентно. Публичното й оповестяване обаче я уби в зародиш. Не знам кой е посъветвал министър Захариева да се изцепи предварително, но със сигурност същият заслужава телесно наказание.След като намерението е оповестено пред медиите, съвсем естествено вече е достояние и на служителите на американското посолство в София и конкретно на консулската служба, отговаряща за издаването на визи. А причините, поради които може да бъде отказана виза, са както обективни (нередности в документите за кандидатстване), така и субективни (интервюиращият преценява, че истинската причина за искане на виза е различна от заявената).Нека да се върнем в сякаш далечната вече 2003-та година, когато пишещият тези редове за първи път кандидатства за американска виза (т.нар. J-1 \"студентска\" виза по програмата Work and Travel). По онова време, когато споменът от 9/11 беше здраво загнезден в съзнанието на всеки американец, а предишната година български студент бе арестуван на щатско летище за пренасяне на ножичка за нокти в ръчен багаж, параноята на американските консулски служби беше обяснима. Конкретно за България обаче страхът от тероризъм не беше единствената (нито дори основната) причина, за да се отказват визи. Далеч по-разпространено бе подозрението в нелегална имиграция - просрочване на визата, търсене на възможности за нелегална работа с туристическа виза и т.н. (при студентските визи спънка можеше да се окаже и недоброто владеене на английски език). В моя случай, след поредица от въпроси, свързани със студентския ми статут, семейното ми положение и имотно състояние, консулът директно ме попита: \"Добре, как да повярвам, че ще се върнете?\" Е, успях да го убедя и получих заветната виза, но секундите на мълчание, преди еуфорично облекчаващато \"елате в 4 следобед да си получите визата\" бяха може би най-дългите в досегашния ми живот.От 2003-та досега много неща се промениха и все в полза на каузата за отмяна на визите. За страха от тероризъм няма и нужда да отварям дума (само да напомня, че през 2004-та бяхме приети в НАТО), но що се отнася до потенциалната имиграция в САЩ, е от изключителна важност да се посочи следното:Тоест, от визите (специално туристическите) на практика няма особен смисъл. Номинално по-високият процент откази се дължи на прекомерна мнителност от страна на консулската служба и едва ли е проблем, при подходяща директива, той скоро да спадне до необходимите 3%.По-вероятно е Държавният департамент на САЩ да поддържа досегашния режим с идеята да изтъргува премахването му срещу ангажимент от страна на България.Така че, когато зам.-държавният секретар по въпросите за консулската дейност Стивън Бийгън пристигне у нас, е добре да сменим тактиката за преговори. Да се изтъква изборът на \"Локхийд-Мартин\" за превъоръжаването на българските ВВС със самолети Ф-16 Вайпър и в добавка да предложим закупуване на един-два бойни кораба от САЩ (в края на мандата на 43-ото Народно събрание, заедно с одобрението за купуване на нови изтребители, беше гласуван бюджет и за обновяване на военноморския ни флот). Да, ще излезе доста по-скъпо от маневрата с фиктивните кандидати за виза, но достойнството и националното самочувствие нямат цена.А другото е - визи да те лъжем.", "date": "2020.01.23", "title": "Визи да те лъжем"}
{"url": "https://news.bg/energy/gazovata-vrazka-s-gartsiya-da-e-gotova-prez-oktomvri-nastoyava-petkova.html", "text": "По инициатива на министър Теменужка Петкова в Министерството на енергетиката се проведе среща за отчитане на дейностите по проекта за изграждане на интерконектора с Гърция.В срещата участваха изпълнителните директори на проектната компания \"Ай СИ Джи Би\" ЕАД от българска и от гръцка страна, представители на доставчика на тръби - \"Коринт Пайпуър\", на строителя - АВАКС, и на инженер-консултанта - \"Консорциум Тибей\".Петкова призова компаниите да работят активно и подчерта, че завършването на строежа на газовата връзка трябва да приключи през октомври тази година.Тя подчерта, че въвеждането в експлоатация на проекта в синергия с Трансадриатическия газопровод е от стратегическо значение. Чрез интерконектора страната ни ще получава договорените 1 млрд. куб м./год. азербайджански природен газ за страната от втората фаза на газовото находище Шах Дениз.От своя страна представителите на \"Коринт Пайпуър\" увериха, че производството на тръби се реализира по график. През февруари ще се доставят необходимите тръби за изграждането на първите 47 км от интерконектора.От АВАКС пък посочиха, че необходимата техника за извършване на автоматично заваряване на тръби вече е доставена в Солун и предстои да се транспортира към трасето в България. В момента продължават да се изпълняват подготвителни дейности по трасето както на българска, така и на гръцка територия.", "date": "2020.01.23", "title": "Газовата връзка с Гърция да е готова през октомври, настоява Петкова"}
{"url": "https://news.bg/world/za-parvi-pat-svetat-e-na-100-sekundi-ot-yadrena-voyna.html", "text": "По-близо от всякога: само на 100 секунди от ядрена война. Това става ясно от позицията напрез 2020 г.През миналата година светът беше оставен на \"2 минути\" от ядрена война.  разкриваше, че позицията през 2019 г. е две минути преди полунощ -Сега часовникът е с 20 секунди напред. За първи път от създаването на часовника през 1947 г. човечеството е толкова близо до Страшния съд.В проекта участват 13 нобелови лауреати. В четвъртък, 23 януари, те преместиха стрелките на \"Часовника на Страшния съд\" на 23,58 часа и 20 секунди. Така до полунощ, което означава катастрофа, остават 100 секунди.Учените подчертаха, че пред човечеството има две основни заплахи. Първата е ядрена война, а втората - климатичните промени. Като други заплахи се посочват информационната война и кибератаките. Ситуацията с международната сигурност се е влошила не само защото тези заплахи съществуват, но и защото световните лидери са позволили международната политическа инфраструктура за управлението им да ерозира.През 2017 г. \"Часовникът на Страшния съд\" е бил на 2 минути и половина; 2015 г. - 3 минути; 2012 г.- 5 минути и 2010 г. - 6 минути.", "date": "2020.01.23", "title": "За първи път светът е на „100 секунди” от ядрена война"}
{"url": "https://news.bg/politics/pravitelstvoto-otpusna-1-7-mln-lv-za-turisticheski-i-ekoproekti-s-makedoniya.html", "text": "Над 1,7 млн. лева от Програмата за трансгранично сътрудничество между България и Република Северна Македония ще финансират проекти в областта на опазването на околната среда и развитието на туризма в трансграничния регион между двете държави, съобщиха от пресцентъра на Министерския съвет.Правителството одобри промяна в програмата, която е предложена от Управляващия орган в резултат на извършен вътрешен анализ през миналата година.Неусвоеният ресурс от приоритетната ос \"Конкурентоспособност\" ще се прехвърля към \"Околна среда\" и \"Туризъм\".От правителството смятат, че така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък.Тази мярка ще допринесе за пълното усвояване на финансовите средства по Програмата за периода 2014-2020 г, както и за постигането на заложените цели по програмата.Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране.", "date": "2020.01.23", "title": "Правителството отпусна 1,7 млн. лв. за туристически и екопроекти с Македония"}
{"url": "https://news.bg/world/parvi-pochinal-ot-koronavirus-izvan-kitayskata-provintsiya-hubey.html", "text": "Здравните власти в китайската провинция Хъбей обявиха, че пациент, заболял от новия коронавирус, е починал. Това е първият смъртен случай от вируса извън провинция Хубей, откъдето тръгна вирусът, информират \"Ройтерс\" и Би Би Си.Днес Комисията по здравеопазване в провинцията Хъбей поясни, че 80-годишният пациент е починал в сряда, но не беше потвърдено до днес, че е бил заразен с вируса.Така общо 18 души са починали от вируса. 17 смъртни случая са потвърдени в провинция Хубей, където е град Ухан. Вирусът тръгна от град Ухан.Хубей e провинция в източната централна част на Китай, а Хъбей е в Североизточен Китай.Повече от 630 души са заболели от вируса. Втори пореден ден Световната здравна организация обсъжда дали да обяви международно извънредно положение в сферата на общественото здраве. В сряда организацията беше разделена и реши да разгледа още доказателства преди да вземе решение.По-рано беше съобщено, че китайските власти са наложили карантина в повече от четири града в страната. Отделно във Виетнам, Сингапур и Саудитска Арабия са регистрирани първи случаи на коронавируса., след като са посетили Ухан в Китай.", "date": "2020.01.23", "title": "Първи починал от коронавирус извън китайската провинция Хубей"}
{"url": "https://news.bg/bulgaria/balgarite-v-chuzhbina-da-rabotyat-distantsionno-za-darzhavata-predlaga-ivan-neykov.html", "text": "Наблюдава се процес на завръщане на българи от чужбина, водени от собствени мотиви, но е добре да има истинска политика на държавата в тази посока. Това заяви пред БНР бившият социален министър Иван Нейков по повод идеята на Министерството на труда да стимулира с  българи с висше образование да се завръщат от чужбина.Нейков отбеляза, че е по-добре хората да се мотивират изобщо да не си тръгват от страната. Той все пак призна, че е хубаво, че социалното министерство започва да мисли за обратния процес.Според него трябва да се проведе сериозна дискусия с общността зад грани. Причината била, че можело да се получи разминаване между предлаганите от държавата стимули и очакванията на хората, ако не се направят достатъчно проучвания.Логично е, когато искаш да стимулираш някого да направи нещо, да го попиташ дали това, което му предлагаш, ще го мотивира, посочи Нейков.Той отбеляза, че през последните десет години формите на труд толкова са се променили, че българите биха могли да работят за страната и без да се намират физически в България.\"Ако ние им предложим различни форми на дистанционна работа и използваме техния капацитет в различни сфери в България, какво пречи да им кажем, че сме готови да плащаме за това нещо, след като ще можете вие, където и да сте, да изпълнявате задачи, които българският работодател или държавата ви възлага\", коментира той.", "date": "2020.01.23", "title": "Българите в чужбина да работят дистанционно за държавата, предлага Иван Нейков"}
{"url": "https://news.bg/bulgaria/nad-3-mln-leva-za-stadion-georgi-asparuhov-oshte-sa-dalzhimi.html", "text": "Към днешна дата задълженията на ФК \"Левски\" към \"Главболгарстрой\" е над три милиона лева с ДДС. Никога не са претендирани и съответно начислявани лихви по това задължение. Това заявяват от \"Главболгарстрой\" в официална позиция до медиите по твърденията на ръководството на ПФК \"Левски\" относно взаимоотношенията им, свързани със строителните дейности на стадион \"Георги Аспарухов\".Те посочват, че през годините са имали възможност, но не са предприели действия по събиране на вземането си по съдебен ред, тъй като са били водени от желанието това да стане \"в дух на разбирателство и по най-изгоден за клуба начин\".От \"Главболгарстрой\" уверяват футболните фенове, че оценяват значението на ПФК \"Левски\" и искат да сигурят възможност на футболния клуб сам да прецени как и кога да погаси задълженията си към тях.По тази причина е било отправено предложение до ръководството на клуба за подписване на споразумение за отсрочване на задължението с нови 5 години.В заключение от \"Главболгарстрой\" изтъкват, че те са компанията, построила най-много спортни обекти в България - участвали са в строителството на обекти като спортна зала \"Арена Армеец\", Национален стадион \"Васил Левски\", многофункционална спортна зала с покрит колодрум в Пловдив, спортни зали \"Арена Самоков\" и \"Арена Асарел\", спортна база \"Спорт Палас\" и други.\"Главболгарстрой\" е една от малкото компании на пазара, които имат капацитета и експертизата да завършат успешно десетки подобни проекти в цялата страна, посочва се в позицията.", "date": "2020.01.23", "title": "Над 3 млн. лева за стадион \"Георги Аспарухов\" още са дължими"}
{"url": "https://news.bg/int-politics/zaharova-zove-balgariya-da-satrudnichi-po-obvineniyata-sreshtu-trimata-rusnatsi.html", "text": "Говорителката на руското министерство на външните работи Мария Захарова заяви, че е необходимо да се действа чрез правоохранителните органи на Русия в ситуацията с обвиненията към тримата руски граждани, повдигнати в България, съобщава РИА Новости.Със сигурност нашето посолство следи ситуацията, заяви тя на брифинг и подчерта, че в такива случаи е необходимо да се действа в съответствие с правоприлагащите органи.Държавите, които водят разследвания, са длъжни да взаимодействат с правоприлагащите органи на страните, чиито граждани са обвинени или заподозрени в нарушаване на закона, категорична бе Захарова.Припомняме, днес стана ясно, че за отравянето на Емилиян Гебрев, сина му Христо и управителя на дружеството на Гебрев. Те са обявени за международно издирване. Според версията на прокуратурата престъплението е било извършено в периода от 28 април до 4 май 2015 г.От РИА Новости посочват, че  от българските власти.Преди три дни , част от разследването за за които се очаква Според самия Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направиСледза участието на руските спецслужби в отравянето, Путин излезе с изявление, в коетоАтаката предизвика сериозен разрив в отношенията междукато редица европейски държави , включително и изгонване на дипломати. Българското правителство тогава направи изявление, но дипломати не бяха изгонени.", "date": "2020.01.23", "title": "Захарова зове България да сътрудничи по обвиненията срещу тримата руснаци"}
{"url": "https://news.bg/bulgaria/zabranyavat-dvizhenieto-na-trotinetki-po-trotoarite.html", "text": "Парламентът прие на първо четене законови промени, с които забранява движението на тротинетки по тротоарите, съобщава БНТ.Въвежда се минимална възраст от 14 години за каране на тротинетките при движение по велоалеи и 16 години - извън тях. За ненавършилите 18 години е задължително ползването на каска.Забранява се движението на тротинетките по улици първи и втори клас, освен ако на тях няма велоалеи, както и по пътища с максимално разрешена скорост над 50 км/час.На водачите на тротинетки не се разрешава да се движат с над 25 км/час, нито да возят някого или да бъдат теглени.", "date": "2020.01.23", "title": "Забраняват движението на тротинетки по тротоарите"}
{"url": "https://news.bg/society/tsenite-na-toka-vodata-i-parnoto-u-nas-i-v-germaniya.html", "text": "През 2018 година 30,1% от българските домакинства са срещали затруднения да плащат режийните си разходи, които включват електричество, вода, отопление и други. Това показват данните на Евростат за 2018 година. За целия Европейския съюз 7% от домакинствата имат подобни затруднения. Техният дял сериозно е спаднал от 2013 г. насам, когато 10% не са били в състояние да покрият разходите си.Статистиките сочат, че 35,6% от гръцките домакинства са изправени пред финансови затруднения. Гърция се нарежда на първо място сред 28-те страни-членки, следвана от северната ѝ съседка - България. С най-малко проблеми в това отношение са нидерландците, чехите, шведите и австрийците. Чехия е единствената държава в Източна Европа, в която процентът на домакинства, които не са успявали да покрият сметките си, е под 5 на сто. В Германия, която има население от близо 83 милиона души, едва 3% от домакинствата са изпитвали затруднения да се разплатят.По данни на Федералната статистическа служба към 2019 година, електричеството в Германия е било най-скъпо в рамките на ЕС. През първото полугодие на 2019 год., един киловатчас е струвал близо 31 евроцента на битовия потребител. Тази цена е била с 1 цент по-висока спрямо същия период на 2018.Данните се потвърждават и от Евростат. Веднага след Германия се нарежда Дания с малко под 30 цента на киловат. Най-евтино (по абсолютни стойности) е електричеството за битовите потребители в България и Унгария, съответно около 10 и 11 цента на киловатчас. По данни на германската Асоциация за енергийна и водна промишленост средната цена, която германско домакинство, състоящо се от трима души, плаща за електричество месечно, е 88,10 евро.Както и в България, цената на водата в отделните части на Германия е различна. През 2018 година тя е била най-евтина в провинция Долна Саксония (средно 1,23 евро на кубик), а най-скъпа в Берлин - 2,17 евро за кубичен метър. След като българският регулатор КЕВР прие новите цени на водата за 2020 година, най-скъпа тя ще е в Разград - 3,67 лева на кубичен метър или 1,87 евро. Най-малко ще плащат пловдивчани - 2,22 лева (1,13 евро) за кубик.Цената за отопление зависи не само от кубатурата и изолацията на жилищата, но и от вида на отоплителната инсталация. По-малко от три процента от сградите в Германия са оборудвани с котли, в които се горят пелети и дървесни стърготини. Това се счита за най-изгодно, особено за големи жилища. Половината от германските жилища се отопляват на газ, за което едно домакинство отделя средно около 1200 евро (приблизително 2350 лева) годишно за целия отоплителен сезон.", "date": "2020.01.23", "title": "Цените на тока, водата и парното – у нас и в Германия"}
{"url": "https://news.bg/bulgaria/otneha-razreshitelnoto-na-tets-bobov-dol-za-gorene-na-otpadatsi.html", "text": "Министерството на околната среда и водите отнема разрешителното на ТЕЦ \"Бобов дол\" за изгаряне на отпадъци, предаде БНТ.По думите на екоминистъра Емил Димитров, при проверка е установено, че в предприятието се изгарят отпадъци, за които няма разрешение.Според Димитров другият проблем е, че инвестицията във филтри не е довършена, въпреки че на централата са били поставени срокове, в които е трябвало да изгради изцяло филтърната инсталация.При проверка миналата седмица от предприятието твърдели, че горят само разрешени отпадъци, но чрез системата за видеонаблюдение е било доказано, че това не е така.\"Изчакаха няколко дни, след като аз учтиво ги помолих да преустановят мощностите, за които нямат филтри - не са довършени така, както са в комплексното разрешително. Те бяха на друго мнение. Превъртяхме записите и се оказа, че са продължили да изгарят отпадъци - не вредни отпадъци, не опасни отпадъци, не застрашаващи природата и населението, но отпадъци, които не фигурират в тяхното комплексно разрешително.\" - коментира екоминистърът.", "date": "2020.01.23", "title": "Отнеха разрешителното на ТЕЦ \"Бобов дол\" за горене на отпадъци"}
{"url": "https://news.bg/regions/vodoprovodat-na-svishtov-se-okaza-s-trabi-za-polivni-sistemi.html", "text": "Полиетиленовият водопровод, доставящ питейната вода за 25 хиляди жители на Свищов и в селата Вардим и Царевец, е изграден от тръби за поливни системи, а не за водоснабдителни нужди, съобщава БНР, позовавайки се на данни на кмета на Свищов Генчо Генчев.Общината е наела хидроексперти, които да установят на какво се дължат 70-те аварии по новия водопровод в последните седем години.Оказа се, че това са полиетиленови турски тръби, които се използват за поливане на земеделски земи, обясни Генчев. По негови думи изпитанията са показали, че полиетиленовият водопровод аварира при налягане на водата от четири атмосфери, при положение че трябва да издържа на двойно по-голямо налягане.Проблем има и с високото съдържание на манган в питейната вода, която не минава през пречиствателна станция.Кметът заяви, че възлагат надежди на за изграждане на обезманганителна станция, която струва близо 8 млн. лева. Той увери, че въпреки завишените мина свищовската вода е годна за пиене.От Регионалната здравна инспекция във Велико Търново съобщиха, че не са открили превишено съдържание на манган в градската водопреносна мрежа на Свищов и че няма здравен риск за хората. Те потвърдиха думите на кмета, че водата е годна за пиене.", "date": "2020.01.23", "title": "Водопроводът на Свищов се оказа с тръби за поливни системи"}
{"url": "https://news.bg/disasters/pekin-otmenya-praznenstvata-za-kitayskata-nova-godina-zaradi-koronavirusa.html", "text": "Властите в китайската столица Пекин решиха да отменят големите събития около китайската Нова година, включително храмовите празненства, започвайки от днес, за да се предотврати разпространението на коронавируса, съобщават китайските и световните медии.Междувременно администрацията на Забранения град - комплекс в центъра на Пекин на около 600 години, който е служил за резиденция на императорите и е бил център на властта, обяви, че той ще бъде затворен от днес заради коронавируса. Днес Забраненият град е туристическа атракция, като го посещават милиони хора всяка година.Съобщава се също така, че водещите на новините по китайските телевизии са с маски на лицата, докато представят новините.В края на декември беше регистрирано огнище на коронавирус в град Ухан, който в момента е под блокада заради опасения, че смъртоносният вирус ще се превърне в епидемия.Към момента регистрираните случаи на заразени с вируса са 634 души, като 17 души са починали. Сред заразените около 100 души са в критично състояние.Китайските власти потвърдиха, че вирусът може да се предава от човек на човек, а заразени хора вече са регистрирани в Сингапур, Хонконг, Виетнам, Тайван, Тайланд, Япония, Южна Корея, Саудитска Арабия, САЩ и Макао.За случая в Саудитска Арабия външното министерство на Индия уточни, че индийска медицинска сестра, работеща в Саудитска Арабия, може да се е заразила с вируса, докато е лекувала колега от Филипините. Уточнява се, че в Сингапур 66-годишен китаец е заразен с коронавирус. Синът на мъжа също е разглеждан като подозрителен случай. Жена от Китай, която е пътувала отделно, също е била диагностицирана с вируса при предварителни изследвания, които все още не са потвърдени.Налице е бум на продажбите на маски за лице в цял Китай, като печатният официоз People's Daily отбеляза, че \"нарастването на търсенето привърши запасите от маски за лице на някои доставчици в платформите за електронна търговия, включително Taobao и JD, два от най-големите онлайн пазара\".Заразените хората развиват температура и затруднено дишане. Рентгеновите снимки на гърдите на заразените показват инвазивни поражения на белите им дробове.", "date": "2020.01.23", "title": "Пекин отменя празненствата за китайската Нова година заради коронавируса"}
{"url": "https://news.bg/world/putin-predlozhi-sreshta-na-varha-na-liderite-na-postoyannite-chlenki-na-oon.html", "text": "Президентът на Русия Владимир Путин предложи през 2020 г. да се проведе \"важна и символична\" среща на лидерите на държавите постоянни членки в Съвета за сигурност на ООН, информира Интерфакс.На Световния форум за Холокоста в Йерусалим Путин заяви, че световните лидери не трябва да пренебрегват първите кълнове на омразата и антисемитизма и трябва да направят всичко необходимо, за да защитят света.Според него необходимо е страните основателки на Организацията на обединените нации, конкретно петте държави (Русия, Китай, САЩ, Франция и Великобритания), които носят голяма отговорност за запазването на цивилизацията, да проведат среща на ниво държавни ръководители.Той отбеляза, че срещата може да се проведе на всяко място по света, където е удобно.Русия е готова за такива сериозни разговори. Възнамеряваме да изпратим съответните послания на лидерите, каза още Путин.По думите му на срещата може да бъде обсъдена и ситуацията в Либия, но и много други проблеми.С провеждането на такава среща през 2020 г., според него, също ще се отбележи 75 г. от края на Втората световна война и основаването на ООН.Руският лидер подчерта, че е необходимо светът да бъде бдителен и да не пропуска първите наченки на омраза, шовинизъм, ксенофобия и антисемитизъм.Френският президент Еманюел Макрон подкрепи предложението на Путин за среща на лидерите на постоянните членки на Съвета за сигурност на ООН.", "date": "2020.01.23", "title": "Путин предложи среща на върха на лидерите на постоянните членки на ООН"}
{"url": "https://news.bg/bulgaria/chastnite-bolnitsi-predlagat-nzok-da-dogovarya-lekarstvata-na-onkobolnite.html", "text": "Частните болници не смятат, че ако променят законодателството, така че и те да трябва да провеждат обществени поръчки за закупуване на лекарства, това би изравнило цените, по които НЗОК заплаща лечението, нито ще постигне най-ниската цена.Повод за изявлението на Асоциацията на частните болници е спорът между НЗОК и Министерство на здравеопазването, който се получи след интервюто на шефа на Касата Дечо Дечев преди седмица. В него той оповести, че Здравната каса е заплащала лекарства на различни , заради провеждането или не на обществени поръчки. Министърът на здравеопазването обясни причината със наредба, гласувана и приета в Народното събрание.От Националното сдружение на частните болници са изпратили своето становище до министъра на здравеопазването Кирил Ананиев, в което предлагат договарянето и .Според Асоциацията на частните болници задължението за провеждане на обществени поръчки от частните болници, ще противоречи на Европейското право, а и няма да реши проблема с различните цени, заплащани от НЗОК.Според тях вместо да се принуждават всички болници да правят обществени поръчки за лекарства, далеч по-добре, по-лесно и по-ефективно е, да се смени моделът на договаряне и заплащане. Това може да стане като се промят условията, редът, механизмът и критериите за заплащане от Националната здравноосигурителна каса.Асоциацията на частните болници предлагат процедурите на договаряне, отпускане и заплащане на лекарствата за лечението на злокачествени заболявания в болнични условия се станат аналогични на процедурите прилагани при лекарствата за домашно лечение - НЗОК да договаря с производителите цената на доставка и да заплаща директно на тях.Така цената ще е еднаква за всички, а бидейки единствен купувач, Касата може да договори много по-добри условия на доставка, в това число и най-ниските възможни цени.Така, освен това, ще се реши и проблемът, който сегашната процедура създава на Притежателите на разрешение за употреба, свързани със задължителна отстъпка от цената, която поради разликите създава трудности и дори невъзможност за изпълнение. Не на последно място, ако се приеме този подход няма да се налага да се нарушава Европейското право, с всичките неблагоприятни последици от това.От Асоциацията на частните болници изразяват готовност да се включат в работата за промяна на наредбите.", "date": "2020.01.23", "title": "Частните болници предлагат НЗОК да договаря лекарствата на онкоболните"}
{"url": "https://news.bg/regions/nad-80-ot-remonta-na-yazovir-studena-e-zavarshen.html", "text": "Над 80% от ремонта на язовир \"Студена\" е завършен.Проектът за рехабилитация на язовира е изготвен така, че строително-монтажните дейности да се извършват при непрекъснатата му експлоатация. Това се посочва в писмен отговор на министъра на регионалното развитие и благоустройството Петя Аврамова на депутатски въпрос.От Министерството на регионалното развитие и благоустройството съобщават, че строително-монтажните работи по водния откос са приключили през 2018 г., като за изпълнението на ремонта вода от язовира не е била изпускана принудително.Аврамова подчертава, че с извършването на рехабилитацията се продължава експлоатационният живот и сигурността на язовира.Основните дейности по водния откос са били извършени между 2017 и 2018 г. с монтиране на водонепропусклива система, която включва ПВЦ гоемембрана, дренажен пласт, система за отводняване зад геомембраната и система за закрепване към стената.Строителните работи под вода са били извършeни в периода от 15 септември 2017 г. до 11 декември 2018 г. и включват почистване и премахване на разхлабен торкрет, измиване с водна струя, изравняване на повърхностите, поставяне на подложен геотекстил и геомембрана върху водния откос на стената, закрепване в долния край.Дейностите по почистване и премахване на разхлабен торкрет под вода на дълбочина от 0 м до 10 м и от 10 м до 20 м са били извършени между 13 декември 2017 г. и 09 май 2018 г. при средно водно ниво на 832,20 м - 840,00 м.Дейностите по измиване с водна струя под налягане под вода на дълбочина от 0 м до 10 м и между 10 м и 20 м са били извършени в периода от 12 август до 20 септември 2017 г. при водно ниво над 836 м:12.08.2017 г. - 05.09.2017 г. при водно ниво 837,00 м - 16,763 млн. куб. м;06.09.2017 г. - 20.09.2017 г. при водно ниво 836,00 м - 15,590 млн. куб. м.Дейностите по изравняване на повърхността след почистване под вода на дълбочина между 0 м и 10 м и между 10 м и 20 м са били извършени в периодите от 20 октомври 2017 г. до 05 октомври 2018 г. при водно ниво над 832 м:20.10.2017 г. - 20.11.2017 г. при водно ниво 832,20 м - 11,358 млн. куб. м;16.01.2018 г. - 16.03.2018 г. при водно ниво 835,00 м 14,551 млн. куб. м;05.08.2018 г. - 15.08.2018 г. при водно ниво 840,00 м - 20,629 млн. куб. м;29.09.2018 г. - 05.10.2018 г. при водно ниво 837,00 м - 16,763 млн. куб. м.Дейности по поставяне на подложен геотекстил откъм водната страна и поставяне на геомембрана върху водния откос на стената под вода на дълбочина от 0 м -10 м и 10 м - 20 м са били извършени между 15 декември 2017 г и 10 декември 2018 г.:15.12.2017 г. - 30.01.2018 г. при водно ниво 833,00 м - 12,336 млн. куб. м;05.04.2018 г. - 12.06.2018 г.. при водно ниво 840,00 м - 20,629 млн. куб. м;15.06.2018 г. - 30.06.2018 г. при водно ниво 840,00 м - 20,629 млн. куб. м;09.08.2018 г. - 31.08.2018 г. при водно ниво 839,70 м - 20,600 млн. куб. м;05.10.2018 г. - 23.10.2018 г. при водно ниво 837,00 м - 16,763 млн. куб. м;01.11.2018 г. - 15.11.2018 г. при водно ниво 835,40 м - 15,650 млн. куб. м;01.12.2018 г. - 10.12.2018 г. при водно ниво 834,47 м - 14,616 млн. куб. м.Дейностите по закрепване в долния край под вода на дълбочина 10 м - 20 м са били извършени в периода от 1 до 10 декември 2018 г. при средно водно ниво 834,47 м или 14,616 млн. куб. м.Най-високото работно водно ниво на яз. \"Студена\" е 843,30 м, а преливният ръб е на кота 840,00 м.През 2018 г. водата в язовира е преливала през преливника в продължение на 89 дни в различни периоди от време, като последното преливане е на 04 август 2018 г.Според предписанията на Министерството на околната среда и водите за поддържане на указания обем вода в язовира от 21 млн. куб. м, ВиК операторът е извършвал контролирано изпускане на водни количества през съоръженията към язовирната стена през периода от 01 април до 14 август 2018 г., когато водното ниво в язовира е варирало от 840,34 м до 839,55 м. Преливането през преливника и контролираното изпускане нямат връзка с изпълняваните строителни работи по язовирната стена, а са следствие на високото водно ниво в съоръжението и дадените указания от МОСВ обемът в него да не надвишава 21 млн. куб. м, поясняват от МРРБ.Ремонтът на яз. \"Студена\" се изпълнява по сключения на 08 септември 2016 г. договор за строително-монтажни работи с международния консорциум \"S.C. HIDROCONSTRUCTIA S.A. - HBM Kft - CARPI Association\", срокът по който е 28 февруари 2020 г. Изпълнението на строително-монтажните работи е над 80%, като ремонтът на стената е извършен. Предстои завършване на дейностите по водовземната кула.", "date": "2020.01.23", "title": "Над 80% от ремонта на язовир \"Студена\" е завършен"}
{"url": "https://news.bg/world/makron-ksenofobiyata-i-netarpimostta-otnovo-nadignaha-groznite-si-glavi.html", "text": "Френският президент Еманюел Макрон похвали световните лидери, че са се събрали да си спомнят за Холокоста, информира \"Таймс ъв Израел\".\"Може ли да си представи човек, че това се случва в днешно време? За нас да бъдем толкова обединени на възпоменание? Това не е само история, която човек може да прочете по този или друг начин. Не, има истина и история с доказателства. Нека не се объркваме между тези неща\", призова френският държавник.\"След всичко, което мина, антисемитизмът и бичът антисемитизъм се върнаха, и с него, ксенофобията и нетърпимостта също надигнаха грозните си глави\", предупреди Макрон.По отношение на антисемитизма днес, Еманюел Макрон каза: \"Ние няма да позволим да останем безмълвни, защото обещахме да помним и да направим стъпки. Да помним и никога да не забравяме\".Макрон участва на Световния форум за Холокоста в Йерусалим, посветен на 75 г. от освобождението на \"Аушвиц\".", "date": "2020.01.23", "title": "Макрон: Ксенофобията и нетърпимостта отново надигнаха грозните си глави"}
{"url": "https://news.bg/regions/pozhar-gori-kray-durankulashkoto-ezero.html", "text": "Пожар избухна в защитената местност \"Дуранкулашко езеро\", съобщават от Българското дружество за защита на птиците.Пламъците са обхванали най-северната част на езерото - Орлово блато, която се намира в до къмпинг \"Космос\".Дуранкулашкото езеро е сред най-добре запазените крайбрежни влажни зони у нас. То е с международно значение за опазването на над 260 вида редки и застрашени от изчезване растения и животни.Защитената зона е важна спирка по миграционния път на прелетните птици на юг.Припомняме, това е втори пожар в защитена местност за последните дни. Снощи. Огънят унищожи огромна част от местността, като потушаването му беше затруднено от терена. Има подозрения, че пожарът е бил предизвикан умишлено.", "date": "2020.01.23", "title": "Пожар гори край Дуранкулашкото езеро"}
{"url": "https://news.bg/politics/chastnite-hazartni-kompanii-gotovi-za-sreshta-s-borisov.html", "text": "Лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е. Това се посочва в официална позиция на Евробет ООД, Национална лотария АД, Нове АД Холдинг, Intralot SA и БАРХИ във връзка с изявленията на премиера Бойко Борисов от тази сутрин и изявленията на АДФИ от вчера и днес.От компаниите посочват, че сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с \"необходимостта от избягване на възможности за отклонения на данъчно облагане\". Те прилагат и заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите.\"Г-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК \"Левски\". Само че предвижда спиране на дейността на компаниите, основни спонсори и дарители на клуба\", посочват в изявление, разпратено и до медиите и заявяват, че приемат поканата за среща на премиера, за да представят позициите си като страна в този дебат.От компаниите припомнят и че във вчерашното си изявление директорът на агенцията Георги Начев е заявил, че няма нарушение на закона, като цитират думите му, че \"текстът дава възможност да се събират такси, формирани на различна основа\".По повод Законопроекта за хазарта на Валери Симеонов и думите на премиера, че не става дума за \"одържавяване\" и \"национализация\", но и изрично трябва да бъде вписано, че не може да се отдава на \"концесия, да се аутсорсва и преотдава\" и хазартът трябва да бъде в забранителния списък за приватизация, \"за да е сигурно, че абсолютно никой друг, освен държавата, няма да се занимава с тази дейност\", от Евробет ООД, Национална лотария АД, Нове АД Холдинг, Intralot SA и БАРХИ заявяват, че така направената от премиера дефиниция описва безусловен монопол и присвояване на основните активи на всички лотарии.\"Конституцията на Република България изрично урежда с изчерпателен списък обектите, върху които може да бъде установяван държавен монопол и това са железопътния транспорт, националните пощенски и далекосъобщителни мрежи, използването на ядрена енергия, производството на радиоактивни продукти, оръжие, взривни и биологично силно действащи вещества\", посочват от частните хазартни компании като явно е хазартът не е между тях.\"Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди\", заявяват от компаниите.Припомняме, вчера от АДФИ на брифинг дадоха информацията, че ако хазартните игри са плащали така, както е плащал Българския спортен тотализатор от 2014 до . Днес от финансовата инспекция излязоха със съобщение, че тази сума най-вероятно . Това се случи следобеда на деня, в който , макар и от обвинението да няма още информация за проведените там действия. Акцията съвпада с актуализирането на темата за промяна в закона за хазарта от  за одържавяване на хазартните и лотарийните игри. Днес  в парламентарната комисия по бюджет и финанси почти без дебат, а от Министерство на финансите публикуваха проекто предложението за ", "date": "2020.01.23", "title": "Частните хазартни компании готови за среща с Борисов"}
{"url": "https://news.bg/bulgaria/semeystvoto-na-zaginal-pozharnikar-osadi-mvr.html", "text": "Жена осъди МВР след като съпругът й, който е пожарникар, загубил живота си по време на служба, съобщиха от БНТ.След като завежда и печели делото на първа инстанция, съдът присъжда на семейството на загиналия огнеборец три пъти по-голямо обезщетение.Семейството на починалия е получило 12 месечни заплати и 10 хиляди лева застраховка. Оказва се, че животът на служителите на МВР струва по-малко, отколкото на всички останали, загинали при трудови злополуки. Съпругата на Николай не желае да се връща към трагедията и към административните неуредици, с които се е сблъскала.От адвокатската кантора се обърнали към Европейския съд за правата на човека дали има дискриминация в Закона за МВР.Елвира Димитрова - юрист: \"Особеността тук е, че служителите по закона за МВР са дискриминирани, като им е определен лимит от определен брой работни заплати, които да получат при смърт по време на трудова злополука. Това е в разрез с европейското законодателство\".Така се стигнало до дело в Русенския окръжен съд, което било гледано по Кодекса на труда и е спечелено. А съпругата и двамата ѝ сина вече ще получат 190 хиляди лева обезщетение. От пожарната и синдиката в Русе признаха, че има несъвършенства в Закона за МВР, но отказаха коментар по случая.", "date": "2020.01.23", "title": "​Семейството на загинал пожарникар осъди МВР"}
{"url": "https://news.bg/world/moskva-reagira-na-obvineniyata-sreshtu-trimata-rusnatsi-za-otravyaneto-na-gebrev.html", "text": "Посолството на Русия в България реагира на информацията, че София е повдигнала  във връзка с отравянето на Емилиян Гебрев, сина му Христо и управителя на дружеството на Гебрев.Това съобщи РИА \"Новости\", позовавайки се на представител на дипломатическата мисия.Според представителя руското посолство не е било уведомено от българската страна. Представителят в дипломатическата мисия на Русия в София заяви, че са разбрали за повдигнатите обвинения срещу руските граждани от съобщението на сайта на Софийска градска прокуратура.\"Комерсант\" припомня, че през ноември The Insider, Bellingcat и Der Spiegel са публикували материал, в който се отбелязва, че най-малко 7 сътрудници на военното разузнаване на Русия са участвали в отравянето на Гебрев.Разследващите журналисти отбелязват, че в отравянето в България са участвали Сергей Павлов (Сергей Лютенко), Георгий Горшков (Петр Борисов), Иван Лебедев (Иван Терентев), Николай Кононихин (Николай Ежов), Алексей Никитин (Алексей Калинин), Владимир Попов (Владимир Моисеев) и Данил Степанов (Данил Капралов). Всички те са били по различно време в България. Един от тях пристигнал в страната през май, след отравянето. Тогава българският предприемач отново се почувствал зле.Преди три дни , част от разследването за отравянето на Емилиян Гебрев,  за които се очаква видео-техническа експертиза в лаборатория на ФБР.Според самия Емилиян Гебрев много е вероятно да е станал жертва на битка между бивши сътрудници на службите. с нервнопаралитичното вещество \"новичок\" на 4 март 2018 г. Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи . След  за участието на руските спецслужби в отравянето, Путин излезе с изявление, в което Атаката предизвика сериозен разрив в отношенията междукато редица европейски държави , включително и изгонване на дипломати. Българското правителство тогава направи изявление, но дипломати не бяха изгонени.", "date": "2020.01.23", "title": "Москва реагира на обвиненията срещу тримата руснаци за отравянето на Гебрев"}
{"url": "https://news.bg/int-politics/merkel-nastoya-za-globalno-satrudnichestvo-za-klimata-inache-shte-katastrofirame.html", "text": "Германският канцлер Ангела Меркел се изказа по време на Световния икономически форум в Давос. Тя каза, че светът се е променил много за 50-те години, изминали от първата среща в швейцарския ски курорт, като Меркел никога не си е представяла през 1971 г., че днес ще присъства на форума.По думите ѝ Студената война е приключила преди 30 години, а биполярният свят се е превърнал в многополюсен свят. Оттогава имало голям напредък - увеличение на доходите на глава от населението, рязко намаляване на бедността и голям напредък в борбата с инфекциозните заболявания.Тези постижения са осъществени от страни, които си сътрудничат на международно равнище, подчерта канцлерката.Подобно сътрудничество е необходимо в областта на климата, тъй като сме под натиск и трябва да действаме, настоя Меркел.\"Ако светът ще ограничава глобалното затопляне до под 1,5 градуса по Целзий, трябва да ускорим действията си\", изтъкна тя.Световната общност трябва да действа заедно, настоя Меркел, като добави, че \"за съжаление не всички са с нас\", но повечето са там.Ангела Меркел приветства работата на новото поколение активисти за климата, посочвайки: \"Нетърпението на нашите млади хора е нещо, което трябва да поздравим.\"Ала тя предупреди, че \"има огромно напрежение между селските райони и градовете\" във връзка с мерките, които ще са необходими за справяне с критичното положение с климата. Това е така, защото инфраструктурата, като обществения транспорт, е много по-добре развита в градските райони.А Меркел, самата която е учен, изтъква, че доказателствата за климатичните промени са толкова очевидни, но \"винаги когато фактите и емоциите се сблъскват, човек винаги може да се опита да развие позиция, противоречаща на фактите\".\"Решението е двете страни да разговарят помежду си и да не остават затворени в собствения си дигитален балон. В противен случай ще катастрофираме, трябва да преодолеем това\", настоя канцлерката.Тя е напълно убедена, че цената на бездействието ще бъде далеч по-висока от цената на действието.Междувременно тя призова страните по ядреното споразумение от 2015 г. между Иран и световните сили да не се отказват от споразумението, \"освен ако вместо него няма нещо по-добро\".Тя също така коментира наскоро , отбелязвайки, че европейските страни, подписали ядреното споразумение (Германия, Великобритания, Франция), били задължени да го направят, за да докажат на Иран, че имат предвид бизнес.\"Не трябва да изпращаме послание, че нарушаването на ядреното споразумение не се наказва\", подчерта Меркел.", "date": "2020.01.23", "title": "Меркел настоя за глобално сътрудничество за климата, иначе ще катастрофираме"}
{"url": "https://news.bg/regions/rabotnitsi-ot-fabrika-v-radnevo-protestirat-zaradi-neizplateni-zaplati.html", "text": "Десетки работници от машиностроителното предприятие \"Ремотекс - М\" в Раднево протестират заради неизплатени заплати, съобщава bTV.Недоволните 300 служители се събраха пред дружеството, за да поискат полагаемото си.На всички тях гръцкият собственик на фирмата дължи най-малко три заплати от 2019 г. Според закона вземанията на хората са гарантирани, но само ако предприятието бъде обявено в несъстоятелност.Делото за това обаче се отлага вече два пъти - веднъж заради нередовно призоваване на собственика, и втори път - заради неявяване на Инспекцията по труда.По тази причина хората се опасяват, че в крайна сметка няма да получат парите си.Това  във въпросната фирма, макар и при различни собственици. Гръцкият гражданин, който в момента стопанисва фабриката, е неоткриваем.От социалното министерство уверяват, че се прави всичко възможно, за да се защитят правата на работниците.", "date": "2020.01.23", "title": "Работници от фабрика в Раднево протестират заради неизплатени заплати"}
{"url": "https://news.bg/world/okonchatelno-brekzit-veche-e-zakon-sled-odobrenieto-na-kralitsata.html", "text": "Законопроектът за Брекзит се превърна в закон. Така Великобритания преодоля последното препятствие преди да напусне Европейския съюз след седмица, съобщават АП и други медии.Заместник-председателят на Камарата на общините Найджъл Евънс обяви, че проектозаконът за напускане на ЕС е получил кралското съгласие на кралица Елизабет II - формалност преди превръщането му в закон.Съгласието на кралицата идва часове, след като законопроектът беше одобрен от Камарата на общините и Камарата на лордовете.Сега топката е в полето на Европейския парламент, който трябва да одобри споразумението за Брекзит с Великобритания преди 31 януари. Евродепутатите се очаква да гласуват следващата седмица.Великобритания напуска ЕС 3 г. и половина след референдума за Брекзит, който се проведе през юни 2016 г. и след дълбока политическа криза в страната.Понякога се усещаше, че никога няма да пресечем финалната линия на Брекзит, но ние го направихме, обяви премиерът Борис Джонсън.", "date": "2020.01.23", "title": "Окончателно: Брекзит вече е закон след одобрението на кралицата"}
{"url": "https://news.bg/politics/balgariya-ne-izprati-nito-edin-evrein-v-lagerite-na-smartta-gord-radev.html", "text": "Петият международен форум за възпоменание на Холокоста събира лидери от цял свят, за да ни припомни един от най-мрачните и срамни периоди в човешката история и да ни предупреди никога повече да не го допускаме. Това заяви президентът Румен Радев преди началото на възпоменателната церемония в мемориалния комплекс \"Яд Вашем\" в Израел, с която се отбелязват 75 години от освобождаването на Освиенцим и Деня за възпоменание на Холокоста.Във възпоменателното събитие участват 47 държавни и правителствени ръководители от цял свят.България е тук с високо вдигнато чело, защото не допусна нито един български евреин да бъде изпратен в лагерите на смъртта и можем само да се гордеем с този подвиг на българския народ, който тук се цени изключително високо, подчерта държавният глава. Той да обединим усилията в борбата срещу антисемитизма, ксенофобията и омразата.Радев посочи и че форумът се провежда във време на усложнена глобална среда за сигурност и изрази надежда събитието да спомогне за укрепване на сигурността.Предстои президентът да се срещне с представители на българската общност в Тел Авив и да присъства на премиерната прожекция на израелско-българския документален филм \"Следващото поколение\" на българския режисьор Димитър Гочев.", "date": "2020.01.23", "title": "България не изпрати нито един евреин в лагерите на смъртта, горд Радев"}
{"url": "https://news.bg/bulgaria/ekoministarat-ogleda-shtetite-ot-pozhara-v-dragomanskoto-blato.html", "text": "При посещение на Драгоманското блато, екоминистарът обследва щетите от възникналия вчера пожар и заяви, че ако пожарът е причинен умишлено това е престъпление срещу природата.Припомняме, че вчера пламна пожар в Драгоманското блато. По първоначална информация огънят е засегнал и двете защитени зони от мрежата Натура 2000, които се намират в територията на Драгоманското блато. Засегната е и туристическата инфраструктура. Пожарът се е разпрострял и извън територията на блатото, като по данни на ГД Пожарна безопасност и защита на населението общата засегната територия е около 1000 дка.Днес по-рано  Той заяви, че според него палежът е умишлен, тъй като при пристигането на пожарникате, огънят е бил отвътре навън. \"Няма как да е станало небрежно, има някакъв интерес блатото да се пали. Преди 6 месеца горя стабилно и изгоря голяма част от блатото. Трябва да се правят разследвания. Не бива след като се изгаси пожарът, това да се забравя. Просто органите да си свършат работата\", добави Иванов.", "date": "2020.01.23", "title": "Екоминистърът огледа щетите от пожара в Драгоманското блато"}
{"url": "https://news.bg/world/koronavirusat-dostigna-i-evropa.html", "text": "Четирима души в Шотландия са тествани за коронавирус, след като са посетили Ухан в Китай, откъдето тръгна опасният вирус, обяви директорът по инфекциозни заболявания към Единбургския университет, цитиран от \"Гардиън\".Професор Юрген Хаас вярва, че има много случаи от други градове във Великобритания. Той поясни, че има три случая в Единбург и друг в Глазгоу.Провеждат се изследвания за установяване дали пациентите са заболели от коронавируса. Все още не е потвърдено. Всички те са пътували до Шотландия от Ухан през последните две седмици и показват симптоми на респираторни проблеми, което е свързано с вируса.По-рано днес здравният министър Мат Хенкок заяви пред депутатите, че има голяма вероятност коронавирусът да стигне и до Великобритания, но властите са добре подготвени и ще останат бдителни.Хаас коментира пред Би Би Си, че е \"много вероятно\" да има потвърдени случаи на Острова.До момента най-малко 17 души са починали, а 634 души са заболели от коронавируса.Втори пореден ден Световната здравна организация обсъжда дали да обяви международно извънредно положение в сферата на общественото здраве. В сряда организацията беше разделена и реши да разгледа още доказателства преди да вземе решение.По-рано беше съобщено, че китайските власти са наложили карантина в повече от четири града в страната. Отделно във Виетнам, Сингапур и Саудитска Арабия са регистрирани първи случаи на коронавируса.", "date": "2020.01.23", "title": "Коронавирусът достигна и Европа?"}
{"url": "https://news.bg/crime/povdignaha-obvineniya-na-trima-rusnatsi-za-otravyaneto-na-gebrev.html", "text": "На трима руски граждани са повдигнати обвинения за отравянето на Емилиян Гебрев, сина му Христо и управителя на дружеството на Гебрев.Разследването е под надзора на Софийска градска прокуратура и е за опит за умишлено отравяне. Припомняме, че преди три дни , част от разследването за отравянето на Емилиян Гебрев,  за които се очаква видео-техническа експертиза в лаборатория на ФБР.Тримата руснаци са обвинени за това, че в периода от 28.04.2015 г. до 04.05.2015 г. в гр. София, като съизвършители са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер (ФОС).И на тримата руски граждани са издадени Европейски заповеди за арест, както и молби за международно издирване с цел арест и последваща екстрадиция.Лицата са обявени в Шенгенската информационна система и в системата на ИНТЕРПОЛ - с червена бюлетина.Припомняме, че още през май 2015 година е било образувано досъдебно производство от Софийска градска прокуратура още на 1 май 2015 г. е за опит за убийство, което обаче година по-късно е спряно поради неразкриване на извършителя на престъпленията.През октомври 2018 година производството бе възобновено след писмо на Емилиян Гебрев, който направи аналогия на своя случай аналогия на своя случай със случая \"Скрипал\" във Великобритания и използването на \"новичок\". Междувременно самият Гебрев обяви, че е предприел частно изследване в лаборатория.Малко по-късно бе , че руският агент с агентурно име \"Сергей Вячеславович Федотов\" е бил в България няколко дни преди българският предприемач да се разболее сериозно след отравяне с неустановено вещество.По линия на международния обмен тогава от прокуратурата съобщиха, че са получили данни за самоличността на лицата, участвали според воденото във Великобритания разследване в покушението срещу Сергей и Юлия Скрипал. Беше установено, че един от тях - Сергей Федотов, е пребивавал в България три пъти през 2015 г., като втората визита е с влизане на 24.04.2015 г. на ГКПП Аерогара Бургас и излизане на 28.04.2015 г. от ГКПП Аерогара София. Установени са лицата, също граждани на Руската федерация, които са придружавали Федотов при неговите посещения у нас, както и другите такива руски граждани, пътували в България с тях.В изявление от страна на прокуратурата се отрече възможност случаят да е обвързан с придобиване на предприятието \"Дунарит\", тъй като към м. април 2015 г. от страна на Емилиян Гебрев не са били предприемани действия.Тогава бе съобщено, че една от версиите по които се работи е експортни сделки с оръжие и боеприпаси за Украйна. Според самия Емилиян Гебрев много е вероятно да е станал жертва на битка между бивши сътрудници на службите. с нервнопаралитичното вещество \"новичок\" на 4 март 2018 г. Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи . След  за участието на руските спецслужби в отравянето, Путин излезе с изявление, в което Атаката предизвика сериозен разрив в отношенията междукато редица европейски държави , включително и изгонване на дипломати. Българското правителство тогава направи изявление, но дипломати не бяха изгонени.", "date": "2020.01.23", "title": "Повдигнаха обвинения на трима руснаци за отравянето на Гебрев"}
{"url": "https://news.bg/regions/zhertva-i-postradal-pri-udar-na-kola-v-stalb-na-stolichen-bulevard.html", "text": "Кола се заби в стълб на булевард в София, съобщава Нова телевизия.При инцидента един човек е загинал.Катастрофата е станала на кръстовището на столичните булеварди \"Сливница\" и \"Опълченска\".Жертвата е пътник в автомобила. Шофьорът е с леки наранявания.Припомняме, по-рано днес в столицата стана и друг тежък пътен инцидент. При к един човек загина, а шестима бяха ранени.", "date": "2020.01.23", "title": "Жертва и пострадал при удар на кола в стълб на столичен булевард"}
{"url": "https://news.bg/world/napuk-na-sasht-v-obedinenoto-kralstvo-predlagat-ogranichena-rolya-na-huawei-v-5g-mrezhata.html", "text": "Британски представители са предложили да се даде на китайския технологичен гигант Huawei ограничена роля в бъдещата 5G мрежа на Великобритания. Така Лондон се съпротивлява на призивите на САЩ за пълна забрана заради опасения от китайски шпионаж, обявиха двама източници пред \"Ройтерс\".Препоръката, направена на среща на чиновници от министерства и разузнавателни агенции в сряда, идва преди среща на Съвета за национална сигурност на Великобритания следващата седмица, на която ще се реши как да се използва оборудването на Huawei, добавиха източниците.Представителите са предложили да не се позволява на китайската компания да участва в \"сърцевината\" на мрежата с чувствителни данни и да се ограничи достъпа й до правителствени системи. Предложението е близо до временното решение, взето от правителството при бившия премиер Тереза Мей.Техническите и политическите насоки не се променят, каза единият от източниците, пожелал анонимност. Сега се стига до политическа сметка, добави представителят.Великобритания е в центъра на геополитическо съперничество около Huawei. Китайската компания е най-големият производител на оборудване за мобилни мрежи.", "date": "2020.01.23", "title": "Напук на САЩ в Обединеното кралство предлагат ограничена роля на Huawei в 5G мрежата"}
{"url": "https://news.bg/int-politics/40-ubiti-siriyski-voenni-i-desetki-raneni-pri-ataka-na-buntovnitsite-v-idlib.html", "text": "Центърът за помирение в Сирия към руското военно министерство, известен още като Руски център за помирение на противниковите страни в Сирийската арабска република, съобщи, че най-малко 40 сирийски военнослужещи са били убити и още 80 са били ранени, след като бунтовници са атакували позициите им в зоната за деескалация в провинция Идлиб.От центъра уточниха, цитирани от руските медии, че около 50 джихадисти са били убити по време на боевете в югоизточната част на провинцията.Руският център допълни, че бойците са пробили отбранителната линия на сирийската армия, превземайки поне две населени места в района и принуждавайки правителствените войски да се оттеглят.Атаката беше предприета, след като миналата седмица сирийските държавни медии съобщиха, че сирийските сили са възобновили военната си операция срещу джихадистите в Идлиб поради множество нарушения на примирието.Междувременно руското военно министерство отрича обвиненията за бомбардиране на гражданска инфраструктура в Идлиб.Нов режим на спиране на огъня беше въведен в зоната за деескалация в Идлиб в полунощ на 9 януари.На 19 декември сирийската армия започна нова военна операция в Югоизточен Идлиб, за да прочисти района от \"терористи\", както сирийските и руските власти наричат всичките си противници, без да правят разлика между джихадисти и опозиционни бунтовници. До 24 декември над 40 села в Идлиб бяха завзети от правителствените войски.По-рано руското военно ведомство потвърди, че три коридора, през които цивилни могат да напуснат зоната за деескалация на Идлиб, в момента функционират след въвеждането на режима на спиране на огъня, включително Ал-Хахер в провинция Алепо, както и Абу Адхур и Хобаит в Идлиб.Идлиб е последната крепост на бунтовниците в Сирия. Според сирийския президент Башар Асад освобождаването на района е от съществено значение за прекратяване на гражданския конфликт в страната.", "date": "2020.01.23", "title": "40 убити сирийски военни и десетки ранени при атака на бунтовниците в Идлиб"}
{"url": "https://news.bg/bulgaria/kontrolat-na-yazovirite-zalegna-v-spetsialna-naredba.html", "text": "Правителството прие Наредба за условията, контрола и реда за осъществяване на техническата и безопасната експлоатация на язовирните стени и на съоръженията към тях.Приемането е наложено от изискването на Закона за водите, да бъдат определени критериите за класификация на язовирните стени по отношение на тяхната потенциална опасност, специфичните изисквания към аварийните планове. Наборът от правила определя и режима за извеждане от експлоатация или ликвидация на язовирните стени и съоръженията към тях.С въвеждането на критериите ще се въведе яснота за последиците от освобождаването на съхраняваните в язовира водни обеми, поради разрушаване или неправилна експлоатация на язовира. Това от своя страна ще доведе до възможност за планиране на превантивни мерки, посредством чието изпълнение материалните щети при евентуални наводнения, да бъдат сведени до минимум.Имайки предвид, че язовирните стени са обекти, при чието експлоатиране съществува потенциална опасност от настъпване на бедствия, в нормативния акт са предвидени специфичните изисквания към техните аварийни планове. Те ще дадат възможност на контролните органи да проверяват готовността на собственика да действа при аварийни ситуации, както и при необходимост да дават предписания.В наредбата са определени редът и съдържанието на заявлението и съпровождащите го документи, необходими за извеждане от експлоатация или ликвидация на язовирните стени и съоръженията към тях.", "date": "2020.01.23", "title": "Контролът на язовирите залегна в специална наредба"}
{"url": "https://news.bg/crime/mazh-nahlu-v-uchilishte-i-napadna-sedmoklasnik-v-plovdiv.html", "text": "Баща на седмокласничка нападна ученик в Пловдив.По случая е образувано бързо производство за извършени хулигански действия.Вчера 50-годишният мъж нахлул в училището, избутвайки охраната, и отишъл в класна стая на седми клас. Той влязъл в часа по химия и се отправил към чина на 13-годишно момче, за да иска обяснение за конфликт с дъщеря му.Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас.От ръководството на училището сигнализирали в полицията и мъжът бил задържан за 24 часа.По бързото производство се извършват процесуално-следствени действия. Предстои 50-годишният мъж да бъде привлечен като обвиняем.", "date": "2020.01.23", "title": "Мъж нахлу в училище и нападна седмокласник в Пловдив"}
{"url": "https://news.bg/politics/sumata-nesabrana-ot-chastniya-hazart-nababva.html", "text": "Държавната финансова инспекция е открила още документи, които показват, че обявената от директора вчера сума, несъбрана от отделните организатори на хазартни игри, набъбва.Вчера при акцията на Специализираната прокуратура в Комисията по хазарта са иззети документи, които не са били предоставени на финансовите инспектори на АДФИ, става ясно от прессъобщение на инспекцията.От техния първоначален анализ обаче се разбира, че има нарушения на Закона за хазарта по отношение на таксите, събирани от организаторите на хазартни игри.\"Можем да направим извода, че обявената по време на изявлението на директора на АДФИ сума, несъбрана от отделните организатори на хазартни игри, се оказва значително по-голяма.\", се посочва в прессъобщението.Припомняме, . за периода от 2014 до 2019 година, ако хазартните игри са плащали така, както е плащал Българския спортен тотализатор. Прокурорите, които  и не коментираха пред журналистите. Акцията в Комисията по хазарта съвпадна с прокарването на предложенията за промени в Закона за хазарта за втори път от страна на лидера на НФСБ, след като през 2018 година той не събра достатъчно подкрепа сред депутатите. По думите на Симеонов в момента той обаче разполага с подкрепата както на премиера Борисов, така и на финансовия министър Владислав Горанов. също изказа надежда, че по този начин българският спорт ще получи по-достойно финансиране.Днес скоростно промените влязоха за разглеждане в парламентарната комисия по бюджет и финанси и минаха без особен дебат на първо четене.", "date": "2020.01.23", "title": "Сумата, несъбрана от частния хазарт, набъбва"}
{"url": "https://news.bg/bulgaria/puskat-taen-klient-v-administratsiyata.html", "text": "Правителството прие промени в Наредбата за административното обслужване, с което се реформират изцяло системата за обратна връзка от потребителите и стандартите за качество на административното обслужване.Предвидени са 11 метода за измерване на удовлетвореността на потребителите от качеството на административното обслужване, от които 5 стават задължителни. Задължителни за всички администрации стават анкетните проучвания, консултациите със служителите, наблюдението по метода \"таен клиент\", анализирането на сигнали и жалби и на медийни публикации.Въвеждат се нови стандарти за административно обслужване, хармонизирани със съвременните изисквания за качество и съобразяване с потребителския интерес при предоставянето на услуги. Новите стандарти се разделят на общи - задължителни за всички администрации и собствени - задължителни само за администрацията, която ги е обявила.Общите за всички администрации стандарти включват подходящи условия и достъпност до и в центровете за обслужване, стандарти при комуникация с потребителя, стандарти за начина, по който се предоставя информация а за административно обслужване, поддържане на система \"Най-често срещани въпроси и отговори\", стандарти за срок за отговор на запитвания, за минимизиране на броя посещения на гише, за използване на опростени и лесни за попълване образци и/или формуляри.Измененията в Наредбата за административно обслужване дават възможност на администрациите да усъвършенстват качеството на обслужване чрез постигане на допълнителни, собствени стандарти - за местоположение на центъра за обслужване, осигуряване на паркинг, онлайн комуникация с потребителя, служител с нарочна роля по предоставяне на информация за обслужването, онлайн проверки на статуса на услугата.", "date": "2020.01.23", "title": "Пускат „таен клиент“ в администрацията"}
{"url": "https://news.bg/world/netanyahu-prizova-vechno-da-se-pomni-prinosat-na-moskva-pri-pobedata-nad-natsistkoto-chudovishte.html", "text": "За секунда дори не трябва да заличаваме жертвата и приноса на бившия Съветски съюз при победата на \"нацисткото чудовище\".Това призова премиерът на Израел Бенямин Нетаняху в присъствието на президента на Русия Владимир Путин при откриването на паметник на жертвите на обсадата на Ленинград по време на Втората световна война, информира АП.Нетаняху подчерта, че милиони съветски граждани са загинали по време на войната.По време на Световния форум за Холокоста в Йерусалим Нетаняху отбеляза, че светът е обърнал гръб на евреите по време на Холокоста, но сега те сами се защитават.Израел вечно ще е благодарен за жертвата на съюзниците по време на Втората световна война. Без тази жертва нямаше да има оцелели днес. Но ние също помним, че преди 80 г., когато еврейският народ беше пред изтребление, светът ни обърна гръб, каза той.Еврейският народ научи уроците от Холокоста, че ние не можем да приемаме заплахите за унищожението ни с лека ръка, трябва да се противопоставим на заплахите, когато са малки и преди всичко, макар че ние сме много благодарни за помощта на нашите приятели, да се защитаваме сами, подчерта Нетаняху.Путин обяви, че 40% от еврейските жертви на Холокоста са били съветски граждани. Данните са оспорвани от историци.", "date": "2020.01.23", "title": "Нетаняху призова вечно да се помни приносът на Москва при победата над нацисткото чудовище"}
{"url": "https://news.bg/bulgaria/balgarite-ot-makedoniya-i-sarbiya-shte-uchat-visshe-bez-taksi.html", "text": "Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление днес.До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение.С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г. Друго облекчение за кандидат-студентите, което се предвижда, е те да могат да подават документи и участват в кл асиране и чрез интернет базиран портал.Промените предвиждат още въвеждане на участието на българските неделни училища в чужбина и на задграничните представителства на България в организирането и осъществяването на дейностите по приемане на студенти, докторанти и специализанти, живеещи извън България.Дава се възможност, когато в образуването на състезателния бал участва оценката от държавен зрелостен изпит по български език и литература, но в дипломата за средно образование на лицето такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 години на обучениет си са били ученици в чуждестранни училища.Като продължение на започнатата от МОН политика по уреждане на статута на българските лектори в чужбина, се актуализират разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища.", "date": "2020.01.23", "title": "Българите от Македония и Сърбия ще учат висше без такси"}
{"url": "https://news.bg/regions/otkriha-zavisheni-niva-na-mangan-vav-vodata-v-pernik.html", "text": "Установиха завишени нива на манган във водата в Перник, съобщават от Регионалната здравна инспекция.Резултатите са от взетите проби в периода между 13 и 23 януари.От РЗИ-Перник уверяват, че това не крие риск за здравето на перничани, но променя цвета, мириса и вкуса на питейната вода.Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации, посочват от здравната инспекция.Манганът влиза в групата на показателите с индикативно значение за качеството на водата, предназначена за питейно-битови цели. Незначителното завишение не е свързано със здравен риск. Въпреки това не се препоръчва продължителен прием на вода за пиене с превишени стойности на манган, отбелязват от РЗИ-Перник.Зачестеният мониторинг на водата продължава и при констатиране на отклонения от нормите жителите на общината ще бъдат своевременно информирани.", "date": "2020.01.23", "title": "Откриха завишени нива на манган във водата в Перник"}
{"url": "https://news.bg/bulgaria/yasni-sa-organizatsiite-koito-vlizat-v-saveta-za-sadebnata-reforma.html", "text": "Институт за пазарна икономика, Сдружение \"Международен правен център\", Сдружение \"Клуб на адвокатите франкофони\", Сдружение \"Център за съзидателно правосъдие\" и Фондация \"Български институт за правни инициативи\".Петте неправителствени организации ще участват за дейността на Съвета по прилагане на Актуализираната стратегия за продължаване на реформата в съдебната система за първото полугодие за 2020 г. Организациите бяха изтеглени с жребий в Министерство на правосъдието.Това стана ясно в присъствието на правосъдния министър Данаил Кирилов в ресорното министерство. По думите на Кирилов заявление са представили 7 неправителствени организации, които отговарят на изискванията на наредбата и критериите за членство на Съвета по прилагане на Актуализираната стратегия за продължаване на реформата в съдебната система.Сдружение \"Програма за развитие на съдебната система\", Международен правен център, Клуб на адвокатите франкофони, Център за съзидателно правосъдие и Националната мрежа за децата ще участват във второто полугодие по прилагане на Актуализираната стратегия за продължаване на реформата в съдебната система за второто полугодие на 2020 г.Останалите, които не са избрани, ще бъдат със статут на наблюдатели. ", "date": "2020.01.23", "title": "Ясни са организациите, които влизат в съвета за съдебната реформа"}
{"url": "https://news.bg/politics/kpkonpi-ne-odobri-naredbata-za-otlozhenoto-pensionirane-na-voennite.html", "text": "В Комисията за противодействие на корупцията и за отнемане на незаконно придобитото имущество е постъпил за съгласуване проект на решение на Министерски съвет за одобряване на проект на Закон за изменение и допълнение на Закона за отбраната и въоръжените сили на Република България.С предложения проект се целят промени в Закона, свързани с:- увеличаване с три години на пределната възраст за военна служба за военнослужещите, които не са упражнили правото си на пенсия;- възможност за  на военнослужещите, които са упражнили правото си на пенсия - по решение на министъра на отбраната, след мотивирано предложение по команден ред;- регламентиране на възрастта за  за всички категории военнослужещи.КПКОНПИ е решила, че няма да съгласува проекта в частта му относно следната разпоредба:\"Пределната възраст за военна служба на военнослужещите по чл. 160, ал. 1, 2 и 3, които към датата на влизане в сила на този закон са упражнили правото си на пенсия за осигурителен стаж и възраст при условията на Кодекса за социално осигуряване, в интерес на службата може да бъде удължена до три години по решение на министъра на отбраната, след мотивирано предложение по команден ред. \"От Комисията посочват, че в мотивите към законопроекта са посочени критерии, при които може да се пристъпи към увеличаване на пределната възраст за отделни военнослужещи в тази хипотеза, но те отсъстват в самата разпоредба. Според КПКОНПИ липсват ясни критерии за подбора на лицата, за които може да бъде удължена пределната възраст за военна служба, освен изискването \"в интерес на службата\". Така се създават условия за субективизъм при вземане на решения за определянето на военнослужещите, които да се ползват от възможността да продължат да заемат длъжността си, въпреки упражненото право на пенсия, смятат от Антикорупцията. Според тях това представлява корупционен риск.По отношение на останалите разпоредби КПКОНПИ няма бележки относно наличието на корупционен риск.", "date": "2020.01.23", "title": "КПКОНПИ не одобри наредбата за отложеното пенсиониране на военните"}
{"url": "https://news.bg/int-politics/sasht-nalaga-vizovi-ogranicheniya-za-bremenni-zheni.html", "text": "Администрацията на Тръмп излиза с нови визови ограничения, насочени към ограничаване на \"туризма при раждане\", при който жени пътуват до САЩ, за да родят, а децата им да получат американски паспорт, съобщава АП.Заявителите на визи, за които консулските служители смятат, че идват предимно в САЩ, за да родят, вече ще бъдат третирани като други чужденци, които идват в САЩ за медицинско лечение, според указанията на Държавния департамент, изпратени в сряда и разгледани от \"Асошиейтед прес\".Кандидатите ще трябва да докажат, че идват за лечение и имат пари, за да го платят.Правилата влизат в сила в петък. Практиката да се пътува до САЩ за раждане е основно законна, въпреки че има случаи с властите, които арестуват операторите на агенции за \"туризъм за раждане\" за измама с визи или укриване на данъци. А жените често са честни за своите намерения, когато кандидатстват за визи и дори показват подписани договори с лекари и болници.Администрацията на президента Доналд Тръмп ограничава всички форми на имиграция, но Тръмп е особено засегнат от въпроса за гражданство по право при раждане - всеки, който е роден в САЩ, се счита за гражданин според Конституцията. Републиканският президент заплаши да прекрати тази практика, но учени и членове на неговата администрация коментират, че това не е толкова лесно.Регулирането на туристическите визи за бременни жени е един от начините да се постигне това, но повдига въпроси как служители биха определили дали една жена е бременна и дали една жена могат ли граничните служители просто да я върнат, ако подозират, че може и да е бременна, само докато я гледат.Консулските служители нямат право да питат по време на интервюта за виза дали една жена е бременна или дали възнамерява да бъде. Но те ще трябва да определят дали кандидат за виза ще пътува до САЩ, за да роди.Туризмът за раждане е доходоносен бизнес както в САЩ, така и в други страни. Американски компании рекламират и таксуват до 80 000 долара за улесняване на практиката, предлагайки хотелски стаи и медицински грижи. Много от жените пътуват от Русия и Китай, за да родят в САЩ. САЩ е против тази практиката още преди Тръмп да встъпи в длъжност.Няма данни колко чужденки пътуват до САЩ специално, за да родят. Центърът за имиграционни изследвания, група, която се застъпва за по-строги закони за имиграцията, изчислява, че през 2012 г. около 36 000 жени, родени в чужбина, са родили в САЩ, след което са напуснали страната.Новото правило е \"предназначено за справяне с рисковете за националната сигурност и правоприлагането, свързани с туризма за раждане, включително престъпната дейност, свързана с тази индустрията\", коментира говорител на Държавния департамент.", "date": "2020.01.23", "title": "САЩ налага визови ограничения за бременни жени"}
{"url": "https://news.bg/world/sadat-kam-oon-naredi-na-mianmar-da-zashtiti-rohingite-ot-genotsid.html", "text": "Международният съд в Хага постанови Мианмар да предотврати геноцид срещу рохингите и да съхрани доказателства за нападения срещу мюсюлманското малцинство в миналото, пише \"Гардиън\".Съдът на ООН взе единодушно решение, с което призовава азиатската държава веднага да предприеме мерки. Съдът се намеси във вътрешните дела на страната с инструкции правителството на Аун Сан Су Чи да спазва изискванията към Конвенция за предотвратяване и наказване на престъплението геноцид от 1948 г.Обявявайки, че има доказателства за нарушаване на конвенцията, съдът е установил, че 600 000 рохинги в Мианмар са заплашени от насилствени действия на армията.Решението граничи с отхвърляне на защитата на страната срещу обвиненията в системни нарушения на човешките права и военни престъпления по време на тридневно изслушване в съда през миналия месец.Случаят беше внесен в съда от Гамбия. В западноафриканската държава живеят предимно мюсюлмани. Гамбия обвинява Мианмар в нарушаване на конвенцията, която е приета след Холокоста.Днешното решение е свързано само с молбата на Гамбия да се нареди на Мианмар да приеме предварителни мерки. Няма индикации кога съдът ще вземе окончателно решение по случая, което може да отнеме години.Панел от 17 съдии реши, че Мианмар трябва да предприеме всички необходими мерки за предотвратяване на насилие срещу рохингите и да докладва до 4 месеца.", "date": "2020.01.23", "title": "Съдът към ООН нареди на Мианмар да защити рохингите от геноцид"}
{"url": "https://news.bg/int-politics/na-sauditska-arabiya-ne-i-e-izgodno-da-se-otkazva-ot-petrola-svetat-imal-nuzhda-ot-nego.html", "text": "Енергийният министър на Саудитска Арабия предприе собствена офанзива във връзка с необходимостта светът да започне да се отказва от изкопаемите горива, информира \"Гардиън\".Принц Абдулазиз бин Салман бин Абдулазис ал Сауд излезе с твърдението, че светът все още се нуждаел от изкопаеми горива и затова петролът и газът трябвало да останат част от енергийния микс.Искаме да сме сигурни, че светът се съсредоточава върху всякакъв вид енергия, отбеляза Ал Сауд, като посочи \"големият проблем\" с енергийната бедност.Има 2,6 млрд. души по света, които нямат достъп до чисто гориво за готвене, основно в Африка, продължи Ал Сауд.Той говори по време на дискусия, която е част от Световния икономически форум в Давос, за приоритетите на Саудитска Арабия, когато заеме председателското място в групата най-развитите страна в света Г-20 тази година.Ала някои от посланията за климата по време на форума изглежда са взети предвид от саудитците, като Ал Сауд е говорил за необходимостта от намаляване на емисиите от парникови газове.\"Дължим го на себе си и на следващите поколения, а именно, че този свят трябва да обърне внимание на всички газове, които предизвикват климатични промени\", настоя саудитският представител.", "date": "2020.01.23", "title": "На Саудитска Арабия не ѝ е изгодно да се отказва от петрола, светът имал нужда от него"}
{"url": "https://news.bg/bulgaria/preporaki-pri-patuvane-zaradi-kitayskiya-koronavirus.html", "text": "По информация на българското посолство в Пекин с цел ограничаване на разпространението на епидемията от днес, 23 януари 2020 г., местните власти са забранили влизането и излизането от китайския град Ухан, смятан за огнище на заразата, включително и за чуждестранни граждани. Затворени са летищата, а градския транспорт не функционира.Към момента на международното летище в Пекин няма въведени специални мерки, но се препоръчва пътуващите да следят официалната страница на летището за актуална информация, съобщават от МВнР.На този етап СЗО не препоръчва ограничаване на пътуването или търговията.Препоръчваме на българските граждани, които пътуват или пребивават зад граница (особено в рисковите дестинации), да спазват следните предпазни мерки:- избягване на близък контакт с хора, страдащи от остри респираторни инфекции;- често миене на ръцете, особено след директен контакт с болни хора или тяхната среда;- избягване на близък контакт с живи или умрели селскостопански или диви животни;- пътуващите със симптоми на остра респираторна инфекция трябва да практикуват етикет за кашлица (да поддържат дистанция, да покриват кашлица и кихане с тъкани или дрехи за еднократна употреба и да мият ръцете си).В случай на симптоми, подсказващи за респираторни заболявания преди, по време или след пътуване, съветваме пътуващите да потърсят медицинска помощ и да споделят историята на пътуванията си със своя лекуващ лекар.При необходимост от съдействие, българските граждани могат да се свържат с посолствата на Република България в региона на следните телефони:- Пекин, Китай, на тел.: +86 10 6532 1946 и в извънработно време на тел.: +86 10 6532 1916;- Джакарта, Индонезия, по всяко време на денонощието на следния телефон: +62 81296000691;- Токио, Япония, на тел.: +81 3 3465 1021 и в извънработно време на тел.: + 81 80 7966 5608;- Сеул, Корея, на тел.: +82 2 794 8625; +82 2 794 8626 и на дежурен телефон в извънработно време: + 82 10 3549 8625;Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.МВнР препоръчва на българските граждани, при пътувания в чужбина, да се възползват от възможността да се регистрират в рубриката \"Пътувам за...\" на следния адрес: (https://mfa.bg/bg/embassyinfo).314 са потвърдените случаи на заразени с новия коронавирус (2019-nCoV) в световен мащаб, сочат официални данни на Световната здравна организация. От тях 309 са в Китай, 2 - в Тайланд, 1 - в Япония и 1 - в Република Корея. 270 от случаите в Китай са регистрирани в град Ухан, провинция Хубей, откъдето се счита, че е започнала епидемията. 51 заразените там са тежко болни, а двама са в критично състояние. В град Ухан се съобщава за 6 смъртни случая.Разпределението на заболелите по региони в Китай е следното: провинция Хубей - 270, провинция Гуандун - 17, община Пекин - 5, община Шанхай - 2, община Чунцин - 1, провинция Чжецзян - 5, провинция Дзянси - 2, провинция Съчуан - 1, община Тиянжин - 2, провинция Хенан - 1, провинция Хунан - 1, провинция Шандонг - 1, провинция Юнан - 1 и Тайван - 1.", "date": "2020.01.23", "title": " Препоръки при пътуване заради китайския коронавирус"}
{"url": "https://news.bg/regions/katastrofa-mezhdu-tri-tramvaya-v-stolitsata-ima-zaginal.html", "text": "Мъж е загинал, докато е пресичал релсите на ул. Искърско шосе\" в столицата. Катастрофата е станала между три трамваи.В болнично заведение за преглед са откарани десет пътници от последната мотриса, оплакали се от различни наранявания.В момента на място се извършва оглед от столични полицейски екипи. Движението на трамваите в района временно е спряно.От УМБАЛ \"Св. Анна\" съобщиха, че в болницата са приети общо шест пострадали при катастрофата - пет жени и един мъж. Сред тях е и ватманът на едната мотриса - жена с порезна рана на главата, без опасност за живота, настанена е в клиниката по неврология.Другите пациенти са предимно с гръдни травми (има една жена с травма на коляно) и са освободени за домашно лечение.Заради катастрофата на ул. \"Искърско шосе и \"Туше Делииванов\" временно е променен маршрутът на трамваите по линия 20 и 23 . Това съобщиха от Столична община.Трамваите от линия 23 ще се движат от \"Гео Милев\" до станция Изток , а трамваите от линия 20 се движи от Пета метростанция на ул. \"Пиротска\" до \"Гео Милев\". В участъка от гара Искър до \"Гео Милев\" са пуснати автобуси.По случая е образувано досъдебно производство, в рамките на което ще се установяват и причините за възникналия инцидент.", "date": "2020.01.23", "title": "Катастрофа между три трамвая в столицата, има загинал"}
{"url": "https://news.bg/world/svalete-prestapnika-maduro-prizova-guaydo-sveta-v-davos.html", "text": "Лидерът на опозицията във Венецуела Хуан Гуайдо призова международната общност да помогне за сваляне на президента на страната Николас Мадуро.Гуайдо отправи призова по време на дискусия на Световния икономически форум в Давос, Швейцария, пише \"Гардиън\".Опозиционерът заяви пред делегати, че правителството на Мадуро е \"престъпна група\", която трябва да бъде свалена.Гуайдо, който се  разкритикува проваления икономически модел на Венецуела.Председателят на Националното събрание на Венецуела, признат от повече от 50 държави като временно изпълняващ длъжността държавен глава на страната, призова за \"спиране на тази катастрофа\" във Венецуела.Той пренебрегна забраната за напускане на Венецуела в неделя. Оттогава Гуайдо проведе срещи с държавния секретар на САЩ Майк Помпео, британския премиер Борис Джонсън, а също така се обърна към Европейския парламент.\"Докато аз съм тук, има депутати, които са тикнати в затвора, които са отвлечени, защото аз съм тук\", обяви той.Гуайдо планира да се върне във Венецуела, но той смята, че ще бъде рисковано.Той поиска свободни и честни избори.Венецуелският политик се срещна и с бившия премиер на Великобритания Тони Блеър.", "date": "2020.01.23", "title": "Свалете престъпника Мадуро, призова Гуайдо света в Давос"}
{"url": "https://news.bg/disasters/trima-amerikantsi-zaginaha-pri-padaneto-na-samolet-gasyasht-pozharite-v-avstraliya.html", "text": "Въздушен танкер се е разбил след кълбовидна мълния, докато се е борил с горските пожари в Австралия, при което са загинали тримата души на борда, съобщават световните осведомителни агенции.Властите са загубили контакт със самолета C-130 Hercules малко преди 13:30 часа местно време (4:30 часа българско).Причината за катастрофата в Снежните планини в щата Нов Южен Уелс все още не е известна. Жертвите са американци.Повече от 80 пожара бушуват из целия щат, след като жегата се завърна, придружена от вятър.Самолетът се е разбил в активната зона на пожара на два часа път южно от австралийската столица Канбера.\"Информациите от мястото са, че самолетът е паднал, той се е разбил и е имало голяма кълбовидна мълния, свързана с тази катастрофа\", уточниха от местната противопожарна служба.Последните налични данни за полета са показвали самолета, който е собственост на канадска компания, близо до град Куума.Тримата членове на екипажа все още не са идентифицирани.Австралийският премиер Скот Морисън и премиерът на Нов Южен Уелс са изразили съболезнования на семействата на пожарникарите.\"Днешният ден отново показва, че сезонът на пожарите далеч не е приключил\", посочиха властите.Очаква се пожарите в Южна Австралия да достигнат своя връх през февруари и да продължат и през април.От противопожарната служба обясниха, че опитният и \"добре познат\" екипаж е бил нает в Австралия, за да помогне в борбата с безпрецедентните пожари през този сезон.Самолетът цистерна за борба с пожари Hercules C-130 е бил нает от северноамериканската фирма Coulson Aviation като част от сезонно споразумение с противопожарните власти в Нов Южен Уелс.Всички големи операции на въздушни танкери са били прекратени през останалата част от деня в очакване на разследването на катастрофата.", "date": "2020.01.23", "title": "Трима американци загинаха при падането на самолет, гасящ пожарите в Австралия"}
{"url": "https://news.bg/bulgaria/balgariya-na-74-to-myasto-po-indeks-na-koruptsiya-nay-zle-sme-v-es.html", "text": "България е на 74-то място по индекс на корупция сред страните в света за 2019 г.Това стана ясно по време на пресконференция на Асоциация \"Прозрачност без граници\", което е българското представителство на международната организация Transparency International.Индексът на корупцията се прави ежегодно, на база 13 различни изследвания от 12 различни институции, основава се на аналитични доклади, бизнес, академични среди и съдържа 10 разреза - икономически, социални, политически.На върха на класацията са страни като Дания, Финландия, Швеция, Нова Зеландия.Това, което ги обединява, са стабилни системи за прозрачност на институциите, нива на гражданско участие във властта, плурализъм на медиите, високо доверие на изборния процес.България е на 74-то място от 180 държави, с 43 точки в класацията, което е под средното ниво, а на дъното са страни като Венецуела, Йемен и Сирия. Прави впечатление, че Румъния и Унгария също се доближават до нашата страна и освен това се отдалечаваме от държавите от Централна и Източна Европа.Данните представи Калин Славов, представител на Асоциация \"Прозрачност без граници\".2/3 от държавите имат индекс под 50, а когато са \"под\" - означава, че има системни и дълбоки проблеми с управлението на корупцията в обществото, \"над\" 50 - започва да говори за овладяване на този процес.За да се подобри индексът на корупция, трябва да се намалят големите пари в политиката.Проблемните области за България са свобода на медиите, дефицити в изборния процес - в най-широк спектър - финансиране на партии, предизборни кампании, купуване на гласове, посочи Ваня Нушева от Асоциацията.Калин Славов добави още непрозрачните назначения в институциите - шуробаджанащина, върховенство на закона - наказателно правораздаване, неясни закони, за които дори е напомнил Конституционният съд, законодателят е загубил способността да пише ясни закони, а Народното събрание се е превърнало в гумен печат на Министерския съвет.На повърхността ни държат икономическите индекси - плюс за макроикономиката, критично обаче инвестиционният климат.Има 7 насоки за противодействие на корупцията, които би следвало да залегнат в антикорупционната стратегия - контрол на политическото финансиране, липса на ограничения, бизнесът може да пазарува политически партии, Сметната палата налага постфактум контрол, почтеността на изборите, медиите изнасят данни от изборния процес.Ваня Нушева посочи, че посланието за намаляване на индекса на корупция е поддържане на големите пари извън политиката и ограничаване на възможностите на корупционни сделки, както и участието на гражданите в политическите решения.Огнян Минчев добави, че от изследването се вижда, че в продължение на дълги години не сме правили реформи в институциите, затова устойчиво заемаме мястото си по индекс на корупция.", "date": "2020.01.23", "title": "България на 74-то място по индекс на корупция, най-зле сме в ЕС"}
{"url": "https://news.bg/world/koi-sa-zhertvite-na-koronavirusa.html", "text": "Китайската здравна комисия, която стриктно контролира новините за заболелите от коронавируса, днес публикува подробности за починалите от заболяването, пише \"Ню Йорк таймс\".Починалите до момента 17 души предимно са възрастни мъже, много от тях със здравословни проблеми. Всички те са починали в провинция Хубей, където се намира град Ухан, откъдето тръгна заболяването.Първият потвърден смъртен случай е на 61-годишен мъж, който е постъпил в болница в Ухан на 27 декември с висока температура и кашлица. Той е прехвърлен в друга болница, след като състоянието му се влошило, а по-късно е бил поставен на командно дишане. Починал е на 9 януари.Властите обявиха, че към този момент коронавирусът е отнел живота на 13 мъже и четири жени. Най-младата жертва е 48-годишна жена, която е починала в понеделник. Най-възрастните са двама мъже на 89 г., които са починали в събота и неделя.Много от починалите са имали заболявания като цироза на черния дроб, високо кръвно налягане, диабет и Паркинсон. Повечето са постъпили в болница с температура и кашлица, макар че най-малко трима души не са имали температура, когато са били хоспитализирани.Въпреки че все още не се знае напълно за вируса, експерти са открили някои положителни знаци, че вирусът изглежда не убива млади и здрави хора.", "date": "2020.01.23", "title": "Кои са жертвите на коронавируса?"}
{"url": "https://news.bg/regions/zatvorena-ot-godini-mina-trovi-reka-topolnitsa.html", "text": "700 пъти над допустимото е количеството мед, манган и алуминий в река Тополница до Панагюрище, съобщава bTV.Критичните показатели обхващат близо 40 км от реката, в която няма риба и живот. Замърсяването се появява, когато в Тополница се влее река Медетска, минаваща под затворената от 1992 г. мина \"Медет\". Дренажните води от мината се вливат директно в реката и за тях няма пречиствателна станция.Река Тополница преминава покрай хвостохранилището на предприятието. Влиянието на минната дейност се отразява чак до язовир \"Тополница\".На мястото на вливането на двете реки през октомври Басейновата дирекция е отчела превишение на мед над 700 пъти, 99 пъти над нормата пък са манганът и алуминият. Директорът на Басейнова дирекция \"Източнобеломерски район\" Марин Маринов заяви, че има проект за построяване на пречиствателна станция.За пречистването е отговорно държавното дружество \"Еко Антрацит\", което е към министерството на икономиката. Според плана за управление на речните басейни пречиствателна станция е трябвало да бъде построена още в периода 2010-2016 г.Управителят на дружеството Кристиян Султанов увери, че към днешна дата се предприемат мерки.Дружеството има задължение да отстранява нанесените щети от рудодобива, за което всяка година получава 5 млн. лева от държавния бюджет.По думи на Султанов от 1994 г. са инвестирани над 40 млн. лева, с които са рекултивирани 7 хвостохранилища.При мина \"Медет\" е изграден водопровод. Той обаче само събира вредните води, без да ги отвежда. Очаква се пречистването на водите при рудника да започне до края на тази година.Поради недостиг на средства през 2018 г. правителството е отпуснало на \"Еко Антрацит\" още 120 млн. лева от бюджетния излишък, за да се преодолеят екологичните щети от рудодобива и въгледобива.Тези пари обаче няма да са достатъчни за двете реки, защото са насочени приоритетно към Перник.", "date": "2020.01.23", "title": "Затворена от години мина трови река Тополница"}
{"url": "https://news.bg/world/germaniya-zabrani-neonatsistka-organizatsiya.html", "text": "Германия забрани неонацистката група Combat 18 Deutschland, съобщава АП.Властите обявиха, че това е \"ясно послание\" срещу крайнодесния екстремизъм и антисемитизма.По-рано днес повече от 200 полицаи проведоха акции в шест германски провинции. По време на операцията са иззети телефони, компютри, оръжия, спомени за нацистите и пропагандни материали, съобщиха от вътрешното министерство.Групата е разпространявала \"крайнодесен екстремизъм и антисемитска омраза\" в германското общество чрез неонацистка музика и организиране на концерти с екстремистки банди, поясни вътрешният министър Хорст Зеехофер.", "date": "2020.01.23", "title": "Германия забрани неонацистка организация"}
{"url": "https://news.bg/bulgaria/kamarata-na-stroitelite-poema-vodoprovoda-ot-malo-buchino-do-pernik.html", "text": "От Камара на строителите в България предложиха на правителството помощ и подкрепа за изграждане на помпената станция и водопровода от Мало Бучино до Перник. Новината съобщи регионалният министър Петя Аврамова на брифинг в Министерския съвет.Това, което декларираха представителите на Камара на строителите - пълна мобилизация на всички фирми, които имат опит в изграждането на ВиК мрежи, за да може в максимално кратки и бързи срокове водопроводът от 13.5 км да бъде изпълнен, както и помпената станция към него.Аврамова благодари от името на премиера Бойко Борисов и от цялото правителство за готовността в критичната ситуация за овладяване на кризата в Перник за помощта на фирмите в България за справяне с проблема.Икономическият министър Караниколов обясни, че на заседанието на Министерски съвет се е взело решение в порядъка до днешния ден министрите на икономиката, на регионалното развитие и на екологията да поискат съгласие от Столичния общински съвет през мрежата на СО да се пренасочи водосбора на яз. \"Белмекен\" през Бели Искър да преминат в Перник.В момента има готово писмо и всеки момент ще бъде изпратено. Очаква се отговор от концесионера на ВиК-София. Столична община са изискали същото становище, което касае на 100% възможността през мрежата на София безпрепятсвано, без да се създават проблеми за жители на столицата, и областта. Становището на концесионера казва, че по тази мрежа може да се преведат допълнително 400 литра в секунда.От Камара на строителите в България декларират, че винаги откликват при сериозни проблеми, които възникват в България. Такива били случаите в Бисер, Хитрино и при з. Сега те отново се чувстват задължени да помогнат на гражданите на миньорския град. От Камарата са готови с хора и техника да се включат във всички етапи в изграждането на трасето и да не допуснат хората в Перник да страдат.в също щял да се възползва от това предложение на Камарата, обясни икономическият министър Караниколов, според когото предстои възлагане на ВиК инфраструктурата вътре в града за това, което държавата е отпуснала средства.Все още няма решение за отпускане на допълни 25 млн. лв. за водната криза в Перник. До края на деня трябва да бъдат изпратени проектите. След приемането на проекта, той ще бъде внесен за разглеждане в Министерския съвет на извънредно заседание. Тогава ще се разбере и точната му стойност.Караниколов посочи, че много се спекулирало по темата за стойността на проекта от 5 млн. лв. понеже Перник е в кризисно положение. \"Нямаме и времето, иначе бихме го дали на някой да го изпълни за 5 млн. лв., но за съжаление няма да го довършат и половината\", подчерта Караниколов и увери, че проектът ще бъде качен официално.Икономическият министър оцени изключително доброто отношение от СОС, който ще съдейства за преминаване през тяхната мрежа с цел осигуряване в режим възможността Перник да получава вода. Има тръби за изпълнението на проекта и това, което се организира в момента е, че се очакват около 300 тира да докарат в срок тръбите.Намерени са налични тръбите, част от тях не са произведени, но уговорката с производителя е на ден тръби. Проблемът е, че не са в България, а са в Испания.На въпрос дали водата от язовир \"Диканя\" става за питейни нужди, Караниколов обясни, че това бил първият вариант, който е разгледан. Гледани са много варианти, с много учени, но Караниколов поиска да остави темата за друг дебат. Проблемът, според икономическия министър е, че преди около 2 месеца била изследвана водата по заявка на ВиК-Перник. Тогава се получила информация, че във водата имало салмонела. Преди 15 дни Софийска вода и Министерство на икономиката взели проби и било установено, че няма такава инфекция/бактерия.Още вчера е изпратено до здравните органи искане да се направи анализ на водата дали може тя да бъде използвана за питейно-битови нужди. Преди анализа няма да по никакъв начин да се предприемат действия да се приведе вода към язовир \"Студена\". Другият технически проблем бил е, че имало възможности елементи да са слезли на дъното на язовира и когато започне да се припомпва вода, допълнително да се констатира, че не е годна за питейна вода. Всичко се наблюдава много внимателно и по никакъв начин няма да бъде вкарана вода, която не е годна за питейно-битови нужди.Той отчете, че в момента в язовир \"Белмекен\" има 84 млн. кубика вода, като за миналата година към 6 януари в същия язовир е имало 34 млн. кубика вода. За нуждите на хората в Перник били необходими между 12-15 млн. кубика вода.", "date": "2020.01.23", "title": "Камарата на строителите поема водопровода от Мало Бучино до Перник"}
{"url": "https://news.bg/crime/postoyanen-arest-za-niderlandetsa-obvinen-v-dve-iznasilvaniya.html", "text": "Оставиха за постоянно в ареста нидерландецът, обвинен в две изнасилвания, съобщава БНТ.Решението е на Софийския градски съд.Йохан Стелингверф, по-известен като \"валиумния изнасилвач\", е обвинен в изнасилване на българка около Коледа и на унгарка през октомври миналата година.Пред съда обаче той отрече да е извършил престъпленията. Освен това посочи, че по време на престоя си в ареста е бил системно бит и тормозен. По негови думи от посолството на Нидерландия у нас опитали да облекчат ситуацията.Въпреки твърденията на защитата, че подсъдимият има \"чисто\" свидетелство за съдимост, според съда справка в Европейската система за съдимост показва, че през 2010 г. Стелингверф е бил осъден в родината си на 5 години и 8 месеца затвор за изнасилването на две жени и за сексуално посегателство на трета. Според защитата обаче Стелингверф е реабилитиран.Друга справка показала, че нидерландецът е обвиняем и по дело за измама и изнасилване в Малта. Докато тече производството, бил освободен, за да се върне в родната си страна с баща си, като поел ангажимент, че ще се върне за делото. Това обаче така и не се случило поради задържането му в България.Съдът твърди, че няма и обективни данни за насилие срещу Стелингверф в ареста.Една от жените, обвинили Стелингверф в изнасилване, предоставила в полицията 120 листа кореспонденция \"по чата\". Прокуратурата внесе виртуалните разговори като допълнително доказателство.По време на заседанието защитата цитира показания на унгарката, твърдяща, че също е жертва на нидерландеца. Двамата се запознали през 2019 г. в Будапеща и имали интимен контакт. След това продължили връзката си, като жената идвала няколко пъти у нас, за да се види с него.Жената твърди и че веднъж била приведена в безпомощно състояние от нидерландеца - той я ударил по главата и осъществил полов контакт въпреки молбите й да спре. Унгарката споделила и за прорезни рани в областта на гърдите. Решила да се оплаче едва след като се наложило да посети редица лекари в Унгария заради нараняванията си, сред които нарушено зрение заради удара по главата. Идентифицирането на обвиняемия отнело време, защото по нейни думи Стелингверф се представил с друго име.Решението на съда е окончателно и не подлежи на обжалване.", "date": "2020.01.23", "title": "Постоянен арест за нидерландеца, обвинен в две изнасилвания"}
{"url": "https://news.bg/world/putin-otkri-pametnik-na-zaginalite-pri-obsadata-na-leningrad-v-jerusalim.html", "text": "Руският лидер Владимир Путин присъства на откриването на нов паметник на жертвите при обсадата на Ленинград по време на Втората световна война, пише \"Таймс ъв Израел\".Путин е на посещение в Йерусалим за Световния форум за Холокоста по повод 75 г. от освобождението на \"Аушвиц\".Мемориалът е издигнат наскоро в Sacher Park в Йерусалим до Върховния съд.На откриването присъстват също премиерът на Израел Бенямин Нетаняху, президентът Реувен Ривлин и кметът на Йерусалим Моше Лион.На церемонията Путин заяви: \"Искам да добавя няколко думи. Това е великолепен паметник и ще остане за дълго време, за столетия, надявам се. Вие може да посветите паметник по много начини. По начина, по който вие (Израел) го направихте днес...\".", "date": "2020.01.23", "title": "Путин откри паметник на загиналите при обсадата на Ленинград в Йерусалим"}
{"url": "https://news.bg/disasters/kitay-blokira-oshte-chetiri-grada-blizo-do-uhan-zaradi-koronavirusa.html", "text": "Властите в Китай са забранили пътуванията от още четири града, които се намират близо до Ухан, който е огнището на новия смъртоносен коронавирус, съобщават световните осведомителни агенции.Общо над 19 млн. души са засегнати в петте града в провинция Хубей, като населението на Ухан е около 11 млн. души, на Хуанган е около 7 млн. души, а на Ъджоу - към 1 млн. души. Другите два града са Чъби и Джицзян, които са по-малки.Властите разшириха ограниченията за пътуване до още два централни китайски града, часове след като съобщиха, че 17 души са загинали, а 617 души са се заразили с болестта.Ограниченията за пътуване с влак и с друг вид транспорт се прилагат за десетки милиони хора и идват само дни преди китайската Нова година, когато стотици милиони хора пътуват из страната и извън нея.Китайските власти по-рано днес блокираха Ухан, голям пристанищен град с повече от 11 млн. души население и център на заразата, която се разпространи в няколко други страни по света, като това наложи отмяната на полети и влакове, тръгващи от града, а също и спирането на автобусите, метрото и фериботите в рамките на града.До вечерта властите планират да блокират 7-милионния град Хуанган, който се намира на около 50 км източно от Ухан, и да затворят жп гарите в близкия град Ечжоу, в който живеят около 1 млн. души.В Хуанган общественият транспорт и отпътуващите влакове трябва да спрат обслужването в полунощ. Жителите няма да могат да напускат града без специално разрешение. В Ечжоу всички жп гари ще да бъдат затворени.В Ухан местните хора казват, че , след като градът е под блокада.Новият коронавирус, който за пръв път беше регистриран в края на декември, уби най-малко 17 души и по последни данни разболя 617 души, включително в Тайван, Япония, Тайланд, Южна Корея и САЩ. Новият вирус събуди призрака от повторение на епидемията от SARS, която избухна в Китай през 2002 и 2003 г. и се разпространи бързо, въпреки че властите прикриваха сериозността на кризата. Този вирус в края на краищата уби повече от 800 души по целия свят.Приблизително 30 000 души средно летят от Ухан на ден, показват данните от въздушния трафик. Много повече хора излизат от града, използвайки наземен транспорт като влакове и автомобили. Градът е промишлен и търговски център в Централен Китай, където се намират най-голямото летище и пристанище в областта.", "date": "2020.01.23", "title": "Китай блокира още четири града близо до Ухан заради коронавируса"}
{"url": "https://news.bg/int-politics/chavushoglu-s-400-sa-savmestimi-s-nato.html", "text": "Турският външен министър Мевлют Чавушоглу заяви в четвъртък, че руската ракетна система С-400 е съвместима с НАТО и да се създаде работна група, която да я проучи, съобщава \"Ройтерс\".\"Твърдението е, че С-400 и F-35 са несъвместими. Това е твърдението. Ето нашето предложение, нека има работна група и НАТО може да я председателства и нека експертите да направят оценката и да се върнат при нас\", коментира той.\"Вярваме, че С-400 и F-35 са съвместими\", обясни Чавушоглу по време на дискусия на годишната среща на Световния икономически форум в Давос.\"Не представлява заплаха за системата на НАТО или за съюзниците в НАТО\", допълва той.", "date": "2020.01.23", "title": "Чавушоглу: С-400 са съвместими с НАТО"}
{"url": "https://news.bg/crime/zaloviha-blizo-13-tona-kontrabanden-hladilen-agent-na-mp-kapitan-andreevo.html", "text": "Задържаха близо 13 000 кг контрабанден хладилен агент на МП \"Капитан Андреево\", съобщават от Агенция \"Митници\".Контрабандната стока е била открита на 14 януари при митническа проверка на влизащ в страната от Турция камион, управляван от турски гражданин.Тежкотоварният автомобил бил селектиран за щателна проверка, включително с рентгенова апаратура.Митническите служители установили, че между декларираната стока - авточасти, са укрити бутилки с общо 12 977 кг хладилен агент \"r134a\". Бутилките с газ не отговаряли на изискванията на Регламент /ЕС/ 517/2014 на Европейския парламент и на Съвета за флуоросъдържащите парникови газове.Контрабандната стока и камиона са задържани. По случая е образувано досъдебно производство.", "date": "2020.01.23", "title": "Заловиха близо 13 тона контрабанден хладилен агент на МП \"Капитан Андреево\""}
{"url": "https://news.bg/world/svetat-se-nuzhdae-ot-normi-za-doverie-v-tehnologiite-prizova-shefat-na-maykrosoft.html", "text": "Генералният директор на \"Майкрософт\" (Microsoft) говори за важността на доверието в технологиите по време на участието си на Световния икономически форум в Давос, Швейцария.Ще се върнем назад, ако няма доверие в производството, което се предполага, че трябва да захрани Четвъртата индустриална революция, предупреди Сатя Надела.Нуждаем се от световни норми, за да има доверие в технологиите, продължи той.Доверието в технологиите наистина е ключов проблем точно сега, като се има предвид притесненията около системите на Huawei в 5G мрежите. \"Майкрософт\" е изправен пред изваждане от пазара на Китай през 2023 г., тъй като Пекин забранява чуждестранните технологии. И Надела изрази безпокойството си от новите препятствия между държавите.Надела също призова защитата на личните данни да бъде възприемано като човешко право.Той вярва, че сега е времето за спешни действия за разрешаване на най-големите предизвикателства на планетата.На въпрос за вероятността от разделение на икономиката и технологиите между Китай и САЩ, шефът на \"Майкрософт\" отговори, че всяка страна се грижи за националната си сигурност.Призовавам да помислим какво ще се случи, ако разделим интернета или търговията, отбеляза той и допълни, че това ще увеличи разходите на икономиките и като цяло ще влоши ситуацията.През последните 30 г. имаше удивителен период на пазарен достъп, но ние трябва да се променим, защото светът е много по-сложен, смята той.Мисля, че Китай ги е грижа за етиката относно изкуствения интелект, както и САЩ, подчерта шефът на \"Майкрософт\".Според него технологиите могат да захранят икономическия растеж. Той отбеляза, че технологичният сектор може да се превърне в 10% от БВП, но какво ще се случи с останалите 90%.", "date": "2020.01.23", "title": "Светът се нуждае от норми за доверие в технологиите, призова шефът на „Майкрософт”"}
{"url": "https://news.bg/bulgaria/globiha-s-1450-leva-shofyor-karal-sas-127-km-ch.html", "text": "Шофьор, преминал през пловдивски булевард със 127 км/ч при допустими 50 км/ч го очакват 1450 лева глоба, съобщиха от Нова телевизия. Водачът е от Бургас и е един от шестимата рекордьори, \"заснети\" от камерите на \"Пътна полиция\" Пловдив през изминалата нощ на територията на града. Това съобщиха от пресцентъра на ОДМВР в града.Други фрапиращи нарушения са установени при водачи на два пловдивски автомобила, заснети да карат със 118 и 117 км/ч. Три моторни превозни средства са се движили със 108 км/ч.От полицията припомнят новите анкции, според които, ако се превиши скоростта в населени места с над 50 км/ч - глобата е 700 лв, за всеки следващи 5 км/ч превишаване над 50 км/ч глобата се увеличава с 50 лв., отнема се свидетелството за управление за три месеца, както и 16 точки.", "date": "2020.01.23", "title": "Глобиха с 1450 лева шофьор карал със 127 км/ч"}
{"url": "https://news.bg/crime/opisvat-i-izvozvat-himikalite-otkriti-v-bivsh-voenen-zavod-vav-vratsa.html", "text": "Лицензирана фирма трябва да извози днес или утре складираните химикали, открити в мазе на бивш военен завод във Враца, бяха намерени 90 сандъка с живак и други химикали.Взети са проби и се очакват резултати от назначените експертизи, като се  предполага, че химикалите са там 80-те години на миналия век, съобщава БНТ.Окръжна прокуратура-Враца образува досъдебно производство за неправилно съхранение на вещества, които са опасни за хората и природата. Отцепен остава периметърът около сградата. Десетките сандъци с химикали и червен живак са открити от ДАНС и екоинспектори в бившия военен завод \"Гаврил Генов\". Георги Караиванов от РИОСВ-Враца пръв химикалите, съобщава НоваТВ.Той установява, че сандъците са с живачен оксид и калиев перхлорат. Веднага информира органите на реда.Караиванов коментира, че живачният оксид е силно токсичен и отровен, като една от употребите му е за експлозиви.Той допълва, че предприятието е със свободен достъп и не се използва от години, а пред него са само автомивка и кафене.По думите на Караиванов, оторизирана фирма ще направи опис на веществата по вид, количество и срок на годност.", "date": "2020.01.23", "title": "Описват и извозват химикалите, открити в бивш военен завод във Враца"}
{"url": "https://news.bg/regions/vladimirov-ne-iska-retorika-za-vot-na-nedoverie-a-reshenie-na-problemi-v-pernik.html", "text": "Кметът на Перник Станислав Владимиров, коментира пред НоваТВ, че живее в Перник, в 15 етажен блок, има 6 месечно бебе и като всички перничани се справя, като се зареждат с вода когато има и чака да потече отново. Той вярва в здравната инспекция за качеството на водата. За пиене ползва изворна и минерална вода, както всички перничани. Благодари на всички доброволци и на държавния резерв.По думите му, в заведенията за обществено хранене, тези които могат, са се снабдил и с хидрофорни системи и бидони, но риск има. Относно химически тоалетни, общината е поръчала 100, които са по големи и са с мивки за елементарни санитарни нужди.Във връзка с опасност от разпространение на хепатит, водещи са здравното министерство, има риск при нарушено водоподаване, все пак това е болестта на мръсните ръце. Според него има обективно несвършена работа, не може да обвиняваме само природата и е нормално е хората да са гневни и недоволни.Той добави, че зимата е суха и няма достатъчно сняг на Витоша. По разчети на ВиК дружеството, при този воден режим, Перник трябва да има вода до април.Според кмета на Перник, язовир Студена се пълни бързо и се празни бързо и не може да се черпи толкова голямо количество вода. В демократична държава той не е съдник и обвинител, сезирал е компетентните органи, прокуратурата да си свърши работата. Има обективно несвършена работа, повтори отново Владимиров.Не му се влиза в политическа реторика за вот на недоверие, интересува го да приведе Перник в нормално състояния, там има достатъчно главоболия.Кметът на Перник се надява голяма част от всички съветници да се задействат, а не да седят на завет и да дават само съвети отстрани.", "date": "2020.01.23", "title": "Владимиров не иска реторика за вот на недоверие, а решение на проблеми в Перник"}
{"url": "https://news.bg/politics/nezhelanieto-za-predsrochni-izbori-nyama-da-spre-razvitieto-na-krizata.html", "text": "Вотът на недоверие е по-вероятно да не мине при гласуването в парламента, но недоверието към институциите и напрежението в обществото в момента притежава по-голям потенциал отколкото по време на Апартаментгейт. Такава прогноза направи в студиото на БиТиВи социологът Първан Сименов, който коментира  за обществените настроения покрай кризата в Перник.Логиката казва, че вотът на недоверие - четвъртият, иницииран от БСП - няма да мине, тъй като по-малките играчи нямат план и не им се ходи на избори, посочи Първан Симеонов.Той направи сравнение с данните за , когато избухнаха скандалите около имотите на властта и настоящите, когато отново преобладава критиката към властта.Безусловно нагласата е, че е справедливо да се иска , да се потърси вината и отговорността за водната криза около Перник. Различните опозиционни настроения са се синхронизирали и електоратите на опозицията вътре и вън в парламента са се консолидирали, показват резултатите от проучването.И въпреки данните, които открояват искането да има открити отговорни за кризата и да има оставки, българите се отнасят скептично към предсрочни парламентарни избори. Тази неохота крие от една страна боязън пред неизвестното, но и недоверие в изборния процес.Напрежението около водната кризата има обаче много по-голям потенциал, тъй като може да се развива и всичко показва, че тя няма да остане само в рамките на област Перник, предупреди Първан Симеонов.", "date": "2020.01.23", "title": "Нежеланието за предсрочни избори няма да спре развитието на кризата"}
{"url": "https://news.bg/disasters/koronavirus-panika-i-gnyav-v-uhan-sled-kato-kitay-blokira-grada.html", "text": "Паника обзе Ухан, след като централният китайски град беше блокиран от властите в опит да се постави под карантина смъртоносния коронавирус, чийто произход се смята, че е оттам.Днес властите наложиха забрана на всички транспортни връзки от града с население от около 11 млн. души, като спряха автобусите, системата на метрото, фериботите, а летището и жп гарите са затворени за заминаващи пътници, уточнява \"Гардиън\".Рафтовете на супермаркетите са празни, а местните пазари разпродадоха продукцията си, след като местните жители се запасиха с провизии и се изолираха по домовете си. Бензиностанциите бяха блокирани от шофьори, които се запасяват с гориво, като положението се влоши допълнително от слуховете, че резервите с гориво са се изчерпали. Местните жители заявиха, че аптеките са разпродали маските за лице.По улиците има малко пешеходци, а семействата са отменили плановете да се съберат заедно за китайската Нова година. Видеоклипове, публикувани онлайн, показаха, че магистралите край града също са блокирани. Специални полицейски сили са били видени да патрулират из жп гарите.\"Когато видях новината, след като станах от леглото, се почувствах така, сякаш полудявам. Малко е късно вече. Мерките на правителството не са достатъчни\", коментира 26-годишният Сяо, който е учител в Ухан, и който е пожелал да не му се казва цялото име.Някои жители публикуваха в социалните мрежи снимки на току-що закупени провизии от юфка и закуски. \"Повече няма да излизам... за да не се разболея\", написа местен жител в социалната мрежа Weibo, като добави: \"Надявам се, че Ухан скоро може да получи подкрепа.\"Други казаха, че асансьорите в техните жилищни сгради са били дезинфекцирани и че повечето им приятели и роднини в града също така планират да си останат по домовете колкото се може повече.Блокадата на града беше предприета, след като най-малко 617 души бяха заразени с коронавируса, който е от същото семейство вируси, които породиха преди години смъртоносния SARS. Заразени хора вече има в повече от половината от провинциите на Китай, както и в САЩ, Тайван, Южна Корея, Тайланд и вероятно Хонконг. Китайските власти обявиха по-рано днес, че 95 пациенти са в критично състояние.Досега 17 души са починали от откриването на вируса в края на декември насам, всички в Ухан, където пазарът на морски дарове, продаващ диви животни, е предполагаемият източник на вируса. Учените смятат, че вероятно се е предал от животно на човек и сега се предава от човек на човек и може да мутира още.Днес някои жители се надпреварваха да напуснат Ухан, преди да е влязла в сила карантината в 10 часа сутринта, като са се извили опашки на летището и на гарите. Местните власти, които обявиха спешната мярка около 2 часа сутринта в четвъртък, заявиха, че гражданите ще бъдат уведомени по-късно кога ограниченията ще бъдат премахнати.Тревожността се засилва от съобщенията, че болни пациенти биват връщани от болниците, тъй като няма достатъчно място. \"Заразени хора могат да са до теб и ти да не знаеш. Това е по-страшно\", каза Сяо, който не е напускал дома си от 19 януари.Центърът за превенция и контрол на болестите в Ухан излезе с изявление, в което моли жителите да не изпадат в паника и да не се запасяват с провизии. \"Понастоящем запасите в Ухан от храна, лекарства и други консумативи са достатъчни\", се уверява в изявлението.Властите полагат усилия редовно да информират гражданите за положението, а държавните медии се опитват да определят блокирането на Ухан като битка, която хората от града водят за доброто на страната. Печатният официоз People's Daily написа в Weibo: \"Хайде Ухан, нека заедно да спечелим тази война за предотвратяване на болестта!\"", "date": "2020.01.23", "title": "Коронавирус: паника и гняв в Ухан, след като Китай блокира града"}
{"url": "https://news.bg/crime/vkp-vze-na-spetsialen-nadzor-deloto-za-smartta-na-balgarskiya-futbolen-fen-v-solun.html", "text": "По разпореждане на главния прокурор Иван Гешев, Върховната касационна прокуратура - ВКП взе на специален надзор делото за  Тоско Бозаджийски, съобщава прокуратурата.Досъдебното производство е образувано на 21 януари с постановление на прокурор от Софийска градска прокуратура по повод изпратени материали от клуб \"Ботев - Пловдив\", за това, че на територията на Гърция в Солун умишлено е убит български гражданин.С постановление на главния прокурор, разследването по досъдебното производство е възложено на Национална следствена служба.На среща в Министерски съвет на 20 януари, премиерът Бойко Борисов и бащата на убития, Гешев пое ангажимент да сезира Софийска градска прокуратура, която да прецени налице ли са данни за образуване на досъдебно производство на територията на Република България.На специален надзор е и делото за извършеното на 11 ябуари в .На проведена в понеделник, 20 януари, среща с премиера и бащата на жертвата главният прокурор се ангажира и впоследствие издава заповед, с която разпореди на административните ръководители на прокуратурите да извършат проверка на разследванията по две и повече досъдебни производства срещу един и същ обвиняем, какъвто е случаят с обвиняемия за убийството, допълва прокуратурата.", "date": "2020.01.23", "title": "ВКП взе на специален надзор делото за смъртта на българския футболен фен в Солун"}
{"url": "https://news.bg/politics/odarzhavyavaneto-na-lotariyata-poveche-kontrol-ili-politicheski-problem.html", "text": "Финансистът Кольо Парамов смята, че държавата трябва да се върне в някои сектори, включително и в сферата на хазарта, и да се наложи друг дисциплиниращ ефект. Има сериозни доводи за това, бе категоричен Парамов в студиото на БиТиВи.Във връзка с изнесените вчера , която разкри, че Комисията по хазарта е таксувала по различен начин държавния Български спортен тотализатор и частните оператори и вследствие на това 210 млн. лв. не са постъпили в бюджета от частните лотарийни игри, Парамов обясни, че това е противоречие, но е вследствие на неразумни парламентарни решения и то от времето на правителството на Орешарски. Това е на практика данъчна политика на двустепенно ниво и позволява плащания и на тясна основа, както се е получило, обясни Парамов.Икономистът от Института за пазарна икономика Красен Станчев обаче предупреди, че случващото се в момента не е навлизане в сектор, а одържавяване на 1-2 дружества в сектора и на всеки един арбитраж господин Божков ще спечели дело срещу България.Когато има одържавяване на предприятие, това е проблем за неговите собственици, но след това става и проблем за гражданите, заяви Красен Станчев по повод  върху лотарийните игри. Станчев е напълно съгласен, че проблемът идва от законодателството и неравното третиране на стопански субекти. \"Имаме вина в третирането, а не в самите субекти\", заяви Станчев.Той обаче не смята за положителен подхода на монопол на държавата в хазартния сектор и предупреди, че освен всичко друго играещите хазарт ще се пренасочат или към интернет, или към такива незаконни сфери като залаганията на боеве с кучета и надбягванията с хлебарки.Красен Станчев предупреди и че напрежението и обидата, което се създава с това решение сред феновете на ФК \"Левски\", вече е политически проблем. Кольо Парамов подчерта, че е нужен стриктен контрол над парите за спорт и данъчните отчисления и не би имало нищо лошо в това да се пренасочат при контрол 10 милиона за \"Левски\".Припомняме, миналата седмица депутатът и бивш вицепремиер Валери Симеонов лансира за втори път законодателни промени в областта на хазарта. Предложението му е да се наложи д Финансовият министър  с аргумент, че в повечето държави има пълен държавен монопол над лотарийните игри. По думите на самият Симеонов идеята има подкрепата и на премиера Борисов, а спортният министър . ", "date": "2020.01.23", "title": "Одържавяването на лотарията - повече контрол или политически проблем?"}
{"url": "https://news.bg/crime/v-hitrino-ne-sa-dovolni-ot-prisadite-za-vzriva.html", "text": "Адвокат Николай Димитров, представляващ близките на загиналите и пострадалите в Хитрино, коментира пред БНТ, че на фона на нанесените вреди, .\"Очакваме от втора инстанция да завиши наказанието на всеки един от машинистите. Още в днешния ден ще бъде входирана и жалба в тази насока\", обясни той.По думите му, \"заведените 30 дела за близо 6 милиона лева от пострадалите ще бъдат възобновени едва, след като влезе в сила присъда по наказателното дело. Исковете са комплексни и са заведени към структурите на холдинга \"Булмаркет\", обясни той.Пострадалите очакват от фирмата да изпълни задълженията си, да им заплати за нанесените щети и лично от ръководството на фирмата да поднесат своите извинения. \"Това, което се случи тук, е страшно. И вместо тази фирма да губи ресурс в безсмислени дела, да си понесе отговорността. Също така очакваме от държавата да се задейства, да не чака да изтече давността. Да си заведе искове за това, което е нанесено като вреди на инфраструктурата. Аз не желая като данъкоплатец аз да плащам за това, което фирмата е направила тук. Поне 5 млн. лв. са вредите, които държавата е понесла. 3 години минаха, още 2 години е давността\", обяснява Димитров.\"Присъдата е малка. Не са доволни хората, не сме доволни и ние, които бяхме на терена не само на самото бедствие, а и 3 години след това. Материалните щети са за милиони. Няма как да се върнат пострадалите, но мисля, че присъдата трябва да бъде по-жестока, за да не се случват такива неща в България\", коментира Неджет Мурад, жител на Хитрино. Влаковете продължават да минават на висока скорост, без да се съобразяват със страха на хората, добави той.Димитър Михнев и Радослав Петков са обвиняеми г., когато при взрив на дерайлирала цистерна загинаха 7 души и бяха нанесени разрушения в селото.Преди дни стана ясно, че . Преди това пък стана ясно, че Влакова композиция с .Разрушени бяха къщи, изпочупени дограми. Взривът заличи цели улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на . Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни.Първоначалната версия за  беше висока скорост.На заседанието по делото в Шумен от 15 ноември 2018 г. бе представена тезата, че причината за .Другата версия бе, че  на товарните вагони. Локомотивът и първите пет вагона от композицията минават без проблеми покрай тази стрелка.През март 2019 г. инженер заяви, че , която е трябвало да отиде за скрап, е причинила трагедията в Хитрино.\"Ако дебелината на стените на спуканата цистерна бе като на другите в композицията, вероятно нямаше да има проблеми\", обясни инженер Димов в съда.", "date": "2020.01.23", "title": "В Хитрино не са доволни от присъдите за взрива"}
{"url": "https://news.bg/politics/kadiev-zove-opozitsiyata-da-iska-ostavkata-na-goranov-vidya-chadar-nad-sobstvenitsite-na-chastni-lotarii.html", "text": "Министерството на финансите и Държавната комисия по хазарта, която е в състава му, са знаели за нарушенията по отношение на частните лотарии, като финансовото министерство си е затваряло очите.Това обяви пред БНР Георги Кадиев, който е бивш заместник-министър на финансите по повод излязлата вчера официална информация, че Комисията по хазарта е таксувала по различен начин държавния спортен тотализатор и частните лотарии, вследствие на което 210 млн. лв. не са постъпили в държавния бюджет от частните лотарийни игри.Опозицията трябва да поиска оставката и на министъра на финансите Владислав Горанов, настоя Кадиев.\"Нарушението е толкова грубо, толкова лесно видимо, че няма начин да не са знаели. Не само, че са знаели, те са дали одобрение за това нещо, което за мен категорично значи, че съществува някакъв чадър върху собствениците на тези лотарийни игри. И ако бях на мястото на опозицията, бих искал оставката на финансовия министър и кабинета\".\"Имайте предвид, че председател на комисията по хазарта от една година е бивш служител на Националната агенция за приходите\", отбеляза Георги Кадиев.\"А когато е приеман законът, председател на комисия по бюджет и финанси е г-жа Менда Стоянова, която също е бивш служител на НАП. Самият закон е направен така, че да даде възможност да се случи това, което се случи\", настоя бившият зам. финансов министър.Той припомни, че по-рано се е плащал данък, който е променен на държавна такса, която се събира от комисията по хазарта, така че НАП да няма пряк поглед върху ситуацията.Целият случай е пропит с корупция, отсече Кадиев.", "date": "2020.01.23", "title": "Кадиев зове опозицията да иска оставката на Горанов, видя чадър над собствениците на частни лотарии"}
{"url": "https://news.bg/politics/taneva-e-optimist-stranata-ni-shte-se-spravi-s-chumata-po-svinete-i-posleditsite.html", "text": "Земеделският министър Десислава Танева е оптимист, че страната ни ще се справи в средносрочен план с чумата по свинете и ще преодолее последиците от заразата.Това стана ясно от изказването й в пленарна зала. Тя защити закона за ветеринарномедицинската дейност. Промените щели да засилят превенцията.Целият този законопроект е част от един план за действие, приет след приключване на епизоотията миналата година, който включва и промяна в други нормативни актове, подчерта Танева. Промените, по думите й, значително щели да подобрят координацията между различните служби в областта на ветеринарното обслужване.Намерените трупове на диви свине са около 400, депопулирани са 36 хиляди, стана ясно още от коментара й за битката с чумата по свинете. Това остава предизвикателство пред науката във ветеринарната област и пред всички страни в света, изтъкна Танева.Над 25% от поголовието на домашната свиня в света е унищожено от заболяването, 51 страни са засегнати и минимум над 10 млн. домашни свине, допълни земеделският министър. 12 европейски страни са засегнати. У нас в ход са няколко плана по превенция.", "date": "2020.01.23", "title": "Танева е оптимист, страната ни ще се справи с чумата по свинете и последиците"}
{"url": "https://news.bg/disasters/szo-zasega-se-vazdarzha-da-obyavyava-izvanredno-polozhenie-zaradi-koronavirusa.html", "text": "Световната здравна организация (СЗО) обяви, че засега няма да обявява извънредно положение в областта на общественото здраве, валидно за целия свят заради разпространяващия се мълниеносно нов коронавирус в Китай, предават световните осведомителни агенции.Експерти от СЗО уточниха, че на този етап не виждат причина за обявяване на извънредно положение, но все пак смятат за необходимо дискусиите по въпроса да продължат и днес в Женева.Огнището на коронавируса е в централния китайски град Ухан, който е с население от 11 млн. души. От днес в Ухан е спряно движението на автобусите, влаковете и самолетите, за да се ограничи разпространението на заразата.Властите в Китай потвърдиха 17 смъртни случая от коронавируса и още, по последни данни, 617 заразени. Болни от коронавируса има също в столицата Пекин, в най-големия китайски град Шанхай, Шънчжън и други градове. Заразени с коронавируса има също в Япония, Филипините, Южна Корея, Тайван, Тайланд и САЩ.Рискови групи са хора с отслабена имунна система, деца и възрастни хора. При тях се наблюдават симптоми, подобни на тези при пневмония и бронхит.", "date": "2020.01.23", "title": "СЗО засега се въздържа да обявява извънредно положение заради коронавируса"}
{"url": "https://news.bg/politics/borisov-obeshta-nakazaniya-sled-finansovata-inspektsiya.html", "text": "Ако докладът от държавната финансов инспекция е верен, ще имат проблем много хора. Ако не е - няма от какво да се безпокоят. За това се закани премиерът Бойко Борисов на заседанието на Министерския съвет.Коментарът си той направи във връзка с проверката в Държавната комисия по хазарта от вчера. По думите му службите са изпълнили своето задължение да направят проверка.  на , подчерта премиерът.По-ясно от това няма накъде да го кажа. Къде е свързан футболният клуб \"Левски\". Отборът го е имало преди мене, след мене и винаги ще го има, къде е описан тук (в доклада - б.р.), попита реторично Борисов.Утре премиерът ще се види със \"сините\" фенове, ще им даде да прочетат доклада и се надява прокуратурата да излезе с повече информация.\"Изпълнили сме това, което сме длъжни да направим\", отсече министър-председателят, според когото думите \"национализация\" и \"одържавяване\" са неверни и никой на никого не може да пипне фирмата.Ако не се плащат такси на държава, се взима лиценза и нищо друго, обясни той.Според премиера се създава едно много грешно впечатление - къде с умисъл, къде не или незнание, но в публичното пространство вървели едни странни заключения.На неговото бюро има доклад от държавната финансов инспекция, адресиран до министъра на финансите Владислав Горанов и главния прокурор Иван Гешев.Докладът, от много страници, за което от финансова инспекция носят отговорност, касае разлики при такси за стотици милиони. Борисов го е прегледал внимателно, има много фирми, но тъй като прокуратурата се е заела, направили са изземвания, няма да коментира имена.\"Никъде в доклада не пише за ПФК \"Левски\". Не мога да разбера каква е връзката с това да не си платил такси, ако е вярно това, което го има в доклада. Затова сега прокуратурата го проверява. Редно ли беше този доклад да бъде прибран и скрит. Това е въпросът към мене\", посочи Борисов.Той пита и къде се вижда в доклада, дошъл в Министерския съвет от държавната финансова инспекция през финансовия министър и за който е сезиран прокурор, което и да е физическо лице, да не говорим футболен клуб.Премиерът Бойко Борисов ще се види утре с феновете на \"Левкси\", защото така или иначе се виждал с всички. Къде има тук някъде ПФК Левски, рподължава да недоумява министър-председателят.\"Аз съм левскар, всички знаят и то болен левскар, но трябва ли когато дойде този доклад по презумпция, защото мога да си помисля нещо, да го скрия\", ядоса се Борисов.Той се обърна към спорните медии и спортните журналисти и ги запита за каква национализация и одържавяване става въпрос.По думите му, ако е вярно това, значи не са платени стотици милиони лева такса от различни дружества. Проверката в хазарта продължава и дали ще има осъдени хора от ДКХ - щяло да се види. В момента всички работели на пълни обороти.Премиерът недоумява защо изведнъж започнали някакви срещи с фенове и предупреждения. За какво - че не съм скрил доклада ли? Никой на никого не взима фирмата и тази дейност (хазартът - б.р.) е лицензионна. Ако някой не си е платил таксите, лицензът се взима, но фирмата си е негова. Къде е одържавяването, къде е национализацията. Какви са тези думи, ядоса се Борисов.Той недоумява защо бизнес, през който са минали 3 млрд. лева да не трябва да бъде непроверяван, да не плаща данъци или такси. Този бизнес се обвързва и със Закона за хазарта, който ние искаме да променим отдавна, обясни премиерът.За това той е възложил на финансовия министър Владислав Горанов и на Менда Станоява, ако се стигне до гласуване от мнозинството в Народното събрание, да подкрепят хазартът да стане държавен.Изрично трябва обаче да бъде вписано, че не може да се отдава на концесия, не може да се аутсорсва, не може да преотдава, може и трябва да бъде в забранителния списък за приватизация, ако го няма.Трябва да е абсолютно сигурно, че освен държавата никой друг няма да се занимава с тази дейност, настоя премиерът. Според него не става въпрос за това друг играч или други играчи да се вкарат в този бизнес.\"Изрично в решението, повтарям парламентът, защото сме парламентарна република, да вземе такова решение, трябва това да бъде описано\", добави премиерът Бойко Борисов.", "date": "2020.01.23", "title": "Борисов обеща наказания след финансовата инспекция"}
{"url": "https://news.bg/politics/vmro-predlaga-oshte-dva-dni-platen-otpusk-za-rabotnitsi-nepushachi.html", "text": "ВМРО внесе допълнения в Кодекса за социално осигуряване (КСО), с които се дава възможност на работодателите да дават до два дни допълнително платен годишен отпуск на служителите си непушачи.С това се опитваме да допълним тази тотална забрана за тютюнопушене на обществени места, обясни в кулоарите на Народното събрание Александър Сиди.Според воеводите пушачите излизали да пушат извън работните помещения и така си осигурявали допълнителна нерегламентирана почивка. Затова непушачите трябвало да бъдат стимулирани, защото били поставяни в дискриминационни условия спрямо любителите на тютюна.Самият Сиди е пушач и призна, че и той напуска работното си място за цигара. Това е една добра мярка за подобрение здравето на българските граждани, категоричен е депутатът от ВМРО.От мярката ще могат да се възползват и пушачите, стига да не палят цигара на работното място, а след работа.", "date": "2020.01.23", "title": "ВМРО предлага още два дни платен отпуск за работници непушачи"}
{"url": "https://news.bg/bulgaria/radev-evropeyskata-integratsiya-na-zapadnite-balkani-e-vazhna-za-tsyala-evropa.html", "text": "Европейската интеграция на Западните Балкани е от значение не само за региона, но и за цяла Европа и България ще продължи да оказва необходимата подкрепа на своите съседи за нейната реализация. Това заяви държавният глава Румен Радев на среща с президента на Република Албания Илир Мета в Йерусалим.Двамата президенти участват в отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие участват над 40 държавни и правителствени ръководители от цял свят.Президентът Радев благодари на своя албански колега за предприетите от Албания конституционни промени, с които страната официално призна българското малцинство. Обсъдена беше и предстоящата визита на българския държавен глава в Република Албания.И Румен Радев, и Илир Мета откроиха значението на регионалната транспортна, енергийна и дигитална свързаност като необходим фактор за икономически растеж в Югоизточна Европа.България и Албания отдават голямо значение на изграждането на Транспортен коридор №8, който да улесни икономическия и туристически обмен.По време на срещата бяха разгледани и теми свързани с регионалното партньорство в Югоизточна Европа, сътрудничеството в областта на сигурността и отбраната и други.Държавният глава Румен Радев изрази съпричастността на българския народ към пострадалите от тежкото земетресение в Албания в края на м.г.", "date": "2020.01.23", "title": "Радев: Европейската интеграция на Западните Балкани е важна за цяла Европа"}
{"url": "https://news.bg/world/mnuchin-greta-tunberg-glaven-ikonomist-li-e.html", "text": "Финансовият министър на САЩ Стивън Мнучин разкритикува безпокойството на активиста Грета Тунберг относно използването на изкопаемите горива, пише \"Гардиън\".Мнучин направи коментара по време на дискусия на Световния икономически форум в Давос.На въпрос дали призивът на Тунберг да се прекратят инвестициите в изкопаеми горива заплашва икономическия растеж на САЩ, Мнучин саркастично отговори:\"Главен икономист ли е...това е шега. След като влезе в колежа и учи растеж и икономика, тя може да дойде и да ни обясни\".Мнучин добави, че хората, които призовават да не се инвестира в изкопаеми горива, трябва да знаят, че има сериозни икономически проблеми, проблеми на пазара на труда.Много икономики преминават към икономика с ниски емисии.По време на дискусията също така беше отбелязано, че пенсионерите могат да пострадат, ако има внезапно отклоняване на инвестиции от изкопаеми горива.В същото време Мнучин обяви, че този уикенд ще разговаря с британския си колега Саджид Джавид в Лондон относно плановете на Великобритания да използва оборудване на Huawei в 5G мрежите си.", "date": "2020.01.23", "title": "Мнучин: Грета Тунберг главен икономист ли е"}
{"url": "https://news.bg/world/zelenski-otkazvame-se-ot-mestata-si-na-sabitieto-za-holokosta-v-polza-na-otseleli.html", "text": "Президентът на Украйна Владимир Зеленски съобщи, че той и другите от делегацията му се отказват от местата си на Световния форум за Холокоста в Йерусалим, за да може оцелели да присъстват на церемонията в Яд Вашем по повод 75 г. от освобождението на \"Аушвиц\", пише \"Таймс ъв Израел\".Зеленски отбеляза, че ще участва на други събития и срещи в Йерусалим.\"Научихме, че много оцелели при Холокоста не могат да посетят Световния форум за Холокоста. Нашата делегация се отказа от местата си, както много израелски министри направиха\", написа Зеленски в \"Туитър\". \"Тези хора заслужават тази чест повече от всички.. Ние ще участваме на всички събития и срещи\", отбеляза той.Армейското радио обяви миналата седмица, че само 30 от 800 места на Петия Световен форум за Холокоста са запазени за оцелели при геноцида.От Яд Вашем обявиха, че решението на Украйна за местата е \"объркващо\" и буди съжаление.Междувременно президентът на Русия Владимир Путин и израелският премиер Бенямин Нетаняху направиха кратък коментар преди срещата им в Йерусалим.Нетаняху приветства \"нашия голям приятел, президента на Русия\". Той благодари на Путин за силните връзки между двете държави, които служат на регионалния мир.Путин отговори, че днес си спомнят за жертвите на Холокоста.Външният министър на Израел Израел Кац заяви пред Путин, че е благодарен на Червената армия, че освободила майка му от \"Аушвиц\".", "date": "2020.01.23", "title": "Зеленски: Отказваме се от местата си на събитието за Холокоста в полза на оцелели"}
{"url": "https://news.bg/bulgaria/vodniyat-potentsial-v-balgariya-ne-e-napalno-usvoen.html", "text": "Водният потенциал в България не е напълно усвоен и това се знае от еспертите. Това заяви в ефира на Bulgaria ON AIR Валентин Колев, бивш директор на ЕСО и преподавател в Техническия университет. \"Ако в Европейските държави водният ресурс е развит около 60%, то в България е до 40%, посочи Колев и допълни, че страната ни има все още неизползван воден потенциал.На въпроса дали отклоняването на водата от Белмекен към Перник може да рефлектира върху сигурността на АЕЦ \"Козлодуй\", Колев коментира, че проблемът се корени в това, че според данните на Асоциациите на хидропроизводителите притоците са с 30% по-малко за 2019 г.Колев обясни, че язовирите на големите водноелектрически централи са пълни на около 67%.Цената на електрическата енергия в България е най-висока от цяла Европа. Причината затова са цените на емисиите въглероден диоксид, заяви Валенитн Колев по темата за цената на електрическа енергия и дали водната криза ще има отражение.  Производството на ток от водноелектрически централи участва, в зависимост от годината, между 5% и 10% в енергийния баланс.Еленко Божков поясни, че 300 литра на секунда за Перник, за които говори министър-председателят, са 9,5 куб. метра за година. Той добави, че трите генератора на ПАВЕЦ \"Чаира\" и петте на ПАВЕЦ \"Белмекен\" дават общо 1000 мегавата, с които може да се замести хилядникът на атомната централа при авария. Колко ще похарчат те?\", коментира бившият член на КЕВР Еленко Божков.\"Тези 10 милиона, които Перник ще похарчи за една година, тези централи ще произведат електрическа енергия за 15 часа. Това е времето, за което бяха отстранени двете аварии в Козлодуй, миналата година. С липсата на тази вода от деривация Грънчар се намаля сигурността на електроенергийната ни система\", поясни още бившият член на КЕВР Еленко Божков.", "date": "2020.01.23", "title": "Водният потенциал в България не е напълно усвоен"}
{"url": "https://news.bg/press/blokirat-saytove-s-falshivi-namaleniya-prokuraturata-vleze-v-komisiyata-po-hazarta.html", "text": "200 000 жени ще получат втори шанс да прехвърлят към Националния осигурителен институт партидите си за втора пенсия, които са в частните фондове. Тази мярка, за да не се стига до положението две пенсии да са по-малко от една, обсъжда работна група на социалното министерство, фондовете, синдикатите и КФН, съобщи пред \"24 часа\" социалната министърка Деница Сачева.Тя трябва да залегне в промени на КСО, които правителството ще обяви през февруари. Повечето от жените, които започват да излизат в пенсия от септември 2021 г., изпуснаха възможността да се прехвърлят в НОИ.Както \"24 часа\" писа, това стана, след като бившият социален министър Бисер Петков и частните фондове бяха постигнали съгласие да не се говори по темата.Комисията за защита на потребителите (КЗП) ще има право да иска блокиране на достъпа до български сайтове, които имат нелоялни търговски практики като например заблуждаваща реклама, фалшиви намаления, невярна информация за очакваните резултати от дадена стока или по друг начин нарушават правата на потребителите. Тези допълнителни права на КЗП ще бъдат дадени с промени в Закона за защита на потребителите, които бяха приети на второ четене от Комисията по икономическа политика и туризъм към парламента.Според новите текстове КЗП ще може да иска от доставчиците на хостинг услуги премахване на съдържание от сайтове в интернет или ограничаване достъпа до онлайн магазини, ако търговците масово нарушават правата на потребителите и сами не премахнат от сайта некоректните си търговски практики.Спецпрокуратурата влезе в сряда в Държавната комисия по хазарта, която се намира в Центъра по хигиена на столичния бул. \"Акад. Иван Гешов\". Преди обяд пред сградата спряха 5-6 патрула на Охранителна полиция и два буса на Спецпрокуратурата.На място беше нейния ръководител Димитър Петров и прокурор Ангел Кънев. В продължение на повече от 5 часа обвинителите търсеха документи, които събраха в кашон и изнесоха в късния следобед. \"Без коментар\", бяха единствените думи на Кънев, след като си тръгна заедно с колегите си от сградата.\"Извършват се действия по разследване на досъдебно производство на Спецпрокуратурата\", лаконично обясни и главният прокурор Иван Гешев.Ще реши ли създаването на държавен ВиК холдинг водната криза? Темата коментира пред БНТ Васил Велев, председател на Асоциацията на индустриалния капитал в България.\"Такива холдинги има по света, това няма да е българско откритие. И той има някакво предимство при създалата се ситуация - заяви Велев. - Но до кризата се стигна, и изобщо до окаяното състояние на ВиК мрежата в страната, по две причини. Едната е липсата на инвестиции - те не се правят, защото това ще оскъпи цената на водата.Автомобил, марка \"Ауди\", модел А8, с регистрационен номер В4334РН често може да бъде забелязан пред сградата на Министерството на регионалното развитие и благоустройството (МРРБ) на столичната ул. \"Св. св. Кирил и Методий\".Колата се използва в момента от зам.-министърa на регионалното развитие Николай Нанков, но е собственост на \"ВиК Варна\". Факт, който на фона на нестихващата водна криза в цялата страна повдига въпроса защо ВиК дружеството е купило луксозен автомобил, от който на практика няма нужда.БСП остават разтревожени от водната криза. Това стана ясно по време на брифинг на партията.Над 20 експерти хидроинженери и строители са посъветвали БСП за водната криза.И други общини са пред опасност от режими, изтъкна лидерът на БСП Корнелия Нинова. В криза сме, държавата е в криза, хората са в криза, да не бързаме, допълни тя и каза, че се работи на парче, действа се в момента, панически и непрофесионално. Като огромен минус тя вижда това, че властта не е изслушала експертите.Язовир \"Студена\" не може да бъде излекуван, смята инж. Лиляна Карафизиева. Перник е загубен, нищо хубаво не мога да кажа по въпроса, изтъкна тя. Според нея състоянието на водоема е симптоматичен за това как се управляват водите.\"Язовир \"Студена\" не може да бъде излекуван, двете му пълнещи деривации са изоставени и не се пълнят\", каза тя. Инж. Карафизиева посочи, че язовирът седем пъти е бил с този обем на 1 юли. И направи извода, че причините за това, което виждаме днес, не е в Господ, а в управлението.Собственикът на футболния Левски Васил Божков говори тази вечер пред журналисти и фенове. Това стана на втората среща между страните. На нея Божков призна, че ако се одържави лотарията, то той няма да има възможност да финансира клуба. Собственикът също така каза, че е готов да остане в клуба, тъй като вижда смисъл.\"Дали ще помогне това нещо за здравето на нацията този закон? Валери Симеонов закара вода и в Перник, както знаем. Феновете са тук, попитайте ги дали ще блокират София. Аз разговарям с тях за бъдещето на Левски и само за това. Информирал съм ги за последствията, които могат да станат\", каза Васил Божков.\"Държавата се разпада, нацията е сред най-бързо изчезващите в света, доходите са унизителни, икономиката е инерционна и зависима, а държавният бюджет - зле събиран и още по-зле разходван.Управлението е превърнато в политическо празнословие, самохвалство, дори с откровени лъжи и снимки с чуждестранни лидери, които все по-очевидно и активно се възползват от безволевото българско правителство...", "date": "2020.01.23", "title": "Блокират сайтове с фалшиви намаления; Прокуратурата влезе в Комисията по хазарта"}
{"url": "https://news.bg/regions/plamna-dragomanskoto-blato.html", "text": "Гори 1/5 от Драгоманското блато, което е на около 5 км от града. Резерватът е дом на ценни видове и това не е първият пожар там. Драгоманското блато е защитена зона. Освен растителността пламъците са унищожили и туристическите съоръжения, включително кулата, от която се наблюдават птиците.Предполага се, че пожарът е умишлен, съобщи бТВ. Кметът на Драгоман Андрей Иванов подозира бракониери, тъй като в момента в блатото има много диви прасета и такъв пожар би ги изкарал извън блатото.\"Задачата пред нас е по никакъв начин да не допуснем пожарът да прескочи пътя. Хората трябва да бъдат спокойни, на този етап няма опасност\", успокои пред бТВ Андрей Иванов.Пожарът е възникнал около 19 часа. На място са дошли множество пожарникари и доброволци. Пожарникарите са локализирали пламъците, за да не могат да прескочат шосето и да пламне гората. Сутринта пожарът е локализиран и няма опасност за хората и къщите им.Екипите на пожарната останаха на място цялата нощ.Драгоманско блато попада в две от защитените зони към \"Натура 2000\". То е дом на стотици видове птици и бозайници. Разпростира се на площ около 350 хектара. То се намира на няколко километра от град Драгоман и на 38 км от София.", "date": "2020.01.23", "title": "Пламна Драгоманското блато"}
{"url": "https://news.bg/culture/google-pochete-luis-alberto-spineta.html", "text": "Google почете Луис Алберто Спинета.Луис Алберто Спинета е роден на 23 януари 1950 г. в жилищния квартал на Буенос Айрес - Белграно.Той е известен с прякора \"Ел Флако\" (на испански за \"кльощав\").Луис Алберто Спинета е аржентински певец, китарист, композитор и поет. Един от най-влиятелните рок музиканти на Аржентина. Той е смятан за един от основателите на аржентинския рок, считан за първото въплъщение на испаноезичния рок.Спинета е посветен изцяло на собствената си музика. В текстовете му има влияния от множество писатели, поети и художници като Артур Римбо, Винсент ван Гог, Карл Юнг, Зигмунд Фройд, Фридрих Ницше, Мишел Фуко, Жил Делез, Карлос Кастанеда и Антонин Артауд.На 23 декември 2011 г. той публикува в Twitter акаунта на сина си Данте, че е болен от рак на белите дробове. Умира на 8 февруари 2012 г. в родната си Аржентина на 62-годишна възраст.Пепелта му беше разпръсната във водите на Рио де ла Плата, според последното му желание.", "date": "2020.01.23", "title": "Google почете Луис Алберто Спинета"}
{"url": "https://news.bg/disasters/silno-zemetresenie-raztarsi-zapadna-turtsiya.html", "text": "Земетресение с магнитуд 5,6 по Рихтер разтърси Западна Турция. Трусът е бил регистриран в сряда вечер 21:22 часа, съобщават турски медии.Епицентърът е бил между градовете Киркагач и Акхисар североизточно от Измир в провинция Маниса.В момента не сме получили съобщения за ранени или загинали. Няколко къщи са повредени в Акхисар, заяви губернаторът на провинцията Маниса Ахмет Дениз.", "date": "2020.01.23", "title": "Силно земетресение разтърси Западна Турция"}
{"url": "https://news.bg/sport/eli-maning-se-otkazva-ot-amerikanskiya-futbol.html", "text": "След 16 години и две титли от Супербоула с \"Ню Йорк Джайънтс\", Ели Манинг е готов да закачи шлема си, съобщи Си Ен Ен.Телевизията се позовава на изявление от \"Ню Йорк Джайънтс\".Куотърбекът Ели Манинг трябва да обяви оттеглянето си в петък сутринта.Манинг изигра 16 мача през сезона 2018-2019 г. В последния сезон той игра само в четири срещи, като бе заменен от Даниел Джоунс.Извън футболното игрище, Мънинг е дарил пари и време за здравето на децата, оглавявайки инициативата \"Tackle Kids Cancer\" в Института за рак на децата в Hackensack Meridan Health в Ню Джърси.Той финансира детските клиники \"Ели Манинг\" в детската болница \"Батсън\" в Джаксън, Мисисипи.Припомняме, че Ели Манинг е по-малкият брат на друг известен защитник от Националната футболна лига Пейтън Манинг. Техният баща Арчи също беше звезда от американския футбол.", "date": "2020.01.23", "title": "Ели Манинг се отказва от американския футбол"}
{"url": "https://news.bg/disasters/silno-zemetresenie-v-iran-2.html", "text": "Земетресение с магнитуд 5.2 по Рихтер разтърси Южен Иран.Трусът е бил регистриран в 21.23 часа, уточняват ирански медии.Епицентърът на земетресението е бил на около 100 км североизточно от град Бандар Абас и на 340 км североизточно от Дубай на дълбочина от 44 км.До момента няма информация за жертви, разрушения и сериозни материални щети.Трусът е регистриран около 50 секунди след земетресението в Турция, което беше с магнитуд 5.6 по Рихтер.", "date": "2020.01.23", "title": "Силно земетресение в Иран"}
{"url": "https://news.bg/disasters/kitay-potvardi-za-571-sluchaya-na-noviya-koronavirus.html", "text": "Китай потвърди за 571 случая от новия коронавирус. Това съобщи китайската държавна телевизия в четвъртък.Починалите са 17 души в провинция Хубей.В опит да спрат разпространението на вируса, столицата на провинцията Ухан спря обществения транспорт от 23 януари.Местните власти също забраниха изходящите полети от града, съветвайки гражданите да не напускат града без конкретна причина.Забрана важи и за използването на железопътен транспорт.Ухан е ключов транспортен център за провинция Хубей.", "date": "2020.01.23", "title": "Китай потвърди за 571 случая на новия коронавирус"}
{"url": "https://news.bg/world/tramp-ne-tryabva-da-prisastva-na-protsesa-po-impiychmant.html", "text": "Президентът на Съединените щати Доналд Тръмп не трябва да се явява в Сената , тъй като \"неговият защитник може да не препоръча това\".Това заяви в сряда адвокатът на президента Джей Секулов.\"Това не е начинът, по който се работи. Президентите не го правят. Неговият съвет може да препоръча срещу това\", заяви Секулов пред репортери в Сената.Преди това Тръмп заяви, че би \"обичал\" да присъства на процеса, тъй като му е приятно \"и да гледа в корумпираните лица на [Деморатите]\", като нарече импийчмънта срещу него \"позорна измама\".", "date": "2020.01.23", "title": "Тръмп не трябва да присъства на процеса по импийчмънт"}
{"url": "https://news.bg/world/fon-der-layen-mozhe-da-poseti-sasht-prez-fevruari.html", "text": "Председателят на Европейската комисия Урсула фон дер Лайен може да пътува до Вашингтон в началото на февруари, заяви в сряда шефът на делегацията на Европейския съюз.Това би било първото ѝ посещение в Съединените щати, откакто встъпи в длъжност на 1 декември.В понеделник фон дер Лийен говори на откриването на 50-ия Световен икономически форум (WEF) в Давос, призовавайки за \"общи действия между държавите\".Тя обсъди търговията с американския президент Доналд Тръмп във вторник в Давос, като заяви, че търговската сделка между САЩ и ЕС Тръмп пък заплаши Брюксел, ако няма сделка.", "date": "2020.01.23", "title": "Фон дер Лайен може да посети САЩ през февруари"}
{"url": "https://news.bg/world/boing-otlaga-testov-polet-na-777-maks-zaradi-meteorologichni-usloviya.html", "text": "\"Боинг\" отложи тестов полет на 777 Макс. Той беше първоначално планиран за четвъртък, съобщиха от компанията в сряда.Решението дойде, тъй като американският самолетостроител заяви, че атмосферните условия няма да са благоприятни за полета.\"Отлагаме първия полет на \"Боинг\" 777 Макс, който трябваше да се проведе утре, 23 януари, поради времето\", се казва в изявлението.От документа става ясно, че от \"Боинг\" обмислят да проведат тестовия полет в петък.след поредица от авиокатастрофи.", "date": "2020.01.23", "title": "\"Боинг\" отлага тестов полет на 777 Макс заради метеорологични условия"}
{"url": "https://news.bg/world/poddrazhnik-na-tramp-prekasna-impiychmanta.html", "text": "Протестиращ мъж, който подкрепя американския президент Доналд Тръмп, беше изведен от залата за посетители в Сената на САЩ, където се провежда . Това съобщи \"Фокс нюз\".\"Отхвърлете обвиненията срещу Доналд Тръмп!\", извика мъжът. Полицията обаче му постави белезници и го изведе от залата.Отбелязва се, че по време на този самотен протест депутатът от Камарата на представителите Хаким Джефрис, представляващ прокуратурата, трябваше да прекъсне речта си.Изслушването по започна на 21 януари в Сената на САЩ.Скандал избухна в САЩ, след като анонимен информатор обяви за натиска на Тръмп върху украинския лидер Владимир Зеленски, за да започнат украинските власти да разследват Хънтър Байдън, син на бившия вицепрезидент Джо Байдън, в замяна на финансова и военна помощ.", "date": "2020.01.23", "title": "Поддръжник на Тръмп прекъсна импийчмънта"}
{"url": "https://news.bg/world/kanada-globi-vw-sas-usd150-miliona.html", "text": "Немският производител на автомобили \"Фолксваген\" беше осъден да плати 150 милиона долара, след като беше признат за виновен за вноса на хиляди превозни средства, които са били с подправени данни.Това е било направено, за да се измамят тестовете за вредни емисии и да заблудят регулаторите в Канада.Германският автомобилен производител беше обвинен, че е внесъл 128 000 автомобила, които не отговаряли на стандартите на страната по отношение на емисиите от превозни средства, докато VW се призна за виновен по всички точки.Миналата година настоящият председател на компанията на управителния съвет Хърбърт Диес беше обвинен в Германия и за изневери на тестове за емисии.", "date": "2020.01.23", "title": "Канада глоби VW със $150 милиона"}
{"url": "https://news.bg/health/nikoy-ne-znae-kolko-sa-detsata-autisti-v-balgariya.html", "text": "Няма официална статистика, колко са децата с аутизъм в България през 2019 г., но в момента за обследване, оценка на развитието и поставяне на диагноза в детска психиатрия \"Св. Никола\" София, записват часове чак за август.По-спокойно е положението в областни болници, като варненската \"Св. Марина\", където се чака около 6-8 седмици. Скокът в търсенето на диагностика на развитието показва не само по-добра информираност на родителите, но и продължаващо нарастване на проблемите в развитието от аутистичния спектър.Това съобщи Станислава Чуринскиене, председател на организацията за ранна интервенция \"Всяка дума\". Много деца пък изобщо не получават официална диагноза, тъй като родителите им се притесняват от стигма и отхвърляне в детски градини и училища.В САЩ през миналата година, в аутистичния спектър е било диагностицирано 1 на всеки 59 деца, според Центъра за контрол и превенция на заболяванията. За сравнение, през 2000 г, статистиката е била 1 на 150, а в началото на 90-те г. - 1 на 10 000.Не е много различна статистиката и в Европа. В Дания, проблемът се среща при 12.4 на 1000 деца, 26.8 на 1000 в Исландия, 5.4 във Франция, според официално изследване на Аутизъм Европа. В САЩ, Канада и други държави, се прилагат и терапии придружаващите аутистичния спектър физиологични проблеми - стомашно-чревни, метаболитни и д.р., което е възможно да подобри в значима степен функционирането на децата. У нас обаче, са единици институциите, които предлагат такъв тип терапии.", "date": "2020.01.23", "title": "Никой не знае колко са децата аутисти в България"}
{"url": "https://news.bg/int-economics/gartsiya-gotvi-emisiya-ot-15-godishni-obligatsii.html", "text": "Гърция готви емисия от 15-годишни облигации. Очаква се тя да бъде предложена на пазарите през следващата седмица, уточняват местни медии.15-годишната емисия е първа за 2020 г. Очаква се тя да набере 2-2,5 милиарда евро.Лихвеният процент на новата 15-годишна хартия се очаква да бъде около 2,1 процентни пункта. Във вторник съществуващата 15-годишна облигация имаше доходност от 1,8%, близо до историческите ниски нива. Следователно доходността от близо 2 процента се счита за осъществима и би била ниска за гръцкия държавен дълг с толкова дълъг матуритет.Успешното пласиране на 15-годишната емисия ще изпрати силно съобщение до инвеститорите за перспективите както на Гърция, така и на националния дълг.", "date": "2020.01.23", "title": "Гърция готви емисия от 15-годишни облигации"}
{"url": "https://news.bg/weather/slanchevo-no-vetrovito.html", "text": "Днес ще бъде предимно слънчево, но ветровито. Ще продължи да духа умерен северозападен вятър. Дневните температури ще се понижат и максималните ще са между 3° и 8°, в София - около 4°.Това съобщиха от НИМХ.Над планините ще е предимно слънчево, но ветровито. Ще духа силен, по високите и открити части - бурен северен вятър. Температурите ще се понижат и максималната на височина 1200 метра ще е около минус 1°, на 2000 метра - около минус 5°.По Черноморието ще е предимно слънчево. Ще духа умерен вятър от запад-северозапад. Максималните температури ще са 5° - 7°, близки до температурата на морската вода. Вълнението на морето ще е 1-2 бала.", "date": "2020.01.23", "title": "Слънчево, но ветровито"}
{"url": "https://news.bg/crime/potushiha-napalno-pozhara-v-dragomanskoto-blato.html", "text": "Потушиха напълно пожара в Драгоманското блато, като близо една трета от него е засегнато от пожара. \"Изгорели са екопътеката, мостчето, кулата за наблюдение на птици. Пожарът е овладян в ранните часове на днешния ден и може би в рамките на тази една трета от блатото биотопът е напълно унищожен\", коментира пред БНТ кметът на Драгоман Андрей Иванов.По думите му, блатото има своя способност да се възстановява, тъй като кореновата система е под водата и е късмет, че е зими и няма птици.\"Моето мнение е, че това е умишлен палеж, тъй като при пристигането ни огънят беше отвътре навън, тоест няма как да е станало небрежно. Има някакъв интерес блатото да се пали. Преди 6 месеца горя стабилно и изгоря голяма част от блатото. Трябва да се правят разследвания. Не бива след като се изгаси пожарът, това да се забравя. Просто органите да си свършат работата\", добави Иванов.Той и иска да се видят камерите на общината и кой е минавал там. \"Камерите са в град Драгоман, ние на блатото, разбира се нямаме камери, но на основните кръстовища имаме камери. Така че да се каже кой от Драгоман към блатото е пътувал в този период.\"Доброволци наблюдават днес зоната за прехвърчащи искри и да не пламне отново пожар.", "date": "2020.01.23", "title": "Потушиха напълно пожара в Драгоманското блато"}
{"url": "https://news.bg/bulgaria/stolichnata-obshtina-obnovyava-3-uchilishta.html", "text": "Столичната община обновява с европейски средства 3 столични училища- 28 СУ \"Алеко Константинов\" в район \"Красна поляна\", 48 ОУ \"Йосиф Ковачев\" в район \"Сердика\" и 1 СУ \"Пенчо Славейков\" в район \"Оборище\".По време на строителните дейности в трите училища ще бъдат внедрени мерки за енергийна ефективност и ще бъде изградена достъпна среда. Проектите включват ремонт на инсталациите и на покрива и поставяне на нови мълниезащитни инсталации, както и облагородяване на дворовете на училищата.Като част от цялата модернизация на учебната база се предвижда и монтаж на ново оборудване и обзавеждане за трите училища.Столичната община кандидатства за европейско финансиране Общата стойност на проектното предложение е 7 448 842 лев с ДДС като безвъзмездната финансова помощ е 6 505 969 лева, а собственият принос за реализация на проектите е 942 873 лева .", "date": "2020.01.23", "title": "Столичната община обновява 3 училища"}
{"url": "https://news.bg/world/darzhavnata-duma-na-rusiya-prie-na-parvo-chetene-konstitutsionnite-promeni.html", "text": "Държавната дума на Русия прие на първо четене внесения от президента Владимир Путин законопроект за поправки в конституцията на страната, информират ТАСС и други медии.Законопроектът е приет единодушно, след като гласуваха 432 депутати. Второ четене на проектозакона може да се състои в средата на февруари.Промените предвиждат разширяване на пълномощията на парламента, Конституционния съд на Русия, забрана на висши държавни лица да не са граждани на други държави, ограничаване на броя на президентските мандати, основният закон да бъде над международните споразумения и засилване на социалните задължения на държавата.След приемането на законопроекта от парламента, На 15 януари Путин, по време на , обяви, че едно и също лице не трябва да заема длъжността президент на Русия повече от два мандата подред.", "date": "2020.01.23", "title": "Държавната дума на Русия прие на първо четене конституционните промени"}
{"url": "https://news.bg/int-politics/pompeo-konstatira-ukrayna-stoi-na-raba-mezhdu-demokratsiyata-i-tiraniyata.html", "text": "Американският държавен секретар Майк Помпео обяви, че САЩ са решени да подкрепят Украйна и да смажат корупцията в страната, отричайки, че Руди Джулиани, личният адвокат на президента Доналд Тръмп, е водил сенчеста външна политика спрямо Киев, съобщава \"Блумбърг\".\"Външната политика, която провеждахме тогава, е същата външна политика, която провеждаме днес\", настоя Помпео.Според него Украйна стои на ръба между демокрацията и тиранията в най-източната част на Европа.Американският държавен секретар също така е споменал предстоящото си посещение в Украйна и е казал, че администрацията на Тръмп е направила повече за Украйна, отколкото от администрацията на Барам Обама, което беше препратка към решението на Тръмп да продаде смъртоносно оръжие на украинското правителство.По-рано стана ясно, че Помпео ще е на посещение в Киев между 30 януари и 1 февруари.", "date": "2020.01.23", "title": "Помпео констатира: Украйна стои на ръба между демокрацията и тиранията"}
{"url": "https://news.bg/politics/goranov-iska-da-sazdade-natsionalna-agentsiya-po-hazarta.html", "text": "Публикуван за обществено обсъждане е проект на Закон за Националната агенция по хазарта (НАХ), с който се предлага промяна във формата и организацията на хазартния регулатор в нашата държава - като Държавната комисия по хазарта се преструктурира в Национална агенция по хазарта, съобщава Министерство на финансите - МФ.В проектозакона са разписани детайлно функциите, правомощията и структурата на Националната агенция по хазарта. Предвижда се тя да бъде специализиран държавен орган към министъра на финансите, който изпълнява държавната политика в областта на хазарта и свързаните с него дейности.\"Мотивите към законопроекта дефинират необходимостта от предлаганата промяна, а именно, че дългогодишното изследване, както на практиката на хазартния регулатор, така и на съдебната практика, води до предложените в законопроекта нови принципни разрешения, изменения и допълнения\", допълва министерството.Според МФ, промените са продиктувани от констатираните недостатъци и проблеми в работата на настоящия регулатор ДКХ и целят тяхното преодоляване чрез мерки за повишаване ефикасността, бързината, прозрачността и непротиворечивостта при правоприлагането, свързано с обществените отношения в областта на хазарта.Друга водеща цел на предлаганите промени е, чрез премахването на Комисията като колегиален орган и замяната ѝ с едноличен такъв, в лицето на изпълнителния директор на НАХ, да се осигури бързина в развиващите се пред държавния орган производства и персонализиране на отговорността, с оглед законосъобразно вземане на решения, обяснява МФ.\"Предложената промяна в структурата на регулаторния орган е в синхрон и със световните и европейските практики. Сравнително-правният анализ показва, че в голяма част от държавите в световен мащаб хазартната регулация се осъществява не от колегиален орган, а от едноличен орган, поради необходимостта от оперативност с оглед динамиката на хазартния сектор. Сред държавите, в които регулаторният орган е едноличен, са Дания, Франция, Германия, Латвия, Литва, Малта, Нидерландия, Норвегия, Швеция и др.\"В преходните и заключителни разпоредби на законопроекта се правят редица изменения и допълнения в разпоредбите на Закона за хазарта (ЗХ), с които, от една страна, той се привежда в съответствие с новата структура на регулатора, а, от друга страна, се внася яснота и избягване на противоречиво тълкуване на някои от нормите на закона.Предвижда се създаването на нова ал. 4 на чл. 5 от ЗХ, която ще прецизира случаите, при които не следва да се доказват инвестиции и средства за организиране на играта от организаторите, които вече веднъж са го доказали. Става въпрос за случаите, когато се иска нов лиценз за същия вид игра, както и тези визирани в разпоредбата на чл. 36, ал. 1, т. 3 от закона, за организиране на томбола или моментна лотария.Предлага се и промяна на сега действащата разпоредба на чл. 10а от ЗХ, която регламентира вноските за социално отговорно поведение. В тях е записано, че организаторите на хазартни игри правят годишни вноски за социално отговорно поведение в определените от закона размери, а с предложената промяна се добавя, че такава вноска ще се дължи за всеки издаден лиценз.В настоящия момент независимо колко издадени лиценза има даден организатор, той дължи и респективно заплаща същата вноска като организатор, който има издаден един единствен лиценз. С промяната се цели избягване на тази неравнопоставеност между отделните организатори на хазартни игри. Какви още промени се предлагат можете да видите .", "date": "2020.01.23", "title": "Горанов иска да създаде Национална агенция по хазарта"}
{"url": "https://news.bg/world/yuzhna-florida-bombardirana-ot-iguani.html", "text": "Реално е бил денят и нощта на игуаната.След като Националната метеорологична служба на САЩ изпрати необичайно предупреждение на жителите на Южна Флорида във вторник вечерта, че е възможно да има \"падащи игуани\" заради необичайните за сезона ниски температури, жителите буквално бяха свидетели на падащи игуани от небето (или по-скоро от дърветата), пише \"Гардиън\".По дворове и тротоари хората можеха да видят неподвижни игуани. Те изглеждат като мъртви, но фактически просто толкова са измръзнали, че не могат да се движат. Игуаните стават мудни, след като температурите паднат под 10 градуса по Целзий. Те измръзват щом температурата падне до 4,5 градуса по Целзий. Когато замръзнат, те лесно падат от дърветата, където им е домът, като изглеждат безжизнени, макар че не са мъртви.Жители на Флорида споделиха видеоклипове с феномена.Игуаните са агресивни животинки в щата и могат да бъдат малко досадни, когато не са измръзнали. Те могат да разрушат инфраструктура с правените от тях дупки по тротоарите, а също така често влизат в плувни басейни.Природозащитници препоръчват хората да не докосват замръзналите игуани, тъй като могат да се върнат към живот и да се почувстват застрашени, ако човек е близо до тях.", "date": "2020.01.23", "title": "Южна Флорида „бомбардирана” от игуани"}
{"url": "https://news.bg/politics/patuvame-bez-kolani-v-avtobusite-s-marshrut-do-30-km.html", "text": "Без задължителни обезопасителни колани в автобусите с маршрут до 30 километра. Това решиха депутатите на първо четене, приемайки Закона за автомобилните превози.Прецизирани са и разпоредбите, с които се предвижда изискването за оборудване с обезопасителни колани да не се прилага за моторни превозни средства от категории М2 и М3, клас А и клас I, както и от категории М2 и М3, клас В и клас II, с които се извършва специализиран превоз и превоз на пътници по редовни автобусни линии, когато превозът е с еднопосочна дължина на маршрута до 30 км, с изключение на специализираните превози на деца и/или ученици.Предлага се отмяна на разпоредбата от Закона за автомобилните превози, в която е предвидено издаване на наредба относно функционалните и техническите изисквания, на които трябва да отговаря фискалната памет на електронните таксиметрови апарати, предназначени за регистрация и контрол на оборота от услугите с леки автомобили за таксиметров превоз на пътници, въвеждането й в експлоатация, регистрацията и контролът върху техническото състояние. От вносителите бе обяснено, че отмяната на разпоредбата се предлага поради наличието на съществуваща Наредба за съществените изисквания и оценяване на съответствието на средствата за измерване, в която са регламентирани изискванията към таксиметровите апарати в съответствие с Директива на Европейския парламент и на Съвета от 31 март 2004 г. относно измервателните уреди.Припомняме, споровете за това дали да се въведе задължение за автобусните превозвачи да оборудват превозните средства с колани започнаха още след първата тежка катастрофа с автобус през 2018 г. - на  загиналите бяха шестима, а 22 бяха ранени. Споровете се възобновиха и когато на 23 май на входа на София  отзад автобус на градския транспорт по линията Лозен - София.На 25 август същата година  и загинаха 17 души, а 21 бяха ранени.През септември 2018 г. ", "date": "2020.01.23", "title": "Пътуваме без колани в автобусите с маршрут до 30 км"}
{"url": "https://news.bg/int-politics/turtsiya-prizovava-za-razshiryavane-na-nato-i-chlenstvo-na-gruziya.html", "text": "Турският външен министър призова за разширяването на НАТО и присъединяването на Грузия към организацията, съобщава \"Ройтерс\".\"Не разбирам защо не сме поканили Грузия или не сме активирали плана за действие, за да стане член Грузия\", заяви Мевлют Чавушоглу по време на дискусия на годишната среща на Световния икономически форум в Давос.\"Критикуват ни, че имаме сравнително по-добри отношения с Русия като съседка, но западните ни приятели не са съгласни да поканят Грузия, защото не искат да провокират Русия\", добави той.По думите му, \"Грузия има нужда от нас и имаме нужда от съюзник като Грузия. Така че се нуждаем от разширяване и Грузия трябва да стане член.\"", "date": "2020.01.23", "title": "Турция призовава за разширяване на НАТО и членство на Грузия"}
{"url": "https://news.bg/bulgaria/uvelichava-se-zaetostta-sred-vazrastnite-hora.html", "text": "Правителството одобри Доклад за отразяване на Националната концепция за насърчаване на активния живот на възрастните хора в България (2012 - 2030 г.).Документът представя основните демографски тенденции, предизвикателства и предприети действия от страна на отговорните институции за насърчаване на активния живот на възрастните хора и е в отговор на застаряването на населението.В него се отчитат резултатите от заложените мерки за осигуряване на възрастните хора на по-добър достъп до пазара на труда, здравни услуги и учене през целия живот, както и за ограничаване на бедността.Данните показват, че през периода 2017-2018 г. продължава намалението на безработицата и увеличаването на заетостта сред по-възрастното население. През 2017 г. коефициентът на безработица за лицата на 55 и повече години е 5.6%, а през 2018 г. стойността на показателя се е понижил до 4,4%.През 2018 г. заетостта на хората на възраст 55-64 години е била 60,7%, което е с 2,5 процентни пункта повече в сравнение с предходната година.По данни на Агенцията по заетостта през 2018 г. 71 893 души над 50 години са постъпили на работа. Броят им е с 1 196 повече в сравнение с 2017 г. През периода 2017-2018 г. 34 192 души над 50-годишна възраст са били включени в заетост по програми и насърчителни мерки финансирани от държавния бюджет или оперативна програма \"Развитие на човешките ресурси\".", "date": "2020.01.23", "title": "Увеличава се заетостта сред възрастните хора"}
{"url": "https://news.bg/bulgaria/stipendii-za-studentite-sas-znachimi-spetsialnosti-namalyavat-priema-vav-vuzovete.html", "text": "Правителството прие мерки за подобряване на висшето образование, предложени от Министерство на образованието и науката.На днешното заседание е решено, че се увеличават коефициентите, по които се умножава базовият норматив за издръжка на обучението за студенти от няколко специалности.Промените ще обхванат студентите и докторантите в първи курс на обучение, приети през учебната 2019/2020 година.Става въпрос за следните специалности - \"Педагогика\", \"Икономика\", \"Администрация и управление\" и \"Туризъм\", \"Социология, антропология и науки за културата\", \"Филология\", \"История и археология\", \"Философия\", \"Религия и теология\", \"Психология\", \"Социални дейности\", \"Право\", \"Обществени комуникации и информационни науки\", \"Политически науки\", \"Математика\", \"Информатика и компютърни науки\", \"Биологически науки\" и други.Сред тях е и специалността \"Национална сигурност\", с изключение на провежданото обучение от военните академии, висшите военни училища и Академията на МВР, за които коефициентът е различен.Друга промяна, която се предвижда в образователната система, е студентите, за които държавата осигурява средства за издръжката на обучението им по специалности от професионалните направления \"Педагогика\", \"Педагогика на обучението по:  \"Машинно инженерство\", \"Електротехника, електроника и автоматика\", \"Енергетика\", \"Транспорт, корабоплаване и авиация\", \"Материали и материалознание\", \"Проучване, добив и обработка на полезни изкопаеми, \"Металургия\", \"Химични технологии\", \"Общо инженерство\" и по защитената специалност \"Хи ростроителство\" от професионално направление \"Архитектура, строителство и геодезия\".Целта е те да получават ежемесечно стипендии в размер на 100 лв. при определени условия, свързани с индивидуалните резултати от задължителните държавни зрелостни изпити или държавния изпит за придобиване на професионална квалификация. Това изменение има за цел да мотивира завършващите средно образование с най-високи резултати от държавните зрелостни изпити да изберат и да се обучават по специалности от професионални направления с особена значимост за развит ето на страната.Предлаганите промени са с цел усъвършенстване на механизма за диференцирано финансиране, при който е отчетена необходимостта от инвестиции в определени области на висшето образование за осъществяване на подготовката на специалисти съобразно нуждите на българската икономика и преструктуриране към професионални направления, за които се очаква бъдещ недостиг от кадри на пазара на труда.Една от промените в постановлението за условията и реда за утвърждаване на броя на приеманите за обучение студенти и докторанти в държавните висши училища е промяната на срока за подаване на заявките на висшите училища за броя на приеманите студенти и докторанти, който е до 10 февруари, вместо, както досега - до 20 февруари.С цел усъвършенстване на нормативната уредба се предвижда още броят на приеманите за обучение студенти и докторанти по държавни висши училища и по професионални направления да се определя като произведение от максимално допустимия брой на приеманите за обучение студенти и докторанти по съответното професионално направление за всички държавни висши училища и разпределителен коефициент за всяко виеше училище по съответното професионално направление. За целта е разработена Методика за определяне на разпределителен коефициент за всяк виеше училище по професионално направление.Максимално допустимият брой на приеманите студенти и докторанти ще е в зависимост още от броя на завършващите средно образование в съответната учебна година и обвързването на профилната структура на висшето образование с потребностите на пазара на труда и на обществото.", "date": "2020.01.23", "title": "Стипендии за студентите със значими специалности, намаляват приема във вузовете"}
{"url": "https://news.bg/crime/v-germaniya-zadarzhaha-balgarin-za-ubiystvoto-na-sanarodnik-v-ispaniya.html", "text": "В Германия задържаха българин за убийството на свой сънародник в Испания, съобщава испанският вестник \"Вангуардия\".46-годишният мъж е заподозрян за убийството на друг българин на 40 години, чийто труп е бил открит на 27 октомври в крайпътна канавка в град Марбея. По тялото му е имало огнестрелни рани.По данни на испанската полиция разследващите са установили предполагаемия извършител на престъплението за десет дни, а пет дни по-късно установили и къде пребивава в Германия.В автомобила на заподозрения разследващите от Испания и Германия открили следи от кръвта на жертвата, въпреки че 46-годишният мъж го бил почистил основно, преди да избяга от средиземноморската страна. Освен това той сменил и регистрационните номера.В тайник в колата криминалистите открили и 5,6 кг кокаин.Предполага се, че мотивът за убийството е разчистване на сметки между двамата българи.В момента сънародникът ни е в затвор в Германия. Предстои да бъде екстрадиран в Испания.Той е обвинен в убийство, трафик на наркотици, фалшифициране на документи и незаконно притежание на оръжия.", "date": "2020.01.23", "title": "В Германия задържаха българин за убийството на сънародник в Испания"}
{"url": "https://news.bg/politics/zakonat-za-hazarta-na-simeonov-mina-na-parvo-chetene-v-komisiya.html", "text": "У нас хазартът се облага, както в останалите членки на ЕС. Това стана ясно от коментара на Людмила Петкова, експерт в Министерството на финансите и бивш заместник-министър на финансите, преди заседанието на бюджетната комисията в парламента, която се зае с внесените от Валери Симеонов промени в Закона за хазарта.Възприет е по-справедлив режим на облагане, по думите й. Амбицията на МФ е да се гарантира равнопоставено облагане на всички играчи на пазара с хазарт.В същото време онлайн хазарта не може да се облага с корпоративен данък. Пред депутатите вносителят Валери Симеонов аргументира необходимостта от въвеждане на предлаганите от него мерки. Частните играчи на пазара с хазарт не били длъжни да внасят средства за развитие на спорта. Редно е държавата да си вземе обратно тази дейност и по този начин да се обезпечи развитието на спорта и здравето на нацията, иска лидерът на НФСБ.Той не иска хазартни и лотарийни игри да се продават в магазини и бензиностанции, а само в лицензирани обекти. Също така те трябва да са далеч от учебни заведения. Със закона се отнемат лицензите на частните оператори на хазарт. Дори и след това обаче те ще са длъжни да си изплатят печалбите на хората.Без особени дебати законът мина на първо четене. \"За\" бяха управляващите, а \"въздържал се\" бяха от ДПС и БСП.Припомняме, . за периода от 2014 до 2019 година, ако хазартните игри са плащали така, както е плащал Българския спортен тотализатор. Прокурорите, които влязоха в Комисията по хазарта, запазиха мълчание и не коментираха пред журналистите.съвпадна с  за втори път от страна на лидера на НФСБ, след като през 2018 година той не събра достатъчно подкрепа сред депутатите. По думите на Симеонов в момента той обаче разполага с подкрепата както на премиера Борисов, така и на  също изказа надежда, че по този начин българският спорт ще получи по-достойно финансиране.", "date": "2020.01.23", "title": "Законът за хазарта на Симеонов мина на първо четене в комисия"}
{"url": "https://news.bg/world/netanyahu-za-iran-svetat-ne-se-obedinyava-sreshtu-nay-antisemitskiya-rezhim-na-planetata.html", "text": "Светът не се обединява срещу най-антисемитския режим на планетата. Това обяви премиерът на Израел по време на Световния форум за Холокоста в Йерусалим пред световни лидери, пише \"Таймс ъв \"Израел\".Бенямин Нетаняху има предвид Иран. Той е обезпокоен, че световните лидери не са заели \"единна позиция срещу най-антисемитския режим на планетата\".\"Израел благодари на президента Тръмп и вицепрезидента Майк Пенс, че се опълчиха на тираните от Техеран, които заплашват стабилността в Близкия изток и целия свят\", каза той и добави: \"Призовавам всички правителства да положат усилия за противопоставяне на Иран\".Министър-председателят е домакин на Петия Световен форум за Холокоста в Йерусалим тази седмица.Той многократно сравни Ислямската република с Нациска Германия.Според него това е един режим, който открито се опитва да се сдобие с атомни оръжия и да унищожи единствената еврейска държава.Пенс е един от десетките световни лидери, които участват на форума. Сред тях са руският президент Владимир Путин, френският държавен глава Еманюел Макрон, принц Чарлз и други. Събитието е по повод 75 г. от освобождението на \"Аушвиц\".В духа на възпоменанието на Холокоста ние трябва твърдо да се противопоставим на Иран, призова от своя страна Майк Пенс. Той направи паралел между Нацистка Германия и Иран. По думите му в света има едно правителство, което отрича Холокоста и призовава за заличаване на Израел от картата на света.", "date": "2020.01.23", "title": "Нетаняху за Иран: Светът не се обединява срещу най-антисемитския режим на планетата"}
{"url": "https://news.bg/regions/obyavyavat-gripna-epidemiya-i-v-burgasko.html", "text": "Грипна епидемия ще бъде обявена и в Бургаска област, съобщава БНР.Решението ще бъде взето официално утре, след като лабораторните резултати от днес са показали, че през последната седмица 425 души са се разболели от грип.Прагът, който трябва да бъде достигнат, е 458 души.Грипна епидемия ще бъде обявена от събота, а учениците в цялата област излизат в грипна ваканция от понеделник. Най-много са болните до 15 години в Царево, Карнобат, Сунгурларе и част от руенските села. Най-малко болни има сред хората над 65 години.По данни на директора на РЗИ-Бургас д-р Георги Паздеров двама души са в по-тежко състояние с усложнения от грипа, но в момента са стабилизирани. Той обясни, че щамът бързо развива пневмония, която води до дихателна недостатъчност.Заради очаквания наплив към болниците е разпоредено да се направи вътрешно преразпределение на легловия фонд, за да се увеличат терапевтичните и детските легла.От началото на седмицата в УМБАЛ-Бургас леглата в инфекциозното отделение са увеличени от 30 на 40.Предвижда се след обявяването на грипната епидемия да бъде спрян плановият прием и плановите операции в болниците. Детските консултации ще бъдат прекратени, а свижданията - забранени. Филтърът в детските градини също ще се засили.Във Враца също отчитат увеличаване на заболелите, като все още не са достигнати стойности за налична грипна епидемия. За област Враца тези нива са 250-255 на 10 000 души население.Регистрирани са две положителни проби за наличие на грипен вирус от типа АH1N1 и AH3N2 в областта.В детските градини и в училищата се налага провеждането на ежедневен филтър.От РЗИ-Враца напомнят, че общите противоепидемични мерки са добра лична хигиена, редовно проветряване на помещенията, ограничаване на участието в масови обществени мероприятия.Припомняме, вече в няколко области на страната е Критичният праг от болни е преминат в Дупница, Сапарева баня и Монтана.Учебните занятия пък са преустановени в Карнобат, Сунгурларе, Хисаря и Сопот. Предепидемична е обстановката и в Пловдив.", "date": "2020.01.23", "title": "Обявяват грипна епидемия и в Бургаско"}
{"url": "https://news.bg/world/nie-platihme-nay-visokata-tsena-za-pobedata-sreshtu-natsistite-obyavi-putin.html", "text": "Руският президент Владимир Путин заяви на Световния форум за Холокоста в Йерусалим, че \"това възпоменание е нашета споделена отговорност за миналото и бъдещето\", пише \"Таймс ъв Израел\".\"Ние скърбим за всички жертви на нацистите, включително 6 милиона евреи. Тези лагери на смъртта се управляваха не само от нацистите, но и от техните последователи в различни държави\", каза той.Путин отбеляза, че руснаците \"платиха най-високата цена, повече от всеки друг. 27 милиона руснаци бяха убити. Това е цената на победата\".\"Трябва да намерим смелост не само да говорим срещу антисемитизма, но също да направим всичко възможно да защитим евреите\", смята той.", "date": "2020.01.23", "title": "Ние платихме най-високата цена за победата срещу нацистите, обяви Путин"}
{"url": "https://news.bg/world/v-turtsiya-poiskaha-18-g-zatvor-za-raznosvach-izplyul-se-varhu-pitsa.html", "text": "Турски прокурор поиска до 18 г. затвор за разносвач на пица, който се е изхрачил върху пица на клиент преди да му я предаде, съобщава местна медия, цитирана от АФП.Случаят е от 2017 г. в централния град Ескишехир. Разносвачът е уловен на охранителна камера до апартамента на клиента, според новинарската агенция DHA.На кадрите се вижда разносвачът да плюе върху пицата и да записва момента на мобилния си телефон. Мотивите му не са известни.Мъжът вече е глобен с 4000 турски лири (600 евро) за застрашаване здравето на клиента. Прокуратурата иска голяма присъда за \"отравяне на храна\".Собственикът на жилищната сграда е информирал клиента, след като е проверил кадрите от охранителната камера. След това потърпевшият подал сигнал.Поисканата от прокуратурата присъда е прекалена, тъй като се предвиждат до 15 г. затвор за участие в терористична организация.", "date": "2020.01.23", "title": "В Турция поискаха 18 г. затвор за  разносвач, изплюл се върху пица"}
{"url": "https://news.bg/regions/novo-ognishte-na-chuma-po-svinete-vav-varnensko.html", "text": "Откриха ново огнище на африканска чума във Варненско, съобщава БНР.По информация на областния управител Стоян Пасев заразата е сред диви прасета в района на село Голица.Предполага се, че има и друго огнище - в защитената местност \"Лонгоза\" край Камчия.Пасев обясни, че там се отглеждат прасета тип \"Източнобалканска порода\", като вчера е било евтаназирано цяло стадо от 58 животни.Той обясни, че има защитени територии в областта, където ловни дружинки не ловуват. Според ловците там са си направили като инкубатор прасетата и просто бягат натам, посочи Пасев.До понеделник ще приключи умъртвяването на близо 40 000 свине от свинекомплекса в село Брестак, община Вълчи дол. До момента са евтаназирани 13 500 животни.Припомняме, в последните седмици заразата с , като миналата седмица бяха открити пет нови огнища в стопанства в Шуменско, Габровско, Сливенско, Карловско, Варненско. В края на миналата седмица започна , където се отглеждат 40 000 прасета. Наличие на  бе потвърдена също миналата седмица.Като част от кризисните мерки, предприети от държавата, за превенция и преодоляване разпространението на Африканската чума по свинете в свиневъдните стопанства на територията на цялата страна.Епидемията от свинска чума сериозно засегна страната ни миналата година, когато бяха въведени и извънредни мерки. Заразата доведе и до сериозно .", "date": "2020.01.23", "title": "Ново огнище на чума по свинете във Варненско"}
{"url": "https://news.bg/world/dronat-ubil-general-soleymani-izletyal-ot-kuveyt.html", "text": "Революционната гвардия на Иран обяви, че американският безпилотен самолет, използван за, е излетял от военна база в Кувейт.Информацията съобщава полуофициалната агенция \"Фарс\", позовавайки се на командващия Въздушно-космическите сили на гвардията генерал Амир Али Хаджизаде.Гвардията е засякла движението на безпилотния самолет и на изтребители до летището в Багдад, но не е знаела, че се планира ликвидирането на Солеймани, отбеляза Хаджизаде.Най-малко четири военни бази в Персийския залив са били включени в операцията на 3 януари, според него.", "date": "2020.01.23", "title": "Дронът, убил генерал Солеймани, излетял от Кувейт"}
{"url": "https://news.bg/politics/bivshiyat-shef-na-bnr-zapodozrya-hibridna-voyna-ot-drugi-medii.html", "text": "Една открита хибридна война, породена от един пост в социалната мрежа Фейсбук и тиражирана от медии с определени интереси. Така бившият генерален директор на националното радио Светослав Костов коментира случилото се в БНР по време на изслушването си във временната ресорната комисия.Припомняме, през октомври миналата година  заради безпрецедентно спиране на радиото. Вчера Съветът за електронни медии избра  на радиото.Комисията продължи с изслушване на главните действащи лица от националното радио по казуса.По думите на бившия шеф на БНР версиите за случилото се продължават да бъдат различни.Според Костов той е получил докладна от техническия директор Пламен Костов за профилактика на програма \"Хоризонт\", което в никакъв случай не значи спиране на излъчването. Той беше категоричен, че спиране на предаване не е имало и отрече да е оказван политически натиск върху него.Спиране на сигнала на националното радио до телевизионната кула не е имало, посочи Костов. Дали е имало нужда от профилактика или не, бившият генерален директор на БНР не можа да каже. Той е на мнение обаче, че нещо, за да работи добре, трябва да се профилактира.По думите на бившия генерален директор няма нормален човек, който да спре радиото. \"Човек трябва да бъде идиот да спре радиото\", отсече Костов.По думите му също така промяна на ресора на журналистката Силвия Великова не е имало.Стефан Ташев, член на Управителния съвет на БНР, също потвърди, че решение за сваляне или отстраняване на Силвия Великова от програма \"Хоризонт\" не е било обсъждано. Решение е имало за пенсионирането на Ивайло Савов. Стефан Ташев гарантира, че никой не е оказвал натиск на УС да сваля журналистката от ефир, а Ташев научил за случая с Великова от социалната мрежа Фейсбук.Техническият директор на БНР Пламен Костов, който е разследван от прокуратурата заради 5-часовото спиране на \"Хоризонт\", също заяви, че от техническа гледна точка сигналът на програма \"Хоризонт\" не е прекъсван.\"През цялото време сигналът вървеше по оптичните линии към кулата. Сигналът беше прекъснат от НУРДС по настояване на Светослав Костов, а аз изпратих email за въстановяване на програмата. \"Никакви технически причини не е имало, иначе щях да ги докладвам\", акцентира Костов.Самата журналистка Силвия Великова потвърди тезата си, че в системата на БНР е имало уволнявани журналисти заради политически натиск.Великова защити думите си от 12 септември 2019 г. и разказа за срещата си със Светослав Костов в Борисовата градина, която протекла приятелски и на която Костов й казал, че имало четирима души.Според Великова обаче не заради нея лично е спряна програма \"Хоризонт\".Ивайло Савов също свидетелства за политически натиск в националното радио, като му е обяснен че някакви хора не искат Силвия Великова да участва в следващите месеци в предаването на радиото.Савов също е имал разговори със Светослав Костов в Борисовата градина, Савов отказал да изпълни желанието за командироване на Великова в Стара Загора с аргумент, че екипът е малък и децата й тръгват на училище. След това той се пенсионирал. Савов няма друг източник на информация освен бившия директор на националното радио.", "date": "2020.01.23", "title": "Бившият шеф на БНР заподозря хибридна война от други медии"}
{"url": "https://news.bg/bulgaria/turski-grazhdani-zadarzhani-za-trafik-na-iraksko-semeystvo.html", "text": "Турски граждани задържани за трафик на иракско семейство. Районна прокуратура-Свиленград задържа трима турски граждани за незаконно превеждане през границата иракско семейство.На 22 януари през ГКПП -\" Капитан Андреево\" - шосе, тримата обвиняеми превели през границата на страната от Република Турция в Република България трима иракски граждани, сред тях и малолетно дете, без разрешение на надлежните органи, като за превеждането е използван автобус с турска регистрацияДо момента е установено, че тримата иракски граждани са двама съпрузи и малолетната им дъщеря. На 20 януари те се качили в автобус с турска регистрация, пътуващ по линията Истанбул - Букурещ.Преди турския граничен пункт, иракските граждани били укрити от тримата обвиняеми в специален тайник, намиращ се във вътрешната част на автобуса, до задната врата. След като преминал турския граничен пункт, автобусът се явили на ГКПП - \"Капитан Андреево\"При извършена на проверка, укриващите се опитали да избягат. След като автобусът тръгнал към указаното място, е бил спрян от служител на ГПУ - Свиленград. Той се качил вътре, за да го придружи до гаража и установил в задната част тримата иракски граждани.Под ръководството на Районна прокуратура-Свиленград се извършват активни действия по разследването, като тримата обвиняеми са задържани за срок до 72 часа с постановление на наблюдаващия прокурор.", "date": "2020.01.23", "title": "Турски граждани задържани за трафик на иракско семейство"}
{"url": "https://news.bg/bulgaria/chudesni-usloviya-za-ski-v-pamporovo-mechi-chal-vapreki-suhata-zima.html", "text": "Въпреки сухата и топла зима в родопския ни курорт условията за ски и сноуборд са чудесни. Към момента в Пампорово - Мечи чал работят 11 писти, които се обработват ежедневно и са в много добра форма.Времето през последните дни е слънчево и приятно, а вечер температурите падат достатъчно за производството на изкуствен сняг. Именно благодарение на оръдията за изкуствен сняг, които покриват около 70% от ски зоната и ежедневните усилия, които се полагат за поддръжката на пистите, карането на ски в момента е възможно.Курортът \"Пампорово\" е известен с отличните си условия за обучение в белите спортове, като предлага разнообразие от добре подготвени писти, както за начинаещите скиори и сноубордисти, така и за напредналите, и поради тази причина е предпочитана ски дестинация от мнозина за поредна година.Всички гости на Пампорово, които са си закупили лифт карта, могат да се възползват и от 15% отстъпка при посещение в новия модерен спа и уелнес център Body & Soul SPA Lounge, който отвори врати преди по-малко от месец в Пампорово и бързо се превърна в любимо място на гостите на курорта.Тази събота, 25 януари ще бъде първият концерт от културната програма на Пампорово, а именно изпълнението на популярния дует \"Димитър и Христо\". Станали известни покрай участието си в един от телевизионните музикални формати, дуото бързо се развива и вече има свои авторски парчета, както и страхотни аранжименти на популярни песни на български и чуждестранни артисти.\"Културен Афиш Зима 2020\" в Пампорово се реализира за първи път в курорта и всяка събота представя на сцената на най-голямата зала \"Родопи\" в Pamporovo Convention Center водещи спектакли, театрални и музикални събития, сред който Камен Донев и неговата лекция \"За народното творчество\", Тони Димитрова, група \"Акага\" и театралните постановки \"Мъжът на жена ми\", \"Тя, той и още двама трима\" и други.Събитията се провеждат в новооткрития Pamporovo Convention Center в хотел \"Перелик\" с начален час от 20:45. Билетите вече са в продажба и могат да бъдат закупени предварително от туристически център \"Пампорово\", на рецепциите на хотели \"Перелик\" и \"Орловец\", както и на място в залата преди събитията.Актуална информация за работещите писти и съоръжения, както и атмосферните условия могат да бъдат намерени в онлайн платформата на курорта на  или на 070017702 и автоматизираната \"Сноутис\" система.", "date": "2020.01.23", "title": "Чудесни условия за ски в Пампорово-Мечи чал въпреки сухата зима"}
{"url": "https://news.bg/crime/samo-za-godina-770-nepalnoletni-sa-s-proyavi-na-nasilie-i-agresiya.html", "text": "Само за година 770 непълнолетни са регистрирани с прояви на насилие и агресия - това е една от причините управляващите да предложат поправка, позволяваща да се налагат присъди като за пълнолетни при особено тежки престъпления, извършени от лица под 18 г., съобщи депутатът от ГЕРБ Маноил Манев пред Bulgaria ON AIR.Сега непълнолетните получават по-леки присъди, независимо от тежестта на престъплението.Манев допълни, че 9098 непълнолетни и малолетни деца са водени на отчет в детската педагогическа стая за различни правонарушения през 2018 г.Според него, когато хулиганското поведение не се наказва още в началото, децата остават с усещането, че остават безнаказани.\"След срещата с бащата на премиерът възложи тази поправка да се случи бързо, но след дебат с експертите по наказателно право, за да е работеща\", подчерта депутатът.По думите му, смисълът е да няма 100-процентова гаранция, че каквото и да извърши непълнолетният с навършени 16 години, присъдата му ще бъде не по-голяма от 5 до 12 години.Депутатът изтъкна, че освен това Наказателният кодекс е създаден през 1968 г. и едва ли някой би оспорил, че между непълнолетните тогава и непълнолетните сега разликата е огромна.Манев обясни още, че се предвижда поправката да засегне престъпления против личността - побоища, убийства, тежки телесни повреди, блудства, изнасилвания.", "date": "2020.01.23", "title": "Само за година 770 непълнолетни са с прояви на насилие и агресия"}
{"url": "https://news.bg/finance/trite-osnovni-riska-pred-bankovata-sistema-spored-bnb.html", "text": "Три значими групи на риск има в българския банков сектор. Трите групи трябва да бъдат следени внимателно, тъй като при тях ситуацията не отбелязва подобрение, независимо от на пръв поглед благоприятните общи финансови резултати за системата. Това са рисковете, свързани с доходността, с качеството на активите и с капиталовата позиция и финансирането на ликвидността. Такива са заключенията, които БНБ прави в своя традиционен тримесечен доклад \"Банките в България\", който бе публикуван на 22 януари 2020-а. Макар че докладът разглежда периода на третото тримесечие на 2019-а, направените в него констатации са актуални и към настоящия момент.Според БНБ ниската цена на заемите, които опускат банките, се отразява положително върху способността на кредитополучателите за обслужване на задълженията, но същевременно създава риск от прекомерно увеличаване на задлъжнялостта. \"Понастоящем ниските лихвени равнища и нарастването на доходите стимулират търсенето на кредити, което в съчетание със засилената конкуренция сред банките и повишеното предлагане на заемни ресурси обуславя активизирането на кредитната дейност, особено ясно изразено в сегмента на кредитите за домакинства\", пише в доклада.И пак там се посочва, че засилената кредитна експанзия обаче веднага рефлектира, и то негативно, върху качеството на активите.\"Процикличното поведение, изразяващо се в ускорен растеж на кредитния портфейл, придружен в някои случаи от недостатъчно провизиране на съществуващите необслужвани кредити с продължителни просрочия, дава индикации, че рискът, свързан с качеството на активите, не е отчетен своевременно или не е обхванат в цялата му острота. Настоящият дял на необслужваните кредити в българската банкова система налага кредитните институции да предприемат по-активни действия за намаляване на техния обем, както и в максимална степен да използват съществуващите условия, за да подсигурят по-доброто им покритие с обезценки\", констатира БНБ в своя доклад.В потвърждение на тази констатация са приведени и конкретни числа. Общото нарастване на брутните кредити и аванси с 2.5 млрд. лв. (до 93.0 млрд. лв.), според Централната банка, е съпътствано от увеличение на обема на необслужваните кредити с 0.4 млрд. лв. до 6.9 млрд. лв.БНБ посочва, че в края на септември делът на брутните необслужвани кредити и аванси е 7.4% (при 7.2% в края на юни). Делът на нетните необслужвани кредити и аванси в общите нетни кредити и аванси в края на тримесечието възлиза на 3.9% (при 3.7% в края на юни). Общата натрупана обезценка на кредитите и авансите в края на септември е 4.0 млрд. лв. Степента на покритие на брутните необслужвани кредити и аванси с присъщата им обезценка беше 48.9% в края на периода (50.6% в края на юни).На този фон в доклада се обръща внимание и на факта, че в по-дългосрочен хоризонт натиск върху доходността и капиталовите съотношения на банковия сектор може да окаже бъдещо влошаване на качеството на активите. \"То може да се породи от евентуална неблагоприятна динамика на доходите или при рязко увеличение на цената на финансирането, което да доведе до влошаване на кредитоспособността на длъжниците.Изгледите за запазване в средносрочен период на настоящите ниски лихвени нива по инструментите на паричната политика в еврозоната не бива да се разглеждат като фактор, който изключва вероятността от внезапно повишение на прилаганите от банките лихвени проценти\", смятат от БНБ. Нейните експерти обръщат внимание на факта, че едно влошаване на икономическите и пазарните условия може да доведе до рязко нарастване на лихвените равнища по кредитите, както заради изостряне на чувствителността на банките към риска и съответно до увеличаване на рисковата надбавка в лихвените проценти по кредитите, така и по линия на евентуално повишение на цената на привлечените средства, пред което могат да бъдат изправени кредитните институции.В тази връзка е важен рискът, произтичащ от доходността, защото, както се посочва в доклада на БНБ, независимо от увеличаването на кредитните обеми лихвеният марж в банковия сектор се свива.\"Това изправя кредитните институции пред необходимостта да адаптират бизнес моделите си към средата на ниски лихвени равнища. Сред начините, с които банките се опитват да компенсират свиването на лихвения марж, е увеличаването на някои такси и комисиони. По отношение на платежните услуги обаче промените в европейските регулации на този вид дейност ще ограничават нарастването на приходите на банковия сектор. Ефект върху доходността може да окаже влизането в сила от 15 декември 2019 г. на изискването на Регламент (ЕС) 2019/518 3 доставчиците на платежни услуги в страните, чиято национална парична единица не е евро, да прилагат равни такси за презграничните плащания в евро и за националните плащания на същата стойност във валутата на съответната страна\", смятат от БНБ.Експертите на централната банка посочват, че разширената директива на ЕС за платежните услуги 4 и транспонирането ѝ в националното законодателство също изправят кредитните институции пред предизвикателства по линия на изискванията за програмен интерфейс, който банките трябва да осигурят за целите на взаимодействието си с небанковите доставчици на платежни услуги, както и заради предоставяните във връзка с това по-големи възможности за конкуренция от страна на тези доставчици. \"По-широкото използване на интернет банкирането се утвърждава като средство за подобряване на общата ефективност на разходите на кредитните институции. Същевременно то е свързано с нарастване на отделни видове разходи, например тези по поддръжка на информационните системи и защита срещу киберрискове\", отбелязват от БНБ.Първите два дефинирани в доклада рискове водят до трети, който е свързан с капитала и с финансирането на ликвидността на банките.\"За да се ограничи влиянието на бъдещи тенденции с неблагоприятен характер, от значение е банките да полагат усилия за по-нататъшно укрепване на капиталовата си позиция, както и да съобразяват кредитната си политика с дългосрочното ниво на риска в рамките на пълния финансов цикъл. Наред с нивото на съотношението за ликвидно покритие, управлението на ликвидните потоци следва да отчита значителния дял на овърнайт депозитите в привлечените средства и задълбочаването на различията в матуритетната структура на активите и пасивите\", пише в доклада на БНБ.Централната банка отбелязва, че макропруденциалната политика е насочена към смекчаване на ефектите от евентуална реализация на циклични и структурни рискове за банковия сектор. По отношение на цикличните рискове, с цел поддържане и допълнително засилване на устойчивостта на кредитните институции, от октомври 2019 г. е в сила положително ниво на антицикличния капиталов буфер, приложим спрямо местни експозиции за кредитен риск. Определеното от УС на БНБ ниво на антицикличния буфер е 0.5% до края на първото тримесечие на 2020 г., 1.0% за периода април - декември 2020 г. и 1.5% за първото тримесечие на 2021 г. Консолидационните процеси в банковата система се очаква да окажат положителен ефект върху нейната устойчивост, но я правят и по-силно зависима от състоянието на банките с по-голям пазарен дял.Капиталовият буфер за други системно значими институции (ДСЗИ) е макропруденциален инструмент за смекчаване на структурните рискове в рамките на банковия сектор. При направения през 2019 г. от УС на БНБ ежегоден преглед на този буфер като системно значими бяха идентифицирани осем кредитни институции, нивата на буфера за които през 2020 г. ще са в интервала от 0.5% до 1.0%.През 2019 г. бе проведен и редовният двугодишен преглед на буфера за системен риск, като бе потвърдено нивото му от 3% от размера на местните рискови експозиции на банките. С този буфер се цели поддържане на устойчивостта на кредитните институции спрямо структурни рискове, произтичащи от присъщите за банковото посредничество особености и от взаимосвързаността на банковия сектор с останалата част на финансовата система и с другите сектори на икономиката.В заключение БНБ подчертава, че според оценките на Европейския съвет за системен риск, ЕЦБ, Единния надзорен механизъм и Европейския банков орган, рисковете за европейската финансова система са обусловени от повишената несигурност в глобалната икономическа среда. Ниските лихвени равнища създават условия за по-рисково поведение на пазарните участници с произтичащото от това потенциално надценяване на активи и прекомерно увеличение на за длъжнялостта. Средата на ниски лихвени нива поставя предизвикателства пред показателите за възвръщаемост и пред устойчивостта на бизнес модела на кредитните институциив ЕС, наред с фактори, като ниска ефективност на разходите и конкуренцията от страна на небанковия финансов сектор. Все по-голямо внимание се обръща на киберрисковете и потенциалния им ефект върху финансовата система като цяло.", "date": "2020.01.23", "title": "Трите основни риска пред банковата система според БНБ"}
{"url": "https://news.bg/bulgaria/napusna-ni-poetat-antikomunist-petko-ogoyski-deputat-ot-vns.html", "text": "На 89-годишна възраст ни напусна поетът Петко Огойски, депутат от VII Велико народно събрание, един от последните страдалци, понесли репресиите на комунистическия режим. Бил е главен редактор на в-к \"Земеделско знаме\". Ревностен последовател на БЗНС, той остана верен на идеите си до последния си дъх, съобщиха от БЗНС.Петко Огойски е роден в село Огоя на 1 ноември 1929 г. Произхожда от огойския род Заяците. Учи в родното си село, след което завършва гимназия в София.През 1950 г. е осъден на 5 години затвор за \"вражески стихове и заговорническа дейност\" - изтърпява присъдата в различни затвори и в концлагера Белене. След освобождаването му е приет в Историко-филологическия факултет на Софийски университет, но следването му е прекъснато от нова присъда през 1962 г.През 1990 г. става депутат във ВНС от СДС - от квотата на БЗНС \"Никола Петков\".Член на Съюза на българските писатели, на Съюза на българските журналисти, на Българското историческо дружество и на Съюза на краеведите в България.Описваше с много любов към страдалците преживените от тях мъчения по време на комунистическия режим. До сетния си час работеше върху нови текстове и създаде безброй статии, разкази и стихове. Най-известните от тях са:Сборници: \"Гласове\" и \"Поетичен свитък\".Поклонението ще бъде на 24.01.2020г., от 11 ч., в църквата на кв. Чепинци.", "date": "2020.01.23", "title": "Напусна ни поетът антикомунист Петко Огойски, депутат от ВНС"}
{"url": "https://news.bg/education/filmat-za-uchitelya-teo-beshe-pokazan-v-bryuksel-pred-palna-zala-v-ep.html", "text": "Филмът \"Формулата на Тео\", посветен на учителя-физик Теодосий Теодосиев-Тео, беше показан в Европейския парламент в Брюксел при изключителен интерес.В препълнената зала методът на \"силовия интелект\", създаден от Тео, породи оживена дискусия. Зрителите на филма зададоха множество въпроси за образователните системи, за ролята на училището, за родителството.Теодосий Теодосиев говори и за гордостта като българин да си гражданин на света. Той нееднократно е получавал предложения да преподава в чужбина, но неговият избор е да развива таланта на своите ученици в България.Представянето на филма на режисьора Николай Василев и уникалните постижения на Теодосий Теодосиев в Брюксел беше по покана на евродепутата Андрей Ковачев, съобщи Жаклин Толева, съорганизатор на събитието.", "date": "2020.01.23", "title": "Филмът за учителя Тео беше показан в Брюксел пред пълна зала в ЕП"}
