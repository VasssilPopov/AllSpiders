{"url": "https://news.bg/crime/ne-sam-ochakval-ot-zhertva-da-bada-predstaven-kato-nasilnik-zashtitava-se-zam-glavniyat-myuftiya.html", "text": "Така коментира в профила си във \"Фейсбук\" зам.-главният мюфтия Бирали Мюмюн Бирали развитието на скандала с побоя над семейството му. Припомняме, че в последните дни бе изнесена в медиите и версията на другата страна за инцидента. Въпросните 2 момичета обявиха, че те са били нападнати първи заради облеклото си от съпругата и двете дъщери на Бирали. По думите им, самият зам.-главен мюфтия се намесил, за да ги заплашва. Те дори си извадили медицински заради нанесените им травми. Родителите им ги защитиха и отхвърлиха версията за расизъм, ксенофобия и нападки на религиозна основа. Бирали обаче категорично отрича да е използвал поста си, за да сплашва и твърди, че именно той не му позволява публично да разпространява лъжи. Също така твърди, че не е налагал религиозните си убеждения и възприятия за ценности, нито е обсъждал облеклото, социалния статус и морал на момичетата в конфликта. \", пита той. Евродепутатът Ангел Джамбазки призовава главния прокурор Сотир Цацаров да разпореди проверка на изказването на Бирали, с което той предполагаемо насажда заплахи и разделение на религиозна основа.Припомняме, че в телевизионно предаване, Бирали призна, че това не се случва за първи път с мюсюлманки у нас и общността е силно притеснена и изнервена от тези инциденти, а ескалирането на напрежението няма да доведе до нищо добро. Той се обяви срещу \"изграденият с години наред профил на мюсюлманина, който идва, за да наложи своя \"изостанал\" светоглед\". , пише още той.", "date": "2017.07.05", "title": "Не съм очаквал от жертва да бъда представен като насилник, защитава се зам.-главният мюфтия "}
{"url": "https://news.bg/euronews/ep-nastoyava-za-spravyane-s-taka-narechenoto-programirano-ostaryavane.html", "text": "Евродепутатите искат материалните стоки и софтуерните продукти да се ремонтират по-лесно и да подлежат на модернизиране. Te призовават основните компоненти на продуктите да не са твърдо фиксирани и да има повече достъпни резервни части. 77% от потребителите в ЕС предпочитат да поправят повредените стоки, вместо да купуват нови.Европейската комисия, държавите членки и производителите трябва да предприемат мерки, с които да гарантират на потребителите достъп до висококачествени и подлежащи на поправка и модернизиране продукти.Парламентът иска да насърчи по-дългия жизнен цикъл на продуктите чрез справяне с така нареченото \"програмирано остаряване\" за материални стоки и софтуер. Резолюцията беше приета с 662 гласа \"за\" срещу 32 \"против\", 2 \"въздържал се\".Препоръките включват здрави, по-лесни за ремонт и по-качествени продукти: установяване на критерии за минимална устойчивост за всяка категория продукти още от момента на проектирането им.В случай, че ремонтът на продукт е по-дълъг от един месец, следва да се удължи гаранцията му с времето, необходимо за извършване на поправката.Държавите членки трябва да създадат подходящи стимули за насърчаване за производство на устойчиви и подлежащи на поправка продукти, да стимулират ремонтните дейности и продажбите на стоки втора употреба, като това ще осигури повече работни места и ще намали отпадъците.Потребителите трябва да имат възможност да ползват услугите на независимо лице, извършващо ремонтни дейности: отпадане на технически, свързани с безопасността или софтуерни решения, които не позволяват ремонтните дейности да се извършват от лица, различни от одобрените предприятия или органи.Основни компоненти като акумулатори и светодиоди не бива да са твърдо фиксирани, освен ако е това не е обосновано от съображения за сигурност.Резервните части, които са необходими за правилното и безопасно функциониране на стоките, трябва да се предоставят на цена, която е съизмерима с естеството и продължителността на живот на продукта.Да се въведе определение на равнище ЕС за \"програмирано остаряване\" на материални стоки и софтуерни продукти, да се създаде система, която би могла да проверява и открива програмираното остаряване, както и подходящи възпиращи мерки по отношение на производителите.Парламентът призовава ЕК да разгледа възможността за въвеждане на европейски етикет на доброволна основа, който да обхваща, по-специално: дълготрайност, екопроектиране, възможности за подобряване в съответствие с техническия прогрес и възможности за поправка.Евродепутатите също предлагат да се създаде брояч за употребата върху най-важните стоки за масово потребление, и по-специално големите електродомакински уреди.Паскал Дюран (Зелените/ЕСА, Франция), докладчикът по темата заяви: \"Трябва да възстановим възможността за поправка на всички продукти, които излизат на пазара. Трябва да направим, така че батериите вече да не са залепени за продукта, а са закачени по начин, който да не налага изхвърлянето на телефона, когато батерията е развалена. Трябва да направим, така че потребителите да знаят колко трае един продукт и как може да бъде поправен той.\"Според проучване на Евробарометър, 77% от потребителите в ЕС са заявили, че биха предпочели да се опитат да поправят повредените стоки, вместо да закупуват нови. Въпреки това, потребителите са заменили или изхвърлили продуктите, тъй като разходите за ремонт са били прекалено високи за предлаганата услуга. ", "date": "2017.07.05", "title": "ЕП настоява за справяне с така нареченото \"програмирано остаряване\""}
{"url": "https://news.bg/int-politics/siriya-obvini-turtsiya-che-blokira-novo-sporazumenie-v-astana.html", "text": "Турция е блокирала приемането на документи, целящи изпълнение на плана за създаването на зони за деескалация в Сирия. Това обяви главният преговарящ на сирийското правителство, цитиран от \"Ройтерс\".Заради позицията на Анкара преговорите постигнаха \"много скромни\" резултати, коментира той пред журналисти в казахстанската столица Астана.Посредниците Русия, Иран и Турция се опитаха да изковат подробностите по плана за зоните за сигурност в Сирия по време на петия кръг от мирни преговори в Астана.Москва и Техеран, които подкрепят сирийския президент Башар ал Асад, и Турция, която подкрепя сирийските бунтовници и опозиционери, се разбраха през май да бъдат създадени четири зони за деескалация, които биха могли да доведат до евентуален пробив към успокояване на войната, която от март 2011 г. коства живота на около 320 хил. души.", "date": "2017.07.05", "title": "Сирия обвини Турция, че блокира ново споразумение в Астана"}
{"url": "https://news.bg/regions/obshtinata-da-prekrati-dogovorite-na-oditnite-komiteti-za-tsgm-i-toplofikatsiya.html", "text": "Столичните общинари да прекратят договорите на одитните комитети към Центъра за градска мобилност (ЦМГ) и \" призова председателят на групата на БСП Лява България в СОС Калоян Паргов. Това стана по време на редовното заседание на Комисията по транспорт и туризъм, съобщиха от столичната организация на партията.На заседанието беше внесен доклад за одобряване на статута на одитните комитети на всички общински дружества. Освен това, лидерът на БСП - София настоя да бъдат уеднаквени текстовете в документите, които описват статутите на одитните комитети към всички общински дружества, тъй като те имат идентични правомощия.\"Одитът на Сметната палата установи по категоричен начин нарушения в работата на Центъра за градска мобилност. Това повече от ясно показва, че одитният комитет, който е назначен, не си е свършил работата\", коментира Калоян Паргов.В \"Топлофикация София\" предстои избор на ново ръководство и е обявен конкурс за това. Според Паргов, съвсем логично е да има и нов одитен комитет. Той ще трябва да одитира работата на предишното ръководство, защото в противен случай няма как да се разчита на обективна оценка.\"Одитните комитети трябва да контролират работата на дружествата, да дават предписания, да отстраняват нарушения и да информират нас, членовете на СОС в ролята ни на принципал, за да знаем какво се случва в тях. Задължение, което изобщо не се изпълнява\", смята председателят на столичните червени общинари.Относно искането за разширяване на \"Зелената зона\" в районите \"Средец\" и \"Лозенец\" от 1 октомври, той смята, че това е \"поредната работа на парче\" от страна на управляващите в София.\"Въпросът не е дали да бъде разширена или не зоната за платено паркиране. Въпросът е свързан с цялостното функциониране на ЦГМ. В генералния план за организация на движението в София бяхме предвидили изграждане на подземни и надземни паркинги.И вече е време да изясним дали концепцията е да приберем автомобилите от централната градска част и широкия център в паркинги или да се откажем от нея. Защото няма как да очакваме хората да ползват паркинги, когато имат възможност да паркират по улиците в \"Синя\" или \"Зелена зона\". В крайна сметка, целта на паркингите е да приберем автомобилите от улиците в центъра, за да може комуналните дружества да си свършат работата - да мият улиците, да събират боклука\", заяви Паргов.Той обвини общинарите, че са се вторачили само в акумулиране на приходи.", "date": "2017.07.05", "title": "Общината да прекрати договорите на одитните комитети за ЦГМ и Топлофикация"}
{"url": "https://news.bg/int-politics/gazprom-i-ungariya-se-dogovoriha-za-dostavki-na-gaz-po-turski-potok.html", "text": "\"Газпром\" и Унгария подписаха споразумение за доставките на природен газ за страната по газопровода \"Турски поток\", съобщават унгарски медии, позовавайки се на унгарския министър на външните работи Петер Сиярто.\"Унгария разглежда доставките на газ през \"Турски поток\" като най-добрия възможен сценарий, защото другите канали - през Румъния и Хърватия - още не са разработени. Поради тази причина Унгария има интерес да получава газ от юг\", коментирал първият дипломат на Унгария.Очаква се продължението на \"Турски поток\" до Унгария да бъде построено до края на 2019 г., твърди руската новинарска агенция \"Новости\".От \"Газпром\" са изтъкнали, че след срещата между шефа на руската компания Алексей Милер и Петер Сиярто, страните са подписали \"пътна карта\" относно развитието на газопреносната система на Унгария, както и меморандум за разбирателство между \"Газпром експорт\" и Hungarian Gas Trade за дългосрочно сътрудничество в доставките на руски газ за Унгария.", "date": "2017.07.05", "title": "\"Газпром\" и Унгария се договориха за доставки на газ по \"Турски поток\""}
{"url": "https://news.bg/regions/pozhar-v-burgaskiya-kvartal-cherno-more-izpepeli-vili-i-avtomobili.html", "text": "Овладян е голям пожар в района на бургаския квартал \"Черно море\", който е нанесъл сериозни поражения, съобщава община Бургас.Огънят е спрян и пострадали хора и жертви няма. Бургаските пожарникари са реагирали бързо, на място е помагал и кметът Димитър Николов и веднага мобилизирани доброволци.Огънят е тръгнал от група постройки вътре в квартала. Разследващите органи ще търсят тепърва причините. Разпространил се е отвътре - навън, тръгвайки към селскостопанските площи. Пожарът е ограничен с насипани ивици от негорим инертен материал, за да не излезе извън \"Черно море\".Щетите по първоначална информация са 6 изгорели вили, много стопански постройки и автомобили.", "date": "2017.07.05", "title": "Пожар в бургаския квартал \"Черно море\" изпепели вили и автомобили"}
{"url": "https://news.bg/int-politics/chetirima-osadeni-na-10-godini-zatvor-za-misionerska-deynost-v-iran.html", "text": "Четирима души получиха присъди от 10 години затвор в ирански съд за мисионерска дейност, предаде Premier christian radio.Иранец и трима азери били осъдени за разпространяване на християнството и дейност, заплашваща националната сигурност. Те са били арестувани на 24 юни миналата година при посещението им в Техеран, за да се срещнат с техни приятели християни. Освободени са били под гаранция 4 месеца по-късно. Организации, защитаващи християни от преследване в Ислямската република, алармират, че в страната много изповядващи тази религия са подложени на гонения. За 3 месеца най-малко 16 християни са получили присъди между 5 и 10 години. ", "date": "2017.07.05", "title": "Четирима осъдени на 10 години затвор за мисионерска дейност в Иран "}
{"url": "https://news.bg/society/aikb-smyata-zaplahite-na-sindikatite-v-mvr-za-iznudvane.html", "text": "В свое обръщение, Асоциацията на индустриалния капитал в България (АИКБ) смята , които заплашват обществото с нови полицейски протести за преминаващи границата на поносимостта и за откровено изнудване на обществото, на изпълнителната власт и на Народното събрание.Те коментират, че \"вече години наред, сме свидетели на постоянен натиск за увеличаване на разходите за сектор \"Сигурност\", без да сме свидетели на подобряване на усещането на гражданите за гаранции за собствената им сигурност или за тяхното имущество. МВР продължава да бъде НЕреформирано и свръхнаселено, а исканията за увеличаване на заплатите са постоянно на дневен ред. Едновременно с това броят на извършените престъпления не намалява (превенцията е на ниско ниво), а разкриваемостта не бележи ръст.\"Допълват, че според тях \"на индустрията се налага да издържа, образно казано, още едно МВР в лицето на частните охранителни фирми, които охраняват собствеността на предприятията. Възниква парадоксът, че частните охранители се справят по-добре със задачите си при много по-ниско заплащане на служителите им, без да отчитаме изобщо допълнителните привилегии на служителите на МВР.\"АИКБ смята, че служителите на МВР би трябвало да си дадат сметка, че те са финансирани от данъците на работещите в заводите, по строежите и на полето и трябва да се замислят над ефективността си, а не да изнудват обществото със заплахи за протести. \"Ние не можем да отминем с лека ръка щетите, които бяха нанесени на обществения ред под формата на организиран хаос в уличното движение при последните полицейски протести. Натискът на служителите на МВР граничи с рекет, а рекетът е наказуем\", възмущава се Асоциацията.АИКБ съобщава, че стои зад честните полицаи, които искат радикално подобрение в системата на МВР и безкомпромисна борба с престъпността. \"Ние знаем, че те имат редица основания за недоволство - най-вече, когато става дума за екипирането им и за неясноти и непрозрачност при провеждане на обществени поръчки, след които според изявленията и на редови полицаи и на синдикални лидери, личният състав в МВР получава униформи, които си сменят цвета при пране и обувки с рекордно кратък срок на годност.\"\"Ние обаче призоваваме честните полицаи, тези, които рискуват здравето и живота си \"на терен\" според тяхната терминология, да проумеят, че проблемите на сигурността на гражданите, от една страна, и техните лични служебни проблеми - от друга, никога няма да се решат, докато под формата на колегиална, респективно синдикална солидарност, се защитава правото на паразитиране върху системата на МВР на огромен брой служители с неясни функции, наричани от самите полицаи \"чантаджии\"\", продължават своето обръщение АИКБ.Асоцияцията смята, че \"гражданите, които са и данъкоплатци, искат от МВР защита на живота си, на честта си и на имуществото си. Вече става ясно, че при сегашното положение на нещата, подобни цели не са постижими. Необходими са радикални мерки, ако искаме нещо да се промени в положителна посока.\"АИКБ застава зад тезата, \"че е необходимо рязко съкращаване на \"чантаджийските\" длъжности в МВР за сметка на също така рязко повишаване на заплатите на хората, които работят \"на терен\" - очи в очи с криминалната престъпност. Може да се окаже, че съкращенията трябва да достигнат до неподозиран мащаб, като например, че 40 на сто от щатните длъжности в МВР са неоправдаващи съществуването си, дублиращи се длъжности, длъжности с неясни функции, длъжности, които откровено нямат функции. Това е огромен резерв за повишаване на броя на хората, които работят на терен, за увеличение на заплатите им и за рязко подобряване на техническата им осигуреност\"АИКБ се обръща към \"изпълнителната власт, към парламентарното мнозинство, а също и към опозицията в Народното събрание - проявете смелост и политическа воля. Застанете зад необходимостта от радикална реформа и не играйте политически игри на дребно. Ако е необходимо - закрийте МВР и учредете ново министерство, което да отговаря за вътрешната сигурност в страната. Дайте шанс на тези, които искат реално да работят за безопасността на гражданите и за спазването на вътрешния ред. Утре може да бъде късно.\"", "date": "2017.07.05", "title": "АИКБ смята заплахите на синдикатите в МВР за изнудване"}
{"url": "https://news.bg/int-politics/shturmuvat-parlamenta-na-venetsuela-ima-raneni.html", "text": "Поддръжници на управляващите са щурмували сградата на венецуелския парламент в столицата Каракас, предаде \"Ройтерс\". Съобщава се за ранени депутати и журналисти. В медиите се появиха снимки на хора с окървавени лица. Чути са експлозии около сградата и се предполага, че са от хвърлени по нея пиротехнически материали. Това се случва в Деня на незвисимостта на страната. Припомняме, че опозицията контролира парламента. Тя организира продължаващите месеци наред протести срещу властта, при които загинаха стотици, а много други бяха ранени - и сред опозиционерите, и сред поддръжниците на управляващите. Президентът Николас Мадуро, който наследи Уго Чавес през 2013 г., настоява за гласуване в специално конституционно събрание на 30 юли за изменение на конституцията на страната в опит да ограничи влиянието на опозицията в парламента.Той обвини външни сили в опит за преврат срещу него. ", "date": "2017.07.05", "title": "Щурмуват парламента на Венецуела, има ранени "}
{"url": "https://news.bg/politics/pravnata-komisiya-prie-promenite-sreshtu-chsi-bankite-i-monopolite.html", "text": "Единодушно Комисията по правни въпроси прие на първо четене предложените от омбудсмана Мая Манолова и граждански организации промени в Гражданския процесуален кодекс (ГПК), с които се ограничават правомощията на ЧСИ, банките и монополите.Това съобщиха от пресцентъра на омбудсмана. С 20 гласа \"за\" народните представители от всички парламентарни групи гласуваха четирите законопроекта, внесени от \"БСП за България\", ВОЛЯ, ГЕРБ и Обединени патриоти, които припознаха измененията на обществения защитник.Промените могат да се видят на адрес: http://www.ombudsman.bg/pictures/ЗИД%20ГПК_изпълнително%20производство.pdfМая Манолова благодари на депутатите и подчерта, че. категорична е Манолова.Тя запозна депутатите с решението на Европейския съд по правата на човека от м. април т. г., където за малък дълг от 150 евро е продадено жилище на половината от пазарната му цена и Словения е осъдена да заплати 85 000 евро. Манолова бе категорична, че не може имоти да се продават на безценица, защото е нарушение по чл. 1 от Протокол №1 към Конвенцията за правата на човека.\", каза още омбудсманът. ", "date": "2017.07.05", "title": "Правната комисия прие промените срещу ЧСИ, банките и монополите"}
{"url": "https://news.bg/crime/ms-otpusna-2-4-mln-leva-za-obzhalvane-reshenie-sreshtu-agentsiyata-za-privatizatsiyata.html", "text": "Правителството \"Борисов-3\" осигури 2,4 млн. лева. Те са необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП, съобщиха от Министерския съвет. Предложението е на икономическия министър Емил Караниколов, а финансирането е разпоредено от премиера Бойко Борисов.То е постановено по заведено от \"Кей Джи Маритайм Шипинг\" АД дело срещу Агенцията за приватизация и следприватизационен контрол.Решението на Министерския съвет цели максимална защита на държавния интерес при изпълнението на поетите ангажименти по приватизационен договор, уверяват от МС.Средствата ще бъдат осигурени с постановление на Министерския съвет като допълнителни разходи по бюджета на Министерството на икономиката и са за сметка на преструктуриране на разходите и/или трансферите от централния бюджет по бюджета на МИ за 2017 г., уточняват от пресслужбата на МС.", "date": "2017.07.05", "title": "МС отпусна 2,4 млн. лева за обжалване решение срещу Агенцията за приватизацията"}
{"url": "https://news.bg/economics/v-nay-tezhkata-kriza-spasihme-ot-falit-bmf-gord-domuschiev.html", "text": "Това написа в профила си във \"Фейсбук\" собственикът Кирил Домусчиев. Повод за коментара му станаха обвиненията на вицепремиера Валери Симеонов, че компанията му не изпълнява условията в приватизационния договор за \"Български морски флот\".По думите му, от 2360 човека персонал, които трябва да имат през 2018 г., към момента имат 124 работещи. Всичко това не е ли основание за прекратяване на приватизацията, пита той. Той настоява също така държавата да обжалва решение на Арбитражен съд, с което се задължава правителството да промени условията в договора и да заплати определена сума.Припомняме, че по-рано днес стана ясно, чв правителството \"Борисов-3\" е осигурило 2,4 млн. лева. Те са необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП, съобщиха от Министерския съвет.Предложението е на икономическия министър Емил Караниколов, а финансирането е разпоредено от премиера Бойко Борисов.То е постановено по заведено от \"Кей Джи Маритайм Шипинг\" АД дело срещу Агенцията за приватизация и следприватизационен контрол.Костваше ни много усилия, нерви и притеснения, но устояхме. Благодарение на всички колеги - администрация, капитани, механици и моряци. С много работа ни очакват бъдещи успехи, пише още Домусчиев.По думите му, завистниците няма да попречат на Параходството да продължи да се развива. ", "date": "2017.07.05", "title": "В най-тежката криза спасихме от фалит БМФ, горд Домусчиев"}
{"url": "https://news.bg/int-politics/26-zaginali-pri-prestrelka-v-meksiko.html", "text": "Най-малко 26 души са загинали при престрелка в Мексико, предаде \"Ройтерс\".Броят на жертвите вероятно ще нарасне. От прокуратурата на северния граничен щат Чихуахуа са потвърдили новината. Става въпрос за въоръжен сблъсък на 2 групировки. Мексико често е сцена на подобни кървави войни на организираната престъпност. Войната между тях е взела около 150 000 жертви за 10 години.", "date": "2017.07.05", "title": "26 загинали при престрелка в Мексико "}
{"url": "https://news.bg/int-politics/makron-podkrepi-ideyata-za-dvete-darzhavi-izrael-i-palestina.html", "text": "Френският президент Еманюел Макрон подкрепи идеята за \"двете държави\" като решение на израело-палестинския конфликт, съобщиха френски медии. Това направи той по време на срещата си с палестинския лидер Махмуд Абас в Париж. Държавният глава изрази притеснението си от ситуацията в Газа, Западния бряг и Източен Йерусалим. Той отново повтори френската позиция - срещу продължаващото изграждане на израелски сгради в палестински територии, което се приема като колонизация. Това е нарушаване на международното право и подкопава усилията за мир, счита Макрон. Той приветства ангажираността на американския си колега Доналд Тръмп в мирния процес. Двамата с Абас обсъдиха и други въпроси, сред които проект за изграждането на френско училище в Рамала. ", "date": "2017.07.05", "title": "Макрон подкрепи идеята за \"двете държави\" Израел и Палестина "}
{"url": "https://news.bg/int-politics/bengazi-svoboden-ot-dzhihadisti-obyavi-libiyskata-natsionalna-armiya.html", "text": "Либийският град Бенгази е свободен от джихадисти. Това обяви командирът на Либийската национална армия Халифа Хафтар, цитиран от световните информационни агенции. След 3-годишна операция, контролът върху града е върнат, увери той. В телевизионно изявление той обяви пълна победа срещу тероризма, поздрави сънародниците си и благодари на всички, подпомагали армията срещу врага. Предстои единствено разминиране на райони, каза още той. За Бенгази започва нов етап - на сигурност, която ще позволи на бежанците да се завърнат по домовете си. Съобщава се за празнувания в града, със стрелба и фойерверки след съобщението. Либия е в хаос след свалянето на Муамар Кадафи преди 6 години.", "date": "2017.07.05", "title": "Бенгази свободен от джихадисти, обяви Либийската национална армия "}
{"url": "https://news.bg/crime/sadat-ne-pusna-predsrochno-valyo-toploto.html", "text": "От Софийския градски съд (СГС) отказаха да пуснат предсрочно от затвора Валентин Димитров, известен като Вальо Топлото, съобщи БНР. Той е зад решетките от година и 7 месеца по обвинение в безстопанственост за времето, когато беше директор на столичната \"Топлофикация\".Димитров поиска от магистратите да изкара като условна присъда остатъка от тригодишния срок. Мотивът му бе заради \"добро поведение\". Градските магистрати не приеха този аргумент. Решението може да бъде обжалвано пред Апелативния съд.Според съдията от Софийския градски съд Величка Цанова въпреки формалните предпоставки за условно освобождаване, липсват достатъчно доказателства, че Димитров се е превъзпитал.Той противопостави на отрицателното становище на затворническата администрация и прокуратурата доказателство за добро поведение и активно участие в трудови, образователни и спортни дейности, и една грамота, че е бил първи в състезание за великденски картички.Говорителят на главния прокурор Сотир Цацаров - Румяна Арнаудова заяви, че бившия шеф на Топлофикация може и да е награждаван, но анализът, който са направили и от затворническата администрация, сочи, че липсва реално поправяне на дееца и мотивирането му към законосъобразно поведение.\"Ние също считаме, че няма доказателства за превъзпитаването на Димитров и той трябва да изтърпи до последния ден наказанието си\", мотивира отрицателното становище на прокуратурата говорителят на главния прокурор Румяна Арнаудова.Запитана дали решението не е повлияно от общественото напрежение, предизвикано, след като Софийският градски съд разреши на двама от групата за отвличания \"Наглите\" да излязат предсрочно на свобода, Арнаудова отговори, че съдът преценява всеки случай.Съдът решава дали са постигнати целите на наказанието и дали в крайна сметка е налице основание за предсрочното освобождаване на лицето. Според мен не е резултат на обществено напрежение, а по-скоро конкретен казус така, както следва да се решава от всеки български съд.За отказа на съда да го пусне на свобода Димитров упрекна медиите: \"Докато вие идвате по дела никой няма да получи справедливост\".Припомняме, Димитров е в затвора от 2015 година, когато влезе в сила тригодишната му ефективна присъда за безстопанственост. Той се възползва от вече отменената възможност и осъдени лица да имат право да искат да излязат по-рано от затвора.Нормативната възможност бе отменена, след като двама от групата за отвличания \"Наглите\" за малко да излязат на свобода с решение на първоинстанционния градски съд. Заради общественото напрежение втората инстанция ги спря, а депутатите оставиха предсрочното освобождаване само на преценката на затворническата администрация.Валентин Димитров беше показно арестуван точно преди 11 години, когато вътрешен министър беше Румен Петков, а кмет на София - Бойко Борисов, с гръмките обвинения за пране на пари, валутни престъпления и безстопанственост.По единственото приключило дело съдът изрично уточни, че му налага по-ниско наказание като компенсация за дългото разследване и съдебен процес - време, през което той е търпял ограничение на гражданските си права. Другите му дела все още продължават.Едното дело срещу Валентин Тодоров не е започнало вече 12 години. То е връщано в прокуратурата няколко пъти. Другото има 56 отлагания за 9 години.", "date": "2017.07.05", "title": "Съдът не пусна предсрочно Вальо Топлото"}
{"url": "https://news.bg/int-politics/egipet-prizova-za-rezolyutsiya-za-krizata-s-katar.html", "text": "Египетският президент Абдел Фатах Сиси настоя за резолюция, с помощта на която по дипломатически път да се реши кризата с Катар, предаде \"Ройтерс\".Това е поискал държавният глава след разговора си с американския му колега Доналд Тръмп. Припомняме, че през юни четири арабски страни прекъснаха отношенията си с Катар заради предполагаема подкрепа на тероризма и близки отношения с Иран. Външните министри от четирите трябва да се срещнат по-късно днес в Кайро, за да обсъдят следващите си ходове по отношение на кризата с Катар.Държавите обявиха, че са получили отговора на Доха на техните искания за прекратяване на дипломатическия скандал, точно навреме за планираната среща.Двамата президенти са обсъдили още Северна Корея и заплахата от тероризъм. Това се казва в изявление на Белия дом. Тръмп е настоял за изпълнение на резолюциите на ООН в случая с провокациите на КНДР, включително със спазване на мерките срещу тази държава - неприемане на корейски работници и спиране на иконимическа и военна помощ.По отношение на борбата с тероризма, Тръмп е подчертал отново колко важно е да се спре финансирането и дискредитира идеологията му. ", "date": "2017.07.05", "title": "Египет призова за резолюция за кризата с Катар "}
{"url": "https://news.bg/crime/520-kub-m-darvesina-nad-40-avtomobila-zadarzhaha-lesnichei-za-mesets.html", "text": "2 700 проверки са направени за последната седмица в горите от 16-те регионални дирекции по горите. От шестте държавни предприятия са направени 3 500 инспекции, част от тях са извършени от мобилните им екипи, съобщиха от Министерството на земеделието, храните и горите.Задържани са 520 куб. м дървесина, над 40 моторни превозни средства, както и кон с каруца за извозване на дървесина без редовни документи, 5 бензиномоторни триона и множество други инструменти за дърводобив.Близо 500 са съставените актове и над 600 констативни протокола за нарушения. Най-често срещаните от тях са за незаконен добив на дървесина без необходимите документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина. Засилените действия по превенция и ограничаване нарушенията в горските територии продължават.За целия месец юни общият брой проверки на обекти, в които се извършва дърводобив, както и на превозни средства, транспортиращи дървесина и на физически лица надхвърля 20 хиляди. 12 700 са обектите и лицата, проверени от инспекторите на Изпълнителната агенция по горите чрез регионалните й структури през месеца и над 8 000 - от държавните предприятия, които освен стопански, изпълняват и функции по опазване на горските територии.Над 5000 са проверените сечища през юни и близо 2 300 обекта за складиране, преработка и експедиция на дървесина. На територията на осем регионални дирекции на Изпълнителната агенция по горите са организирани временни контролни горски пунктове за проверка на превозни средства. Лесничеите са проверили общо над 10 000 моторни превозни средства, 1100 риболовци, 150 ловци и над 1800 физически лица.Почти 100 са проверките по сигнали на граждани. Някои от тях са с участието на разследващи журналисти и представители на неправителствени организации.И през месец юни продължи почистването на граничната бразда с Република Македония, като бяха ангажирани близо 100 служители на Югозападното държавно предприятие. Почистени от дървета и храсти са 42 километра от граничната ивица, като 16 от тях - през месец юни.", "date": "2017.07.05", "title": "520 куб. м дървесина, над 40 автомобила задържаха лесничеи за месец"}
{"url": "https://news.bg/regions/kino-v-stolichniya-zoopark-pripomnya-za-divata-priroda.html", "text": "За първи път жители и гости на столицата гледат \"Кино в Зоопарка\" с тематично подбрани филми, които ще припомнят на градските жители за дивата природа. В три кино вечери през юли, на Лятна сцена в Зоопарк София се излъчват избрани шедьоври на световноизвестни кино майстори.\"Кино в Зоопарка\" е събитие с кауза, като 40% от приходите от продажбата на билети ще бъдат дарени в полза на Зоологическа градина София и нейните обитатели.Преди началото на прожекцията, всички посетители, закупили билет за \"Кино в Зоопарка\" , ще могат да се включат в кратък вечерен тур, по време на който ще научат любопитни факти за част от обитателите му.На 15 юли от 21 часа е прожекцията на филма \"ИМПЕРАТОРЪТ\", 2016, режисьор Люк Жаке, 88 мин.Заснет в Антарктида миналата зима в хода на дълго подготвяна експедиция, \"ИМПЕРАТОРЪТ\" предлага на зрителите невиждани кадри от дебрите на световния океан, благодарение на екипировката на специална подводница и безкрайно красиви кадри от въздуха, уловени с дрон. Разказът е за един млад пингвин, на прага на първото си пътуване, който чува мистериозен зов, каращ го да напусне дома си и да поеме към все още неизвестното приключение през ледовете на континента.На 16 юли от 21 часа е прожекцията на филма \"ПРЕГРЪДКАТА НА ЗМИЯТА\", 2015, режисьор Сиро Гера, 122 мин.Шедьовърът на колумбийския режисьор Сиро Гера ни потапя в непознатата вселена на Амазония, нейния начин на живот, вярванията и отношение към духовното. Филмът печели редица награди, измежду които се откроява призът Art Cinema Award в Кан и номинацията за чуждоезичен Оскар \"16.На 23 юли от 21.00 часа е прожекцията на филма \"СОЛТА НА ЗЕМЯТА\", 2014, режисьори Жулиано Рибейро Салгадо и Вим Вендерс, 110 мин.Уникалният филм на Вим Вендерс и Жулиано Рибейро Салгадо получи номинация за \"Оскар\" за документален филм, както и специалната награда на журито и с наградата на Екуменическото жури в програмата \"Особен поглед\" на Кан 2014. Документалният портрет на фотографа Себастиао Салгадо, чието творчество разкрива неотслабваща вяра в човешката цивилизация, е представен чрез дългогодишната му кариера като фотожурналист. През последните 40 години Салгадо обикаля континентите, следвайки непрестанно променящото се човечество. Той става свидетел на някои от най-важните събития от близката ни история: международни конфликти, глад и изселване.Програмата е организирана в партньорство между София Филм Фест и Зоологическа градина София. Предвидена е предварителна продажба на билети на касите на Зоопарка, както и в деня на събитието.Децата до 7-годишна възраст са със свободен вход, но без право на запазено място.", "date": "2017.07.05", "title": "Кино в столичния Зоопарк припомня за дивата природа"}
{"url": "https://news.bg/crime/uslovni-prisadi-za-opit-za-kanaldzhiystvo.html", "text": "Условни присъди и глоба - това е наказанието за каналджийство на тримата подсъдими от град Кула, съобщиха от прокуратурата.По четири месеца \"лишаване от свобода\", с изпитателен тригодишен срок, и глоби в размер на по 2 500 лв. за всеки са наказанията, наложени на Д. Вълчев (на 28 години), Р. Вълчев (на 24 години) и П. Рангелов (на 50 години).Те са обвинени от Районна прокуратура - Кула в незаконно превеждане на лице през границата на страната.През октомври 2016 г. двама свидетели направили журналистическо разследване за национална телевизия. С тази цел те отишли в Кула, Видин, където единият от тях влязъл в контакт с местни жители, които имали информация и отношения във връзка с незаконното превеждане на физически лица през държавната граница.Като се представил за друго лице, Георгиев се срещнал с двамата от подсъдимите - братята Миткови, с които се уговорил срещу сумата от 600 лв. да бъде преведен през българо-сръбската граница. От своя страна те следвало да намерят човек, който ще осигури извеждането.Миткови успели да уговорят техния съгражданин от Кула - подсъдимият П. Рангелов, като го склонили срещу сумата от 250 лв., да осигури човек, който пеша ще преведе Георгиев през границата от България в Сърбия.На 03 ноември 2016 г., в изпълнение на поисканото от него, Рангелов транспортирал Георгиев с лек автомобил от гр. Кула до село Големаново. Там той го срещнал с Б. Младенов, който бил ангажиран от него за непосредствено извършване на превеждането през границата срещу сумата от 100 лв.Около 4 часа сутринта, след двучасово преминаване през полето на село Големаново в посока българо-сръбската граница, Б. Младенов се уплашил от светлини на моторни превозни средства и се разколебал да стигне до границата. Той оставил свидетелят сам и се прибрал в селото.В съдебно заседание по делото, образувано по обвинителен акт на Районна прокуратура - Кула, тримата подсъдими се признаха за виновни и сключиха споразумение с прокуратурата, което съдът одобри. Определението на съда има характер на влязла в сила присъда.Деянията, свързани с \"каналджийство\", са характерни за Кулския съдебен район, където през последните години е налице постоянен мигрантски поток.", "date": "2017.07.05", "title": "Условни присъди за опит за каналджийство"}
{"url": "https://news.bg/health/varnenskata-obshtina-finansira-lechenieto-na-146-patsienti.html", "text": "146 варненци ще получат еднократни помощи за лечение. Това решиха общинските съветници от комисията \"Здравеопазване\" към Общински съвет - Варна, съобщиха от морската община.Помощите са между 100 и 2 000 лева в зависимостта от степента и вида на заболяванията. Общата сума е в размер на 41 800 лв. Същевременно молбите на 42 души за еднократна общинска помощ бяха отхвърлени, тъй като не отговарят на изискванията за подпомагане.На днешното си заседание комисията по здравеопазване одобри и отпускането на финансова помощ за 8 варненски двойки с репродуктивни проблеми. Общата сума, която ще им бъде предоставена от местната хазна, е 17 500 лв. Тази година бюджетът на общинската инвитро програма е в размер на 170 000 лв., като остатъкът до края на годината е 82 500 лв.Съветниците разгледаха два проекта, спечелени от общински лечебни заведения по ОП \"Развитие на човешките ресурси 2014-2020\". Проектите са за осигуряване на безопасни и здравословни условия на труд.Единият от тях е на \"Специализираната болница за лечение на онкологични заболявания Д-р Марко Марков\" и е на стойност 388 188 лева, от които 310 550 лева са безвъзмездна помощ, а 77 637 лева - собствено финансиране. Срокът на изпълнението му е 31 декември 2018 г.Другият проект, спечелен от ДКЦ III - Варна, е за 85 496 лева. От тях 68 397 лева са безвъзмездно предоставени. Проектът трябва да бъде изпълнен в рамките на една година от датата на подписване на договора.В комисията по здравеопазване разгледаха и писмо от изпълнителния директор на МБАЛ \"Света Марина\" проф. д-р Валентин Игнатов за дофинансиране на метадоновата програма, която се провежда в лечебното заведение.Искането е Община Варна да осигури допълнителни средства в размер на 75 000 лева годишно. Общинските съветници препратиха въпроса към ПК \"Финанси и бюджет\", на чието заседание трябва да бъде взето решение.", "date": "2017.07.05", "title": "Варненската община финансира лечението на 146 пациенти"}
{"url": "https://news.bg/int-politics/60-ot-amerikantsite-podkrepyat-imigratsionniya-ukaz-na-tramp.html", "text": "60% от американците подкрепят имиграционния указ на президента Доналд Тръмп. Това показват резултатите от проучване на общественото мнение на Politico/Morning Consult.Сред републиканците, съгласните с промените с 84%, 41% от демократите са \"за\". Против са 28% от гласувалите. В допитването са участвали около 2000 души. В самия въпрос името на президента не е споменато, но резултатите показват силна подкрепа за мярката му. Припомняме, че указът влезе в сила в края на юни. Той включва ограничения за влизането в страната на граждани от шест мюсюлмански страни.Става въпрос за Иран, Либия, Сирия, Сомалия, Судан и Йемен.Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ. ", "date": "2017.07.05", "title": "60% от американците подкрепят имиграционния указ на Тръмп "}
{"url": "https://news.bg/finance/eksperti-ot-energiynoto-ministerstvo-proveryavat-rudnik-obrochishte.html", "text": "Заместник-министърът на енергетиката Красимир Първанов проведе среща с представители на синдикат \"Защита\", в който членуват миньорите, работещи в рудник \"Оброчище\".Поводът за разговорите беше възникналото ново социално напрежение, след като през този месец заплатите на миньорите бяха забавени. От няколко дни работниците не са допускани до работните си места от концесионера - \"Евроманган\".На срещата е взето решение експерти от Министерството на енергетиката да проверят на място техническото състояние на съоръженията, за да се предотврати наводняване на рудника в периода на престой.От концесионера ще бъде изискана писмена информация за това какви приходи очаква, кога ще се разплати с работниците, кога ще бъде възстановена работата на мината и други.Припомняме, заради  в размер на около 205 хил. лева, концесионният договор бе временно спрян на 5 юни тази година. Това стана със заповед на министъра на енергетиката Теменужка Петкова. Тогава на концесионера беше даден 14-дневен срок, за да погаси задълженията си по договора. Към днешна дата концесионните плащания са изплатени изцяло.", "date": "2017.07.05", "title": "Проверяват рудник \"Оброчище\". Миньорите още не са получили заплати"}
{"url": "https://news.bg/crime/vas-vrashta-karutsite-v-sliven.html", "text": "След протест на Окръжна прокуратура - Сливен, Върховният Административен съд окончателно отмени текстове от Наредба на Общински съвет - Сливен, с която се забранява движението на пътни превозни средства с животинска тяга.ВАС потвърди Решение на Административен съд - Сливен, с което е отменена част от Наредба на Общински съвет в града, с която се забранява движението на пътни превозни средства с животинска тяга на територията на населено място. В Решението си ВАС е определил протестирания текст, като незаконосъобразен и постановен в противоречие с закона за нормативните актове.Според решението на съда, така формулираната забрана противоречи на принципа на съразмерност, залегнал в АПК, като се засяга права и законови интереси на граждани в степен по-голяма от необходимото за осъществяване целта, за която е издадена правната норма.В мотивите на протестирания административен акт на Общински съвет - Сливен липсват конкретни причини за налагане на оспорената забрана. Констатирано е, че по отношение на улиците в населено място, които не представляват едновременно и участъци от републикански и общински пътища, е приложим Закона за движение по пътищата. Според него, всеки водач на пътно превозно средство, включително и такива с животинска тяга, има право да се движи по пътища, отворени за обществено ползване, като спазва установените правила за движение.Решението на ВАС е окончателно и не подлежи на обжалване.", "date": "2017.07.05", "title": "ВАС връща каруците в Сливен"}
{"url": "https://news.bg/society/naylon-vmesto-hidroizolatsiya-po-novoto-tramvayno-trase-na-donkukov.html", "text": "Неправителствената организация \"Спаси София\" сигнализира за некачествен ремонт на трамвайно трасе в София. Става въпрос за участъка между улица \"Кракра\", представляващ първа част от дълго чакания ремонт на столичния \".От организацията разпространиха снимки, показващи че Столичната община продължава да изгражда трамвайната инфраструктура по остаряла и некачествена технология, приложена също при ремонтите на пл. Руски паметник и ул. Козлодуй.От организацията правят сравнение между строителната технология за полагане на трамвайни трасета в София и подобна, изпълнявана в Прага през 2010г. Сравнението установява, че вместо надеждна хидро- и виброизолация, под новото трамвайно трасе на столичния булевар се полага най-обикновен найлон.Освен това бетонната основа се полага без ограничаващи трасето бордюри или дори обикновен кофраж, заради което бетонът се разлива безконтролно, покривайки и и самите релси.Според \"Спаси София\" вместо новото трасе всъщност да намали шума, тази практика само увеличава вибрациите и шума, което е и предпоставка за напукване на пътното платно, както и за появата на пропадания на асфалта около релсите.Продължава и използването на дървени трупчета, вместо релсите да бъдат \"захващани\" от специални за целта метални щипки.\"Използването на всички тези строителни методи характерни за миналия век. Недопустимо е при заделен бюджет от над 7,2 млн. лв. за ремонт на участък с дължина от само 1.35 км да ставаме свидетели на подобен начин на строителство\", категорични са активистите.В заключение от \"Спаси София\" смятат, че осъществен по този начин, ремонтът всъщност показва, че екологичният транспорт, качеството на въздуха и градската среда не представляват приоритет на Столичната община.", "date": "2017.07.05", "title": "Найлон вместо хидроизолация по новото трамвайно трасе на \"Донкуков\""}
{"url": "https://news.bg/euronews/ep-podgotvya-merki-sreshtu-hiv-tuberkuloza-i-hepatit-c.html", "text": "ЕП подготвя мерки срещу увеличаването на заболяванията от ХИВ, туберкулоза и хепатит C. Настоява тестовете за ХИВ да бъдат безплатни, за да се гарантира ранното откриване. Обръща внимание на нарастващата антимикробната резистентност на туберкулозата (AMP). Призовава за разработване на последователен подход в ЕС за борба с вируса на хепатит C.Евродепутатите призоваваха Комисията да разработи всеобхватна и дългосрочна рамка на ЕС за справяне с ХИВ/СПИН, туберкулозата и вирусния хепатит. Резолюцията беше приета с гласуване.Необходими са хармонизирани на равнище ЕС програми, които да могат да открият навреме огнищата на инфекции, да оценяват тенденциите в заболеваемостта, да предоставят прогнози за тежестта на заболяването и да проследяват ефективно в реално време веригата на диагнозата, лечението и полагането на грижи.Парламентът подчертава, че ХИВ продължава да бъде заразната болест, водеща до най-силно социално стигматизиране и призовава ЕК и държавите членки да улеснят достъпа до иновативно лечение, включително за най-уязвимите групи, и да работят за борба със социалното стигматизиране. Евродепутатите насърчават държавите членки да направят тестовете за ХИВ безплатни, за да гарантират ранното откриване на вируса.Туберкулозата, която е основната причина за смърт при пациентите, живеещи с ХИВ, се е превърнала в сериозна трансгранична заплаха за хората в един глобализиран свят, в който мобилността на населението се увеличава. Броят на заразените с туберкулоза в света се покачи за трета поредна година през 2014 г.Евродепутатите подчертаха, че е важно да се овладее възникващата криза с антимикробната резистентност и призоваха европейските лидери да си сътрудничат за установяване на трансгранични мерки за предотвратяване разпространението на туберкулозата и съвместни действия.Относно вируса на хепатит C, евродепутатите заявиха, че над 90% от пациентите нямат изявени симптоми при заразяване с вируса, държавите членки нямат стандартизиран протокол за скрининг за хепатит, а броят на засегнатите лица не трябва да се подценява. Те призоваха Комисията да даде ход на мултидисциплинарен план, който да стандартизира скрининга, тестването и протоколите за лечение, както и ще премахне хепатит C в ЕС до 2030 г.Факти от проучвания показват че, през 2015 г., от 31 държави от ЕС/ЕИП са докладвани почти 30 000 диагностицирани нови случаи на заразяване с ХИВ. 120 000 души от европейския регион са развили мултирезистентна туберкулоза. Вирусният хепатит (HCV) е считан за една от най-сериозните заплахи за общественото здраве в световен мащаб.Според Европейския център за профилактика и контрол върху заболявания един от всеки седем души, които живеят с ХИВ, не знаят, че са серопозитивни. Средното време между заразяването с ХИВ и диагностицирането на вируса е четири години.От общо 10 млн. смъртни случаи, дължащи се на лекарствената резистентност, които според сведенията биха могли да настъпят ежегодно до 2050 г., около една четвърт ще бъдат причинени от резистентните на лекарства щамове на туберкулоза.", "date": "2017.07.05", "title": "ЕП подготвя мерки срещу ХИВ, туберкулоза и хепатит C"}
{"url": "https://news.bg/int-politics/rusiya-udari-pozitsii-na-islyamska-darzhava-s-nay-modernite-si-krilati-raketi.html", "text": "Руски стратегически бомбардировачи Ту-95мс, излетели от летище \"Енгелс\", са разрушили три склада с въоръжение и боеприпаси и команден пост на терористичната групировка ДАЕШ (\"Ислямска държава\"), намиращи се в района на град Акербат, на границата на сирийските провинции Хама и Хомс, използвайки най-модерните си крилати ракети X-101, съобщават руските новинарски агенции, позовавайки се на руското военно министерство.Уточнява се, че стратегическите крилати ракети, използвани при удара от дистанция от около 1000 км, могат да поразяват мишени, отстоящи на до 4 500 км и могат да носят ядрени бойни глави.Допълва се, че бомбардировачите са били ескортирани от изтребители Су-30см, които са базирани на летище Хмеймим.Крилатата ракета Х-101 е най-новата руска стратегическа крилата ракета на въздушно базиране, изработена със съвременна технология за намаляване на видимостта за радарите.", "date": "2017.07.05", "title": "Русия удари позиции на \"Ислямска държава\" с най-модерните си крилати ракети"}
{"url": "https://news.bg/politics/komisiyata-za-iztrebitelya-s-ambitsiya-da-izchisti-vsichki-samneniya.html", "text": "Депутатите от ГЕРБ са разочаровани от поведението на президента Румен Радев по казуса с избора на нов изтребител. От ГЕРБ не приемали намесата на президентството в този процес.Това стана ясно от коментара на председателя на временната комисия \"Грипен\" в парламента Емил Христов. Той припомни, че България е парламентарна република и народното събрание е длъжно да се интересува какво става с българските пари, които ще да доведат до коренна промяна в бойните способности на авиацията ни.Притеснени сме от това,че президентът и вицепрезидентът се опитват да влязат в процеса за нас необосновано, коментира Емил Христов. За нас това е манипулация на общественото мнение, защото още преди комисията да е започнала работа, се втълпява на хората, че каквито и изводи да направи тази комисия, каквито и предложения да излязат от нея, те вече ще са манипулирани,коментира депутатът.Мисля, че не е достойно да се говори така пред хората, убеден е той. Очакваме все пак президентството леко да се коригира и да ни подкрепи, очаква Емил Христов. Целта на комисията не била да уязви някой или да го представи в неблагоприятна светлина.Трябва да се изчистят всички наслоени в последно време съмнения, смята Христов. Вярваме, че в президентството няма от какво да се страхуват, подчерта той.Не може президентството да казва, че парламентът е трибунал. Война никога не е имало между институциите,категоричен бе герберът. Той е убеден, че работата на комисията няма да навреди на преговорите за закупуване на нов самолет.Ако излязат факти в ущърб на държавния интерес, депутатите ще уведомят МО и МС. Те няма да сравняват качествата на самолетите. Ако е имало нарушения в отстраняването на Ф-16, ще се анализира на какво се дължат те.Също така комисията ще излезе с конкретни предложения. На въпроса дали ако има нарушения в отстраняването на Ф-16 ще се тръгне към нова процедура за избор на нов тип боен самолет, Емил Христов отговори: \"А трябва ли при открити нарушения, които биха нанесли вреда на България, ние да мълчим\". Не бихме искали да сме причината за евентуален провал при преговорите, подчерта още герберът.Амбицията на Христов е до края на септември комисията \"Грипен\" да има свои изводи за процедурата за изтребителя.", "date": "2017.07.05", "title": "Комисията за изтребителя с амбиция да изчисти всички съмнения"}
{"url": "https://news.bg/regions/avariral-tir-zatrudnyava-dvizhenieto-okolo-yazovir-bebresh-botevgradsko.html", "text": "Движението е временно ограничено и се осъществява в едната лента двупосочно по път I-1 София - Ботевград, в района на язовир Бебреш, поради аварирал тежкотоварен автомобил.Необходимо е шофьорите да се движат с повишено внимание, като спазват поставената сигнализация и указанията на контролните органи.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ и по всяко време от денонощието на тел. 0700 130 20 в АПИ. ", "date": "2017.07.05", "title": "Аварирал ТИР затруднява движението около язовир Бебреш - Ботевградско"}
{"url": "https://news.bg/int-politics/avstriya-omalovazhi-svadata-s-italiya-zaradi-granichniya-kontrol.html", "text": "Австрия омаловажи спора с Италия заради възможно въвеждане на граничен контрол по тяхната обща граница, посочвайки, че Рим не бил разбрал намеренията ѝ, след като вчера стана ясно, че Австрия се готви да изпрати военни части и БТР-и, за да възпре бъдещ наплив на мигранти от Италия, съобщава \"Ройтерс\".Рим реагира гневно вчера на коментар на австрийския военен министър Ханс Петер Доскозил, че очаква \"много скоро\" да бъде въведен граничен контрол с Италия.Неговите коментари бяха част от статия в най-продавания таблоид в Австрия, потвърдени от служител от неговото ведомство, че 750 войници били в готовност да бъдат разположени, а 5 бронирани машини са били изпратени в прохода Бренер, който е на границата с Италия, като той е важна търговска артерия за Германия, важен търговски партньор на Италия.Италия привика посланика на Австрия в Рим заради коментарите на Доскозил. Ала австрийският канцлер Кристиан Керн предприе помирителен тон, като похвали сътрудничеството с Италия, която се бори с нараснал наплив от мигранти, прекосяващи през Средиземно море от Африка.\"Трябва да се изчистват недоразумения като тези, които очевидно се появиха с Италия\", изтъкна Керн по време на съвместна пресконференция с Доскозил.Австрия се подготвя да въведе граничен контрол на прохода Бренер, ако има приток на мигранти оттам, но на този етап това не било необходимо, допълни канцлерът.\"Ние не разполагаме танкове в Бренер и можем да подчертаем отново, че сътрудничеството с Италия е наистина добро\", изтъкна Керн, добавяйки, че нямало никакви индикации, че Италия е изпуснала от контрол ситуацията на южния си фланг.", "date": "2017.07.05", "title": "Австрия омаловажи свадата с Италия заради граничния контрол"}
{"url": "https://news.bg/politics/vozyat-ni-45-godishni-vlakove-koito-vse-po-chesto-se-zapalvat.html", "text": "Возим се в 45-годишни влакове. Това стана ясно от коментара на заместник-министъра на транспорта Велик Занчев, който докладва пред депутатите от ресорната парламентарна комисия за мерките, които се вземат заради зачестилите случаи на запалени влакове. Вземат се мерки, успокои той. Текат процедури за ремонт и поддръжка на локомотивите, подчерта заместник-министърът. Сегашните били на 45 години. Имаме нужния ресурс, увери Занчев депутатите, които попитаха дали те могат да помогнат,за да се спре този процес на запалени композиции.По-късно министърът подчерта,че се върви по план за погасяване на дълга на БДЖ. Преговорите с кредиторите продължавали. Една част от дълга трябвало да се плати тази година, а другата да се разсрочи.Тези проблеми на държавната железница , според Ивайло Московски, нямало да се отразят на качеството на предлаганата услуга.", "date": "2017.07.05", "title": "Возят ни 45-годишни влакове, които все по-често се запалват"}
{"url": "https://news.bg/int-politics/erdogan-obvini-germaniya-che-se-bila-samoubila.html", "text": "Турският президент Реджеп Тайип Ердоган обяви, че Германия се е \"самоубила\", като не му е позволила да говори пред турци в Германия по време на посещението му в страната за срещата на лидерите на страните от Г-20, която започва в петък, съобщава \"Ройтерс\".\"Германия извършва самоубийство\", коментирал Ердоган пред германския в. \"Цайт\", добавяйки: \"Германия трябва да коригира тази грешка.\"Ердоган също така заявил, че докато Германия не изпрати обратно в Турция привържениците на врага на Ердоган - Фетхуллах Гюлен, неговата страна ще разглежда Германия като страна, която защитава терористи.Анкара обвини Гюлен, мюсюлмански духовник, живеещ в изгнание в САЩ, че е организирал неуспешния преврат през миналия юли. Гюлен отрече да е замесен.Ердоган обаче подчерта, че Германия и Турция се нуждаели един от друг, а на лично равнище той нямал проблем с канцлера Ангела Меркел.", "date": "2017.07.05", "title": "Ердоган обвини Германия, че се била \"самоубила\""}
{"url": "https://news.bg/regions/bio-hrani-i-chiprovski-kilimi-predlagat-na-festival-v-sofiya.html", "text": "Автентични фермерски храни, биотелешко, специално приготвено от Ути Бъчваров, арт работилници и музика на живо са само част от забавленията, които предлага първият у нас Натура фест. Той е открит от 16 до 22 часа в сряда, в столичния парк \"Заимов\", при театър \"София\".Организатори на събитието са български и швейцарски неправителствени организации, които искат да покажат не само красотата, но и бизнес възможностите, които \"Натура 2000\" зоните предлагат.На феста се предлага изложение на фермерски продукти, които са произведени в \"Натура 2000\" зони: краве, овче, козе и биволско сирене, има кисело мляко, сладка, мътеница, мед, билки и много други.За хората, които обичат предизвикателствата, е организирано и състезание -дегустация с награди. Изпитанието пред състезателите ще е да разпознаят сирена и кисело мляко.Посетителите ще могат да видят как се тъкат Чипровски килими - лично от майсторка-килимарка от Чипровци, разкриха организаторите. Тя ще разкаже и каква е връзката между килимите и рядката местна реплянска овца.\"Храните, които могат да опитат хората на Натура фест, идват директно от Балкана в центъра на София. Те са произведени в региони, в които е опазена природата\", каза пред News.bg Мариана Вълчева, която е един от организаторите и част от Българското дружество за защита на птиците.\"От тук нататък фермерите, които са от феста, ще могат всеки четвъртък да предлагат продуктите си пред Министерството на земеделието и храните\", уточни Вълчева.Ути Бъчваров и екипът му са \"въоръжени\" с огромен тиган. Те ще приготвят биотелешко, което столичани ще могат да дегустират. \"Пред очите на хората започна приготвянето на телето, отгледано по екологосъобразен начин. То беше около 400 кг\", поясни Бъчваров.Фестът ще завърши с концерт на група Jeremy.", "date": "2017.07.05", "title": "Био храни и чипровски килими предлагат на Фестивал в София"}
{"url": "https://news.bg/education/v-sliven-kotel-i-tvarditsa-promenyat-naredbite-za-priem-v-detska-gradina.html", "text": "Общинските съвети в Сливен, Котел и Твърдица отмениха текстове от наредби за прием и преместване на деца в детските ясли, градини и подготвителни групи към училищата. Това стана след протести на Окръжна прокуратура - Сливен, съобщиха от прокуратурата.След внесените протести, Общинските съвети в трите общини отмениха актовете си и по същество признаха правотата на прокурорските искания за работа на общинските детски градини.Окръжната прокуратура в Сливен е протестирала разпоредбите в частта, която позволява прием на деца \"само ако родителят няма финансови задължения, към посещаването до момента\" и даването на предимство за деца, кандидатстващи в учебно заведение, в което работи единият от родителите.", "date": "2017.07.05", "title": "В Сливен, Котел и Твърдица променят наредбите за прием в детска градина"}
{"url": "https://news.bg/regions/mobilni-ekipi-sledyat-vazduha-okolo-ihtiman.html", "text": "Експерти от РИОСВ - София провериха на място ситуацията с дима от горящото депо за битови отпадъци край Ихтиман. Става въпрос за закритото сметище на общината, което не функционира от октомври 2016 г.Предписан е непрекъснат контрол до пълното потушаване и преустановяване на дименето. На мястото е позиционирана е мобилна станция за измерване на качеството на атмосферния въздух. В района експерти от Изпълнителната агенция по околна среда ще извършат замерване с преносими апарати за аварийни ситуации.На 28 юни от РИОСВ - София е извършена проверка, а кметът на Ихтиман е получил предписание общината да предприеме действия за превантивен контрол с цел недопускане на запалвания през летния сезон., следствие от самозапалване поради високите температури. Незабавно са били предприети действия за потушаване на пожара, който поради характера на терена няколкократно е възниквал наново. Междувременно огънят навлиза в дълбочина въпреки непрекъснатото запръстяване.Към 18 ч. на 4 юли кметът е информирал РИОСВ - София, че пожарът е потушен, но има леко остатъчно димене.", "date": "2017.07.05", "title": "Мобилни екипи следят въздуха около Ихтиман"}
{"url": "https://news.bg/int-politics/germaniya-i-kitay-s-vse-po-topli-otnosheniya.html", "text": "Отношенията между Китай и Германия са на път да навлязат в нова фаза. Това обяви китайският президент Си Цзинпин след среща с германския канцлер Ангела Меркел преди срещата на върха на Г-20, която се очаква да подчертае техните различия с американската администрация по редица въпроси, съобщава \"Ройтерс\".\"Китайско-германските отношения сега са на път да започнат ново начало, когато имаме нужда от нови пробиви\", изтъкна Си Цзинпин на съвместната пресконференция с Меркел, добавяйки, че се надява да \"да се изработи подробен план, да се поставят нови цели и да бъдат планирани нови пътища\" за сътрудничество по време на посещението му в Германия.Двете страни, които са в конфликт с американския президент Доналд Тръмп във връзка с политиката в областта на изменението на климата, обещаха да работят по-тясно по въпросите на търговията и космоса, да постигнат напредък към споразумение за свободна търговия и също така да си сътрудничат за развитието в Африка и Афганистан.", "date": "2017.07.05", "title": "Германия и Китай с все по-топли отношения"}
{"url": "https://news.bg/int-politics/tramp-se-nahvarli-na-kitay-ne-pomagal-za-ozaptyavaneto-na-severna-koreya.html", "text": "Американският президент Доналд Тръмп обвини Китай в профила си в \"Туитър\" за това, че не сътрудничи със САЩ за разрешаването на заплетеното положение по отношение на Северна Корея.\"САЩ сключиха едни от най-тежките търговски сделки в световната история (по времето на Барак Обама, б. р.). Защо трябва да продължаваме тези сделки със страни, които не ни помагат? Търговията между Китай и Северна Корея нарасна почти с 40% през първото тримесечие. Китай спря да работи с нас - но трябваше да опитаме!\", написа Тръмп.Президентът на САЩ настоява Китай да помогне за разрешаването на ситуацията на Корейския полуостров. Неговият последен призив дойде след изпитанието на междуконтинентална балистична ракета от страна на Пхенян, след като Тръмп заяви, че Китай трябва \"да предприеме тежък ход спрямо Северна Корея и да прекрати този абсурд веднъж завинаги\".", "date": "2017.07.05", "title": "Тръмп се нахвърли на Китай, не помагал за \"озаптяването\" на Северна Корея "}
{"url": "https://news.bg/politics/zhozef-dol-napisa-na-ninova-che-vsichki-pechelyat-ot-tsivilizatsionniya-dialog.html", "text": "Председателят на Европейската народна партия (ЕНП) Жозеф Дол отговори на писмо на Корнелия Нинова, в което тя се оплаква от членове на ГЕРБ, чийто изказ е подразнил Нинова, съобщиха от БСП. Писмото е от 8 юни 2017 г.В отговора на Жозеф Дол се препотвърждава неодобрението от страна на Европейската народна партия спрямо всякакъв вид език на омраза и разделение - и то от всички страни.\"Качеството на политиката в България, както във всяка друга страна, може само да спечели от нормален и цивилизационен диалог между всички политически сили. Надявам се, че всички политически партии в България, от целия политически спектър, ще се отнесат сериозно към тази задача и ще сложат край на тази будеща съжаление ситуация\", пише още Дол.В своето писмо Нинова дава пример, че депутати от ГЕРБ, които са част от политическото семейство на ЕНП, всяват омраза, агресия и конфонтация. \"В българския парламент те наричат опозицията \"небългари\", \"безродници\", \"кръвопийци\", \"убийци\", пращат я в Сибир и Северна Корея\", пише Нинова.Тя припомня, че на последните парламентарни избори БСП получи подкрепата на близо един милион български граждани. \"Заклеймяването на партията ни е агресия не само към нас, но и към всички хора, които ни гласуваха доверие. С изказванията си Вашите колеги от ПП ГЕРБ поставят линии на разделение не само в парламента, но и в българското общество\", категорична е Нинова.С поглед към предстоящото европредседателство на страната ни Нинова пише, че вместо , за справяне с предизвикателствата, пред които сме изправени, представителите на вашето политическо семейство от ГЕРБ използват реторика от миналото. Тя дава пример - заклеймяване на политическия опонент и обиди.Нинова акцентира, че нейната партия ще подходи отговорно и ще предложи визията за бъдещето и развитието на Европейския съюз. \"Съюз, който залага не на насаждане на омраза и разделителни линии, а Съюз, основан на европейските ценности- свобода, солидарност, единство и сигурност\", допълва още Нинова.", "date": "2017.07.05", "title": "Жозеф Дол написа на Нинова, че всички печелят от цивилизационния диалог"}
{"url": "https://news.bg/int-politics/turtsiya-obyavila-voyna-na-siriyskite-kyurdi-v-severozapadna-siriya.html", "text": "Шефът на \"Отрядите за народна защита\" (YPG) на сирийските кюрди обяви, че струпването на военни сили от Турция близо до контролирани от кюрдите райони в Северозападна Сирия представлява \"обявяване на война\", давайки знак за опасност от мащабна конфронтация, съобщава \"Ройтерс\".Запитан дали очаква конфликт с Турция в Северна Сирия, където двете страни размениха артилерийски огън през последните дни, Сипан Хемо обвинил Турция в подготовка на военна кампания.\"Тези (турски) приготовления достигнаха до равнище на обявяване на война и могат да доведат до избухването на реални сблъсъци през следващите дни\", подчерта той, добавяйки: \"Ние няма да стоим безучастни срещу тази потенциална агресия.\"\"Отрядите за народна защита\" са в основата на подкрепяната от САЩ кампания за превземането на сирийския град Ракка, който е крепост на терористите от ДАЕШ (\"Ислямска държава\"), като той се намира на около 200 км източно от провинция Алепо, където напреженията между турски сили и YPG се засилват през последните седмици.През последните седмици Турция изпрати подкрепления в района северно от Алепо. Турските власти твърдят, че \"Отрядите за народна защита\" представляват заплаха за сигурността на Турция, като тя ги разглежда като продължение на Кюрдската работническа партия (ПКК), която води въоръжен бунт срещу турската държава от повече от три десетилетия.YPG и ПКК отричат, че са свързани.", "date": "2017.07.05", "title": "Турция обявила война на сирийските кюрди в Северозападна Сирия"}
{"url": "https://news.bg/int-politics/merkel-skochi-na-tramp-zaradi-politikata-na-pobediteli-i-gubeshti.html", "text": "Германският канцлер Ангела Меркел остро разкритикува политиката на САЩ при президента Доналд Тръмп, два дни преди да се срещнат по време на срещата на върха на страните от Г-20, заради това, че е основана върху възгледа за света за \"победители и губещи\", вместо върху сътрудничеството, съобщава \"Ройтерс\".Меркел ще е домакин на двудневната среща на лидерите на Г-20 в петък в Хамбург. Освен Тръмп на срещата ще присъстват руският президент Владимир Путин и турският държавен глава Реджеп Тайип Ердоган.Разговорите се очаква да бъдат трудни, тъй като дневният ред включва щекотливи въпроси като свободната търговия и изменението на климата.\"Като председател на Г-20, моята работа е да работя върху възможностите за съгласие и да не допринасям за положение, в което преобладава липсата на комуникация\", коментира Меркел пред германския седмичник \"Цайт\".Тя добавила обаче, че различията не трябва да се замитат под килима.\"Въпреки че ние се стремим възможностите за сътрудничество да бъдат от полза за всички, глобализацията е разглеждана от американската администрация по-скоро като процес, от който не печелят всички, а като победители и губещи\", подчерта канцлерката.По думите ѝ, коментарите на съветника по националната сигурност на Тръмп, че светът е полесражение, а не глобална общност, противоречат на нейните възгледи.Германия иска всички да се възползват от икономическия прогрес, а не само неколцина, добави тя.Европа трябва да обедини енергията си, настоя Меркел, добавяйки, че идеите за икономическо правителство на еврозоната и европейски финансов министър, предложени от новия френски президент Еманюел Макрон, били \"две важни идеи\".Десетки хиляди протестиращи се очаква да протестират в Хамбург тази седмица срещу глобализацията и срещу корпоративната алчност и провала в справянето с климатичните изменения.Меркел в тази връзка посочила, че уважавала мирните демонстранти в Хамбург, но \"всеки, който използва насилие, отхвърля демокрацията\".Германската полиция използва водни оръдия, за да разпръсне около 500 протестиращи, противници на капитализма през нощта.", "date": "2017.07.05", "title": "Меркел скочи на Тръмп заради политиката на \"победители и губещи\""}
{"url": "https://news.bg/tourism/ekoministarat-iska-reglamentirane-na-zonite-za-divo-kampinguvane.html", "text": "Зоните за диво къмпингуване по Черноморието трябва да бъдат определени и регламентирани в българското законодателство. Това се обсъждаше по време на среща на министъра на околната среда и водите Нено Димов с председателя на Национална асоциация \"Българско Черноморие\" Димитър Канариев.Според Димов след като се регламентират  вече ще има ясни отговорности за осигуряването на вода, химически тоалетни, почистването на отпадъците и отпадъчните води на тези места. В местата по НАТУРА 2000 също се допуска диво къмпингуване, но трябва да има регламент, допълни той.По думите на Канариев анализ показва, че има над 20 точки за диво къмпингуване по морето, включително в защитени територии, дюни и частни имоти. През летния сезон на тези места къмпингуват над 10 000 човека. Понякога, най-вече през почивните дни, къмпингуващите там нараствали до 20 000.Според Канариев къмпингуващите по този начин замърсяват с пластмаса, бутилки, хартии, биологични отпадъци зоните. Палели и огън. Тези хора оставяли тонове отпадъци, които няма кой да почисти, добави той.На срещата беше засегнат и друг проблем - този с липсата на общи . В този контекст Канариев посочи, че ако такива устройствени планове били приети преди 10 години, сега нямало да има презастрояване по морето. По тази тема Димов коментира, че след като бъдат внесени в МОСВ, общите устройствени планове ще бъдат обсъждани и придвижвани за приемане.", "date": "2017.07.05", "title": "Екоминистърът иска регламентиране на зоните за диво къмпингуване"}
{"url": "https://news.bg/crime/zadarzhaha-kontsesioner-na-yazovir-s-plantatsiya-za-marihuana.html", "text": "Концесионерът на язовира в землището на поповското село Априлово Мирослав М. е в ареста, след като Районният съд в Попово уважи искането на Районната прокуратура в града за вземане на мярка за неотклонение \"Задържане под стража\".37-годишният Мирослав М. е привлечен като обвиняем от Районната прокуратура в Попово за отглеждане на марихуана.В началото на месец май полицията провежда специализирана операция в района за търсене на укриващи се бежанци. Тогава в изоставена хижа край язовира полицейските служители открили плантация с над 200 саксии с марихуана, кварцови лампи, препарати за торене и други принадлежности за отглеждане на растенията.На 2 срещу 3 юли полицията претърсила района на язовира, стопанисван от Мирослав М., във фургон са намерени принадлежностите от наркоплантацията.203 саксии с марихуана били открити в гориста местност близо до язовира. По туба с препарат за торене полицията иззела дактилоскопна следа, оставена от Мирослав М. Той преместил наркоплантацията си с марихуана, след като бил разкрит от служители на електроразпределителното дружество, че се е присъединил незаконно към мрежата, за да краде ток за отопление на растенията.Мирослав М. е извършил това престъпление в изпитателния срок на предходна условна присъда, по която получил наказание 1,6 г. лишаване от свобода с 3-годишен изпитателен срок също за отглеждане на марихуана, както и за държане с цел разпространение на наркотици и за незаконно държане на ловна пушка.Определението на Поповския районен съд подлежи на обжалване пред Търговищкия окръжен съд.", "date": "2017.07.05", "title": "Задържаха концесионер на язовир с плантация за марихуана"}
{"url": "https://news.bg/politics/valeri-simeonov-prilaga-zakona-kam-vsichki-etnosi.html", "text": "В Асеновград нещата отиват към успокояване. Това обяви вицепремиерът Валери Симеонов в кулоарите на Народното събрание.Ако не се бяхме ангажирали може би щеше да има много по-сериозни недоволства и реакции от страна на българите в Асеновград, допълни той.От думите му стана ясно, че част от незаконните постройки в циганската махала ще да бъдат съборени. Това е пътят - въвеждане на законността и прилагането на закона с цялата му суровост към всички етноси, закани се Симеонов.Хората от разрушените постройки ще живеят там, откъдето са дошли, обясни той. Голяма част от ромите в махалата били пришълци от Стара Загора , Пазарджик и хасковския регион.Предизвикателствата не се преодолени и няма да бъдат, докато не се приложи национална стратегия по отношение на решаването на проблема с капсулирането на циганския етнос в гета, убеден е Валери Симеонов.", "date": "2017.07.05", "title": "Валери Симеонов прилага закона към всички етноси"}
{"url": "https://news.bg/regions/promenyat-dvizhenieto-po-bul-gen-n-stoletov-v-stolitsata-do-2-avgust.html", "text": "Променят движението по бул. \"Ген. Н. Столетов\" в столицата, поради реконструкция на топлопровод.От 6 юли до 2 август се забранява влизането на пътни превозни средства по северната половина от пътното платно на бул. \"Ген. Н. Столетов\" между ул. \"Подп. Калитин\" и ул. \"Охрид\".Движението на превозните средства ще се извършва двупосочно в южното пътно платно на булеварда в същия участък.За същия период от време тролейбусни линии № 6 и 7 ще се движат с променен маршрут от депо \"Надежда\" наляво по ул. \"Подп. Калитин\", ул. \"Охрид\", надясно по ул. \"Опълченска\", надясно по бул. \"Сливница\" и по маршрутите си в посока ж.к. \"Люлин\".", "date": "2017.07.05", "title": "Променят движението по бул. \"Ген. Н. Столетов\" в столицата до 2 август"}
{"url": "https://news.bg/crime/po-vremeto-na-chokov-prestapnostta-bila-nuleva-hvalyat-go-svideteli.html", "text": "Свидетели по делото срещу кмета на село Галиче Ценко Чоков и още 7 души, хвалят градоначалника си пред съда.Докато Ценко Чоков бил в селото, престъпността била нулева, посочи един от свидетелите. Той заяви пред съдебния състав, че за разлика от тогава, \"сега всяка една къща е ограбена\".Ганка Дамянова, която също даде показания пред съда, потвърди тази теза. По думите й, тя се запознала с Ценко Чоков след смъртта на свекъра й, който имал къща в Галиче.\"Когато свекърът ми почина, попитах Ценко как мога да запазя къщата, за да не я ограбят\", каза Дамянова. Тогава подсъдимият й предложил да напише със спрей върху къщата, че тя е негова собственост. По този начин тя щяла да се предпази от набези. Дамянова обаче се оплака, че сега само за една година 2 пъти са й разбивали къщата.Друг свидетел - Петър Лаковски призна пред съда, че е виждал Ценко Чоков да дава пари на хора от селото, но категорично отрече да е искал лихви: \"Никога не е искал и една стотинка лихва.  - толкова връщаха\", каза Лаковски.Делото .Припомняме, главният прокурор Сотир Цацаров разпореди проверка на кмета на Галиче Ценко Чоков и членовете на семейството му. Чоков бе разследван и за  и за , лихварство и побой. Двамата бяха освободени от ареста на 13 февруари 2017 г. След бурни протести те . ", "date": "2017.07.05", "title": "По времето на Чоков престъпността била нулева, хвалят го свидетели"}
{"url": "https://news.bg/regions/bez-sech-v-pirin-obeshtava-noviyat-plan-za-upravlenie-na-parka.html", "text": "Министърът на околната среда и водите Нено Димов се срещна с представители на природозащитни организации във връзка с внесената петиция по плана за управление на Национален парк \"Пирин\".Представителите на WWF уведомиха министъра за кампанията им, с която изразяват опасения, че проектът за нов план за управление на Национален парк \"Пирин\" \"дава възможност за стопански сечи върху 60% от територията му при нула досега и за 12, 5 пъти по-голямо застрояване\". Те настояха документът да бъде върнат и преработен, като бъдат отразени внесените забележки от природозащитните организации.По-късно министър Димов проведе среща и с представители на компанията \"Пролес инженеринг\" (изработила новия план) и на дирекцията на Национален парк Пирин. Те изразиха мнението, че да се твърди за огромна сеч в парка е \"груба манипулация върху общественото мнение\". Планът е разработен според всички законови изисквания и процедури. В него не се допуска и строителство, обясни Антоний Стефанов от \"Пролес инженеринг\".Над 96% от забележките от общественото му обсъждане, изпратени от WWF и останалите неправителствени организации, са отразени и взети предвид. Планът се съобразява със Закона за защитените територии в чл. 21, т. 2, а именно \"Забрана за производствена дейност, с изключение на поддържащи и възстановителни дейности в горите, земите и водните площи\".Изпълнителят е въвел допълнително ограничение за такива дейности в горите на възраст над 100 години. Според Антоний Стефанов този план за управление на НП \"Пирин\" е изцяло съобразен със строгите изисквания на ЮНЕСКО.Експертите на МОСВ, наблюдавали процеса потвърдиха, че в плана няма предвидени сечи и не може да се говори за такива върху 60% от територията на парка. Те опровергаха още твърдението на WWF, че в досегашния план е имало нулеви сечи. През изтеклите 10 години от действието на План\"2004, поддържащи и възстановителни дейности (санитарни и по-малко отгледни сечи) са извършвани година за година след проверка на терена и утвърждаване на списъка с насажденията от Национална служба за защита на природата и МОСВ.Общо за периода от 10 години са били отсечени средно по 2380 куб.м годишно, което е твърде малко в сравнение с прираста на гората, който е 72640 куб.м годишно.", "date": "2017.07.05", "title": "Без сеч в Пирин - обещава новият план за управление на парка"}
{"url": "https://news.bg/education/obyavyavat-parvoto-klasirane-na-uchenitsite-sled-viii-klas.html", "text": "На 6 юли обявяват списъците с приети на първи етап на класиране ученици, завършили VIII клас през 2016/2017 учебна година, съобщиха от Министерството на образованието.Записването ще стане на 7 юли 2017 г., а на 10 юли 2017 г. ще бъде обявен броят на незаетите места след първи етап на класиране.На 11 юли 2017 г. могат да се подават документи за участие във втори етап на класиране, а списъците с приетите ученици ще бъдат обявени до 13 юли 2017 г. На 19 юли ще могат да се подават документи за участие в трети етап на класиране като самото класиране ще бъде обявено на 20 юли 2017 г.Учениците, които към 15 юни 2017 г. са се обучавали в VIII клас в общообразователни паралелки, са 25 774. Учебната 2017/2018 е последна година, в която има утвърден план-прием за ученици, завършили VIII клас.Той е съобразен с подадените от началниците на регионалните управления на образованието заявления с необходимите места и включва 1196 паралелки с 30 331 места. Учениците могат да кандидатстват в: 221 профилирани паралелки за 5772 места, 173 непрофилирани паралелки за 4477 места и 802 професионални паралелки за 20 082 места.Съгласно Наредбата за организацията на дейностите в училищното образование на МОН завършването на основно образование е след VII клас, а изпитите и приемът след VIII клас ще отпаднат. Учениците ще могат да кандидатстват след IV и след VII клас, поясняват от образователното ведомство.", "date": "2017.07.05", "title": "Обявяват първото класиране на учениците след VIII клас"}
{"url": "https://news.bg/regions/dvizhenieto-po-am-trakiya-v-posoka-plovdiv-e-vazstanoveno.html", "text": "Движението по АМ \"Тракия\" в посока Пловдив е възстановено, съобщиха от Агенция \"Пътна инфраструктура\".При Ихтиман, между 46-и и 47-и километър на магистралата, към 14 часа преминаването вече се осъществява свободно и двупосочно в платното в посока Пловдив.Временно товарните автомобили, пътуващи в посока Пловдив, в района на Ихтиман на АМ \"Тракия\" се пренасочват по път I-8 София - Пазарджик при пътен възел \"Ихтиман\". От там товарните автомобили ще модат да се включват на АМ \"Тракия\" при пътен възел \"Мухово\". Въпреки това от \"Пътна Полиция\" призовава водачите да шофират с повишено внимание и съобразена скорост в района и да спазват указанията на контролните органи.В района на произшествието от тази сутрин е поставена сигнализация.Припомняме, днес около 6 часа сутринта, възникнаха две тежки верижни катастрофи на АМ \"Тракия\" до Ихтиман. В приозшествията са участвали около 40 автомобила.По последна информация причината за инцидентите е намалена видимост, несъобразена скорост и неспазване на дистанция. Установено е, че в района на катастрофата видимостта е била намалена до няколко метра заради мъгла и .По последна информация в произшествията са пострадали най-малко 23 души. Те са транспортирани към няколко болници в столицата. Към момента има данни за трима души в по-тежко състояние, с опасност за живота им. Двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.", "date": "2017.07.05", "title": "Движението по АМ \"Тракия\" в посока Пловдив е възстановено"}
{"url": "https://news.bg/world/v-sasht-i-yuzhna-koreya-ne-izklyuchvat-voyna-sas-severna-koreya.html", "text": "Война с КНДР не може да се изключи след изпитанието на междуконтинентална балистична ракета. Това предупредиха американски и южнокорейски военни, цитирани от \"Индипендънт\" .\"Въздържането, което е избор, е всичко, което разделя примирието от войната\", казаха високопоставени генерали.САЩ и Южна Корея проведоха съвместни ракетни учения след \"подаръка\" на Северна Корея за щатите - изпитание на междуконтинентална балистична ракета, която според експерти може да достигне до Аляска.Сеул предупреди съседа си, че конфликт ще означава \"унищожение\" на държавата.\"\", отбелязаха генерал Винсънт Брукс, командир на американските сили в Корея, и генерал Ли Сун-чин, председател на обединените генщабове на Южна Корея.По-рано говорител на Пентагона обяви, че са подготвени да защитят САЩ и съюзниците си от КНДР.", "date": "2017.07.05", "title": "В САЩ и Южна Корея не изключват война със Северна Корея"}
{"url": "https://news.bg/education/sazdavat-pravila-za-obmen-na-informatsiya-na-detsa-v-risk-da-napusnat-uchilishte.html", "text": "Как да намалят отпадането на деца от училище обсъдиха социалния министър Бисер Петков и образователния му колега Красимир Вълчев на среща с директори от различни региони на Агенцията за социално подпомагане, съобщиха от социалното ведомство.Основна тема е одобрения на вчерашното правителствено заседание механизъм за съвместна работа на институциите по обхващане и задържане в образователната система на деца и ученици.Образователният министър заяви, че изпълнението на механизма ще засегне и процедурата за отпускане на семейни и други помощи в натура спрямо индивидуалните потребности на децата и учениците и ще засили санкциите спрямо родителите, чиито деца не посещават училище.По изпълнението на механизма ще работят междуинституционални екипи, в които задължително ще участва представител на дирекция \"Социално подпомагане\" от съответното населено място.От социалното ведомство уверяват, че ще възнаградят усилията на служителите на Агенцията за социално подпомагане, насочени към образованието и с личностното и професионалното развитие на децата и учениците в България. Това увери министър Бисер Петков.Министърът на образованието Красимир Вълчев очаква първите резултати от съвместната им дейност да са видими още през есента. Той обясни, че предстои да се създадат правила за обмен на информация между институциите за децата и учениците, които не са обхванати в образователната система или са в риск от отпадане от училище.Първата стъпка ще бъде осигуряване на достъп до Националната информационна система на МОН, а в бъдеще и интегриране на системите на всички ангажирани институции, обясни министър Вълчев.", "date": "2017.07.05", "title": "Създават правила за обмен на информация на деца в риск да напуснат училище"}
{"url": "https://news.bg/crime/politsaite-da-protestirat-v-bankya-tam-e-chovekat-koyto-dava-parite-ubeden-mincho-spasov.html", "text": "Проблемите в МВР са най-вече при най-ниската категория полицаи. Това каза пред БНР Минчо Спасов - председател на комисията по вътрешен ред в 40-то Народно събрание.Според него, всякаква роля на бюджетно прогнозиране от парламента се оказва напълно излишна. Истинското място, където трябва да протестират полицаите, е в Банкя, защото там стои човекът, който дава парите, смята Минчо Спасов.Проблемите в МВР са системни. Проблемът има две страни и две гледни точки. От вътрешната страна, от която гледат протестиращите служители на МВР, стои липсата на финансиране, особено за по-ниските етажи на структурата - полицаите, които са униформите на улицата. Както виждате, 4-5 хиляди празни щатни бройки са именно в тази категория, аз я наричам В категория на полицаите, докато А категория, това са полицаите, които са т.нар. \"галеници на властта\". Те стават депутати, те са близки до управляващата партия. Втората категория са роднините на А категория, те са на постове в министерството, които аз наричам \"чантаджии\". Щатовете там пращят, там няма вакантни бройки. Всичко това, разбира се е резултат на неправилното разпределение на финансовите средства\", заяви Спасов.Той коментира твърденията, че бюджетът на МВР служи за запълване на \"дупката\" в НОИ.Според Минчо Спасов, след като всички държавни служители се осигуряват от държавата, няма проблем в този аспект. Проблемът касае всички останали сектори на българското управление, защото в България практически не съществува Закон за държавния бюджет, убеден е юристът.Той поясни, че не работят Държавната финансова инспекция и Сметната палата, които да следят дали този формално приеман закон се спазва. Защото, както виждаме и от последните събития покрай МВР, всичко се решава от министър-председателя.Т.е. всякаква роля на бюджетно прогнозиране от парламента се оказва напълно излишна. Истинското място, където трябва да протестират полицаите, е в Банкя, защото там стои човекът, който дава парите, смята Минчо Спасов.", "date": "2017.07.05", "title": "Полицаите да протестират в Банкя, там е човекът, който дава парите, убеден Минчо Спасов"}
{"url": "https://news.bg/int-politics/kremal-se-nadyava-sreshtata-tramp-putin-da-ustanovi-rabotesht-dialog.html", "text": "Москва се надява първата среща на четири очи между руския президент Владимир Путин и американския му колега Доналд Тръмп в петък ще установи ефективен работен диалог между двамата мъже, отбелязаха от Кремъл, цитирани от \"Ройтерс\".Срещата, която трябва да се проведе в кулоарите на срещата на върха на страните от Г-20, ще бъде внимателно наблюдавана във време, когато отношенията между двете страни остават обтегнати заради американските твърдения за руски хакерски атаки срещу американския изборен процес, заради връзките на приближени на Тръмп с Москва, както и заради Сирия и Украйна.\"Това е първата среща, първият път, в който двамата президенти ще се запознаят - това е най-важното в случая\", коментира говорителят на Кремъл Дмитрий Песков пред журналисти.\"Очакването е, ще бъде създаден работен диалог, който е жизненоважен за целия свят, когато става дума за повишаване на ефективността при разрешаването на критична маса конфликти\", допълни Песков.Срещата ще сондира дали има шанс и готовност двете страни да се борят с международния тероризъм заедно в Сирия, посочи още той, отбелязвайки, че Путин щял да обясни позицията на Москва за конфликтите както в Сирия, така и в Украйна.Ала Песков изтъкна, че краткият формат на срещата означава, че руският държавен глава може да не разполага с достатъчно време, за да направи обстоен анализ на това, което Москва разглежда като причини за кризата в Украйна.Три години след като Русия анексира Крим от Украйна и проруските сепаратисти овладяха източната част на страната, са налице слаби признаци за мирно решение в Източна Украйна, въпреки споразумението за прекратяване на огъня, подписано през февруари 2015 г. в Минск.Срещата с Тръмп ще бъде \"добър шанс за повтаряне на позицията на Русия, че Минските споразумения нямат алтернатива, че Минските споразумения трябва да бъдат приложени, и че трябва да се предприемат мерки за прекратяване на провокациите, които за съжаление украинските въоръжени сили все още извършват\", настоя Песков.", "date": "2017.07.05", "title": "Кремъл се надява срещата Тръмп-Путин да установи работещ диалог"}
{"url": "https://news.bg/world/ep-se-distantsira-ot-sasht-odobri-sdelka-s-kuba.html", "text": "Евродепутатите одобриха първото споразумение за сътрудничество между ЕС и Куба, съобщава АФП.Така съюзът ясно се дистанцира от твърдата политика на Вашингтон към карибската държава.В съобщението на законодателния орган се отбелязва, че Брюксел прави обратен завой в отношенията си с Куба.Парламентът подкрепя диалога и сътрудничеството с островната държава като най-добрите инструменти за изграждане на конструктивни и ориентирани към бъдещето отношения.567 депутати срещу 65, 31 гласуваха \"въздържал се\", подкрепиха Споразумение за политически диалог и сътрудничество между ЕС и Куба за разширяване на двустранната търговия, насърчаване на диалог и икономическо сътрудничество, както и за съвместни действия на световно ниво.Без конкретно да се споменава наложеното от САЩ ембарго срещу Куба, депутатите се обявиха против \"закони и мерки с екстериториален ефект\", тъй като са във \"вреда на кубинското население\".Споразумението трябва да помогне за подобряване условията на живот и социалните права на кубинските граждани, допълват депутатите.Обаче кубинското правителство ще трябва да следва международните стандарти в политиката за човешките права и да ратифицира всички конвенции на ООН за човешките права, призовават депутатите.Те настояват за блокиране изпълнението на споразумението, ако условията за човешките права са нарушавани.Двете страни водеха преговори за споразумението от април 2014 г. То беше подписано от шефа за външната политика на ЕС Федерика Могерини през декември 2016 г. Сега трябва да бъде ратифицирано от всички страни членки.", "date": "2017.07.05", "title": "ЕП се дистанцира от САЩ – одобри сделка с Куба"}
{"url": "https://news.bg/health/deputatite-prieha-ostavkata-na-shefa-na-zdravnata-kasa-d-r-glinka-komitov.html", "text": "С 88 гласа \"за\" депутатите от 44-то народно събрание приеха оставката на управителя на Здравната каса д-р Глинка Комитов, съобщи zdrave.net.Въпреки че депутатите одобриха със 126 гласа присъствието на д-р Комитов в пленарна зала, приемането на неговата оставка се случи в негово отсъствие, Предложението Комитов да бъде в залата, бе направено от депутата от БСП доц. Георги Йорданов. Против оттеглянето на д-р Комитов не се обяви нито един народен представител, а 67 гласуваха \"въздържал се\".Гласуването на предсрочното прекратяване на мандата на д-р Глинка Комитов, начело на НЗОК, обаче се превърна в своеобразен дебат за проблемите в здравеопазването у нас, сред които особено се откроиха натрупаните задължения на лечебните заведения, както и наложените лимити на болниците.", "date": "2017.07.05", "title": "Депутатите приеха оставката на шефа на Здравната каса д-р Глинка Комитов"}
{"url": "https://news.bg/world/ek-i-sotsialistite-prizovaha-za-poveche-solidarnost-za-migrantite.html", "text": "Европейската комисия помоли страните членки да положат повече усилия и добра воля, за да помогнат на Италия и Гърция с мигрантите, пресичащи Средиземно море, съобщава АП.Вицепрезидентът на комисията Франс Тимерманс заяви, аплодиран от законодатели в Европейския парламент, че би било доста различно в Европа, ако всяка страна членка изпълни ангажиментите си да покаже солидарност.Италия и Гърция са най-засегнати от мигрантската криза в последно време. ЕК многократно призовава страните членки да покажат солидарност като приемат част от мигрантите, но държави от Централна Европа не показват никакъв интерес.Социалистите в ЕП организираха инициатива \"Споделяне на тежестта\" сред страните членки.", "date": "2017.07.05", "title": "ЕК и социалистите призоваха за повече солидарност за мигрантите"}
{"url": "https://news.bg/euronews/es-da-stane-nay-golemiyat-nositel-na-sigurnost-v-sveta-nastoyaha-evrodeputatite.html", "text": "С голямо мнозинство бе гласуван докладът на българския евродепутат Андрей Ковачев, представящ препоръките на Европейския парламент (ЕП) до Европейския съвет относно 72-та сесия на Общото събрание на ООН по време на провелото се последно за пленарния сезон заседание на ЕП в Страсбург.За втора поредна година, евродепутатът е избран за докладчик на Европейския парламент по доклада с препоръките до Европейския съвет за приоритетите на ЕС пред Общото събрание на ООН.По време на изказването присъства и Върховният представител по въпросите на външните работи Федерика Могерини.Евродепутатът застъпи позицията, че ЕС подкрепя програмата за реформи на новия генерален секретар на ООН, базирани върху широк консенсус, за да се отразят предизвикателствата на новото време, да се допринесе за демократичен контрол и повече прозрачност, да се върне доверието на хората в ефективността и приноса на световната организация.Докладът е фокусиран върху осем приоритета: световният мир и сигурност, борбата с тероризма, разоръжаването, миграционната криза, човешките права, демокрацията и върховенството на закона, устойчивото развитие и измененията в климата, както и институционалната реформа в Съвета за сигурност на ООН.По-конкретно са засегнати теми като зачитането на международно установените граници и териториалната цялост на източноевропейските държави и държавите от Южен Кавказ и по-конкретно Грузия, Молдова и Украйна, подкрепата за разрешаването на конфликта в Нагорно-Карабах, както и съдействието за ядрено споразумение между Иран и Съвета за сигурност към ООН. Не на последно място, ЕС насърчава ООН да заяви по-ясни многостранни ангажименти за мирни решения на конфликтите в Близкия Изток, особено Сирия и Северна Африка.С представянето на този доклад всяка година се дава възможност да се чуе гласът на Европейския парламент пред Общото събрание на ООН във времена, в които Европа трябва да търси по-голяма координация между държавите-членки, вкл. в системата на ООН, като най-подходящ отговор срещу рисковете за мира и сигурността, за проточващата се миграционна криза, настъпващите климатични промени, както и срещу терористични атаки.Липсата на подходящи мерки срещу тези проблеми застрашава вътрешната и външната сигурност на ЕС. Според Ковачев \"има необходимост Европа да поеме по-голяма отговорност за справянето с тези предизвикателства. Понастоящем, ЕС финансира 40% от бюджета на ООН. Време е ЕС също така да стане и най-големият носител на сигурност в системата\".Държавите-членки в Общото събрание са призовани да обединят усилията за установяването на мир на територията на Афганистан, както и да се прекратят заплашителните действия на Северна Корея. ЕП насърчава делата на Съвета за сигурност, свързани със заплахи за сигурността в Сахел, Сахара и езерото Чад, с оглед на опасността от тероризъм, отправени от ИДИЛ/ДАЕШ, \"Ал Кайда\" и \"Боко Харам\".За първи път докладът поставя акцент върху напрежението в Западните Балкани, призовавайки ООН и в частност Съвета за сигурност, да приеме ролята на медиатор в случаите, когато външни фактори заплашват да дестабилизират реформите, провеждащи се в региона.", "date": "2017.07.05", "title": "ЕС да стане най-големият носител на сигурност в света, настояха евродепутатите"}
{"url": "https://news.bg/world/svetovniyat-gigant-airbus-prodava-140-samoleta-na-kitay-za-usd22-8-mlrd.html", "text": "Световният производител на самолети Airbus обяви, че е постигнал споразумение с Китай за продажбата на 140 самолета на стойност 22,8 милиарда долара, информира АФП.От производителя поясниха, че китайската държавна компания China Aviation Supplies Holding Company ще закупи 100 самолета модел A320 и 40 самолета модел A350. Те ще влязат във флота на държавните самолетни компании.Сделката е подписана в Берлин по време на посещението на китайския президент Си Дзинпин в Германия, където ще участва на Г-20 в петък и събота.", "date": "2017.07.05", "title": "Световният гигант Airbus продава 140 самолета на Китай за $22,8 млрд."}
{"url": "https://news.bg/health/zashto-tsistitat-e-chast-ot-lyatoto.html", "text": "Лятото е в разгара си. Слънце, плаж, море, планина, плувни басейни и достатъчно поводи за усмивки и добро настроение. За съжаление често циститът се появява в най-неподходящия момент. Честотата му през летния сезон никак не е случайна. Посещението на басейни, дългото стоене в мокри бански, носенето на по-леки дрехи могат да бъдат предразполагащи фактори за появата на инфекции. Най-чест причинител за цистита е бактерията Ешерихия коли, която охолно населява недобре изчистените басейни. От друга страна, препаратите, които се използват за почистването на басейните, са вещества (хлор и др.), които дразнят деликатната лигавица на пикочния канал, като я правят по-чувствителна и податлива на инфекции.Съвети при цистит:Продуктът  е комбинация от синергично действащи натурални екстракти. Патентованият екстракт от  е с високо съдържание на проантоцианидини, тип А. Стандартната дневна доза съдържа 72 мг проантоцианидини, осигуряващи бърз лечебен ефект. Екстрактът от  подпомага изхвърлянето на микроорганизми и отпадни вещества от пикочните пътища и бъбреците. Усилва защитните сили срещу инфекции в уринарния тракт. ЦистиРен не съдържа животински продукти, оцветители и консерванти. Напълно безвреден е и може да се приема от деца, бременни и кърмещи. Подходящ е за вегани и постещи. Може да се използва и при хронични състояния. Ще намерите в аптеката и без рецепта!Повече информация можете да откриете на .", "date": "2017.07.05", "title": "Защо циститът е част от лятото?"}
{"url": "https://news.bg/int-politics/toni-blear-na-praga-da-bade-saden-zaradi-voynata-v-irak.html", "text": "Тони Блеър може да бъде даден под съд заради ролята си във войната в Ирак, ако бъде отхвърлено съдебно решение от 2016 г., според което бившият британски премиер има имунитет срещу наказателно преследване, пише британският в. \"Гардиън\".Според информацията най-висшият съдия в Англия и Уелс лорд Джон Томас заедно със съдията Дънкан Оусли днес преразглеждат решението от ноември 2016 г. Това решение потвърждава имунитета на Блеър срещу наказателно преследване, тъй като каквото и да е съдебно дело срещу него може да включва разкриване на подробности, които са класифицирани съгласно британски закон.Според \"Гардиън\" днешното изслушване идва след предишно необявено решение през май на съдия от Върховния съд, което е постановило, че онези, които искат да съдят Блеър, могат да търсят разрешение да го направят по съдебен ред.Казусът, във връзка с който се провежда изслушването днес, се отнася до частно наказателно дело, което се опитва да даде под съд Блеър, както и бившият британски външен министър Джак Стро и бившият главен прокурор Питър Голдсмит, за военни престъпления заради тяхното решение за присъединяване на Великобритания към САЩ за инвазията в Ирак.Главният прокурор на Великобритания Джереми Райт пледира за запазването на имунитета на Блеър, уточнява \"Гардиън\".През миналата година, констатациите за ролята на Великобритания във войната в Ирак, обявени в доклада \"Чилкот\", разкритикуваха правителството, че е действало твърде прибързано и е преувеличило заплахата, която тогавашният иракски държавен глава Саддам Хюсеин е представлявал за Обединеното кралство.", "date": "2017.07.05", "title": "Тони Блеър на прага да бъде съден заради войната в Ирак"}
{"url": "https://news.bg/bulgaria/trima-ot-postradalite-pri-katastrofite-na-am-trakiya-sa-s-opasnost-za-zhivota.html", "text": "Извозен е и последният пострадал при тежката верижна катастрофа на АМ \"Тракия\", при която се удариха около 40 автомобила. По информация на Спешна помощ - София в катастрофата са пострадали . Около 10 души са в по-тежко състояние.За извозването на пострадалите са били мобилизирани 14 линейки, част от които са направили по няколко курса. Пострадалите са настанени в болниците са \"Св. Анна\", \"Пирогов\", \"Токуда\", \"Исул\" и \"София мед\". Има информация, че още 6 души са се отишли със собствен превоз до \"Св. Анна\" за консултации.Припомняме, днес сутринта, около 6 часа, възникнаха две тежки верижни катастрофи на АМ \"Тракия\" до Ихтиман. В приозшествията са участвали около 40 автомобила. Най-вероятно причината за инцидентите е гъста мъгла и несъобразена скорост на водачите. В УМБАЛ \"Св. Анна\" са приети 14 пациенти. По думите на изпълнителният директор на болницата Славчо Близнаков има двама мъже, които са с по-сериозни наранявяния и с реална опасност за живота им. Те ще бъдат оперирани днес. Между най-тежките случаи са тези на мъж и жена с черепно-мозъчни травми. 42-годишният мъж е хоспитализиран в Клиниката по неврохирургия. 39-годишната жена има фрактури на челните и лицеви кости.Между откараните в УМБАЛ \"Св. Анна\" има и няколко деца. 15-годишно дете е с фрактура на лявото бедро, а друго 13-годишно е с комоцио. Има информация и за две деца на 8 и 12-годишна възраст, които са с лицево-челюстни травми.Между приетите има и други две жени на 55 и 60-годишна възраст с комоцио. 56-годишна жена е приета с тракоабоминална травма, а друга, 36-годишна жена е с фрактура на дясна предмишница.Приети за лечение са и мъж на 45-годишна възраст, който е с луксация на прешлен и тежка неврологична симптоматика, както и пациент с шийна фрактура. Останалите пострадали са с политравми и охлузвания.Вследствие на катастрофата в УМБАЛСМ \"Пирогов\" се оказва помощ на 5 пациенти, сред които 16-годишна майка и 2-годишното ѝ дете. Майката и детето са с черепно-мозъчна травми. В противошокова зала е приета и жена на около 80-годишна възраст, която има гръдна травма. Друга пациентка на 66-годишна възраст е с оплаквания в областта на горен и долен крайник.Стана ясно още, че двете жени остават за лечение в спешната болница. По-възрастната от тях вече е била оперирана по спешност от екипа на Четвърта хирургична клиника. Състоянието ѝ е сериозно.2-годишното детенце също остава в детската неврохирургия. С него, като придружител, остава 16-годишната му майка. Майката е пострадала, но не се налага да бъде хоспитализирана.В момента в спешния стоматологичен кабинет на Пирогов е 42-годишен мъж. Той минава прегледи и изследвания.В последния час в Пирогов са приети още 2 пострадали жени - на 46 и 18-годишна възраст. Те получават медицинска помощ в Спешното отделение на болницата. Жените са близки на 66 годишната жена, която е в травматологията на Пирогов. Пострадалтие са се предвижили самостоятелно, без да ползват линейка.В спешното отделение на ИСУЛ са приети за лечение 4 пациенти с единични и множествени травми.В УМБАЛ \"Софиямед\" е оказана медицинска помощ на двама пострадали - мъж на 36 години, който е с счупване на подбедрицата и лека черепна фрактура и 29-годишен мъж с шийна травма. Впоследствие в болницата са били транспортирани още двама пострадали. В последния час е приет мъж на 64-годишна възраст, който има гръдна и черепно мозъчна травма. Мъжът е насочен към Клиника по хирургия. В болницата е транспортирана и 61-годишна жена с гръдна травма, черепно мозъчна травма и травма на коляното.Приетата сутринта 36-годишна жена е със счупване на подбедрицата и лека черепна фрактура. В момента тя претърпява операция във връзка с черепната фрактурата от неврохирургичен екип.29-годишния мъж с травма на шията е настанен в Отделение по анестезиология и интензивно лечение.В \"Аджибадем Сити Клиник МБАЛ Токуда\" са приети двама пациенти с фрактури.От Агенция \"Пътна инфраструктура\" информираха, че към 14 часа движението по АМ \"Тракия\" в посока Пловдив е възстановено. При Ихтиман, между 46-и и 47-и километър на магистралата, преминаването вече се осъществява свободно и двупосочно в платното в посока Пловдив.", "date": "2017.07.05", "title": "Трима от пострадалите при катастрофите на АМ \"Тракия\" са с опасност за живота"}
{"url": "https://news.bg/world/frantsiya-zadalzhava-vaksiniraneto-na-detsa-ot-2018-g.html", "text": "Родителите във Франция ще бъдат правно задължени да ваксинират децата си от 2018 г., съобщи правителството, цитирано от \"Индипендънт\".Френският премиер Едуар Филип заяви, че е \"неприемливо\" деца да \"умират от морбили в страна\", създала една от първите ваксини.В държавата е задължителна тривалентната ваксина - за дифтерия, тетанус и полиомиелит. За хепатит и коклюш са препоръчителни.Обявявайки новата политика, Филип припомни, че френският биолог Луис Пастьор създава първите ваксини срещу бяс и антракс през XIX век.Той добави, че ваксините, които са универсално препоръчани от здравни органи - 11 общо на брой, ще бъдат задължителни.Италия също прие подобна политика, забранявайки неваксинирани деца да посещават държавни училища.Световната здравна организация предупреди за големи огнища на морбили в Европа, въпреки че има достъпна и ефикасна ваксина. В България също бяха регистрирани случаи на морбили през последните месеци.Наскоро проведено проучване показва, че повече от трима на десетима французи не се доверяват на ваксините. 52 на сто са на мнение, че ползите от ваксинирането са повече от рисковете.", "date": "2017.07.05", "title": "Франция задължава ваксинирането на деца от 2018 г. "}
{"url": "https://news.bg/int-politics/sauditska-arabiya-glavniyat-pooshtritel-na-islyamskiya-ekstremizam-vav-velikobritaniya.html", "text": "Саудитска Арабия е основният чуждестранен поощрител на ислямския екстремизъм във Великобритания, твърди нов доклад, съобщава БиБиСи.Дружеството \"Хенри Джаксън\" обяви, че е налице \"ясна и нарастваща връзка\" между ислямските организации, получаващи задгранично финансиране, проповедниците на омраза и джихадистки групировки, насърчаващи насилието.Външнополитическият мозъчен тръст призова за официално разследване относно ролята на Саудитска Арабия и други страни от Персийския залив във Великобритания.От посолството на Саудитска Арабия в Обединеното кралство обявиха, че твърденията са \"категорично фалшиви\".Британското правителство е подложено на натиск да публикува доклад на базираните във Великобритания ислямистки групировки.Докладът на вътрешното министерство за съществуването и влиянието на джихадистки организации, поръчан от бившия британски премиер Дейвид Камерън през 2015 г., все още предстои да бъде завършен на фона на въпросите дали някога ще бъде публикуван.Критици предполагат, че докладът може да е неудобен за британското правителство, което има близки и дългогодишни дипломатически, икономически и в сферата на сигурността връзки с Персийския залив, особено със Саудитска Арабия.Докладът на дружеството \"Хенри Джаксън\" посочва, че редица страни от Персийския залив, както и Иран оказват финансова подкрепа на джамии и ислямски образователни институции, които приютяват естремистки проповедници и са свързани с разпространението на екстремистки материали.Начело на списъка, твърди докладът, е Саудитска Арабия. Той твърди, че отделни лица и фондации са силно ангажирани в изнасянето на \"нелиберална, фанатизирана уахабистка идеология\", цитирайки редица примери.Твърди се, че в някои случаи институции във Великобритания, които получават финансиране от Саудитска Арабия, се управляват директно от Саудитска Арабия, въпреки че в повечето примери парите изглежда \"просто купуват влиянието на чуждестранни донори\".В изявление на посолството на Саудитска Арабия в Лондон се посочва, че всякакви обвинения, че кралството е радикализирало \"малък брой лица са безпочвени и не се основават на достоверни доказателства\".От посолството допълват, че самата страна е била подложена на многобройни нападения от \"Ал Кайда\" и ДАЕШ (\"Ислямска държава\").\"Ние не одобряваме и няма да оправдаваме действията или идеологията на насилствения екстремизъм и няма да се спрем, докато тези престъпници и техните организации не бъдат унищожени\", допълват от саудитското посолство.Подкрепяйки доклада, депутатът от Лейбъристката партия Дан Джарвис коментира, че той хвърля светлина върху \"много тревожните\" връзки между Саудитска Арабия и финансирането на екстремизма, като призова правителството да публикува доклада си за чуждестранното финансиране.Премиерът Тереза Мей, която посети Саудитска Арабия през април, настоя, че историческите отношения на Обединеното кралство с пустинното кралство са важни за британската сигурност и търговия.Лидерът на Лейбъристката партия Джереми Корбин призова за незабавно спиране на износа на британско оръжие за Саудитска Арабия поради незачитането на правата на човека и участието ѝ във военни действия в Йемен.", "date": "2017.07.05", "title": "Саудитска Арабия - главният поощрител на ислямския екстремизъм във Великобритания"}
{"url": "https://news.bg/world/rahoy-prizova-za-spokoystvie-avtoritarno-zabludenite-separatisti-v-kataluniya.html", "text": "Испанският премиер Мариано Рахой призова за спокойствие, след като представители на местните власти в Каталуния обявиха, че възнамеряват да отделят богатата провинция от Испания \"веднага\" в случай, че на референдума повечето гласуват с \"да\", съобщава АФП.Каталуния организира референдум за независимост на региона, който ще се проведе през октомври.Рахой описа действията на каталунските местни власти като \"авторитарна заблуда\".Каталуния ще обяви независимост \"незабавно\", ако мнозинството от избирателите в испанския регион гласуват за независимост в подобен на шотландския референдум, който е насрочен за 1 октомври.\"Ако мнозинството от гласовете са за създаване на каталунска република, очевидно независимостта ще трябва да бъде обявена незабавно\", подчерта вчера Габриела Сера, която е член на сепаратистката коалиция, която управлява Каталуния.Испанското правителство е твърдо против независимост на Каталуния.", "date": "2017.07.05", "title": "Рахой призова за спокойствие „авторитарно заблудените” сепаратисти в Каталуния"}
{"url": "https://news.bg/regions/ban-izsledvat-vodata-v-haskovo.html", "text": "Днес, две вещи лица от БАН - проф. Алексей Бендерев - ръководител секция \"Хидрогеология\" в Геологическия институт при БАН и проф. Радослав Наков - директор на Геологическия институт при БАП, взимат проби за сравнително изследване за качеството на питейната вода в Хасково по назначена комплексна експертиза от Районна прокуратура - Хасково по досъдебно производство.Пробите ще бъдат изследвани в лабораторията на Института за ядрени изследвания и ядрена енергетика при БАН за съдържание на радиоактивни изотопи. В експертизата участва и проф. Ал. Стрезов от Института за ядрени изследвания и ядрена енергетика при БАН. \"Срокът за изследване на водата е 45 дни\", съобщиха експертите.Целта е да се даде отговор на въпросите - налице ли е превишаване на допустимите стойности на уран и обща алфа активност на питейната вода от Помпена станция 1- Хасково, захранваща част от кварталите в Хасково, съгласно изискванията на Наредба №9 за качеството на водата, предназначена за питейно-битови цели и на Наредба №1 за проучване, ползване и опазване на подземните води.Вещите лица ще трябва да отговорят и на други въпроси, а именно - каква е причината за повишените съдържания на уран и обща алфа активност в подземните води за периода от 2010 г. до настоящия момент, Експертизата се извършва по досъдебно производство на Районна прокуратура - Хасково, образувано на 19 април, за укриване на информация за наличието на високо съдържание на уран и обща алфа активност в подземните води от сондажи на Помпена станция - 1 в Хасково, от което са последвали немаловажни вреди - престъпление по чл. 353а от Наказателния кодекс.", "date": "2017.07.05", "title": "БАН изследват водата в Хасково"}
{"url": "https://news.bg/world/v-holandiya-provezhdat-sadebnite-protsesi-za-svaleniya-mh17.html", "text": "Съдебните процеси, свързани със сваления пътнически самолет MH17 в Украйна, ще се проведат в Холандия. Това потвърди външното министерство на страната, цитирано от Ройтерс.Заподозрените за сваления през 2014 г. пътнически самолет в Източна Украйна ще бъдат съдени в холандски съд и според холандските закони, поясни ведомството.Решението идва след опити, блокирани от Русия през 2015 г., за създаване на специализиран международен съд във връзка с инцидента, при който загинаха всички 298 души на борда на самолета на компанията Malaysia Airlines. Жертвите са от 17 държави, включително 196 холандци.Холандският съвет по безопасност, който разследва инцидента, заключи през октомври 2015 г., че самолетът е свален от произведена в Русия ракета. Разследващите обявиха миналия септември, че ракетата е изстреляна от територия, контролирана от проруски сепаратисти.Външният министър на Холандия Берт Коендерс отбеляза в съобщение, че воденият от Холандия разследващ екип, включващ представители на Австралия, Белгия, Малайзия и Украйна, ще продължи да действа по време на \"прокурорската фаза\".Все още няма конкретни заподозрени за сваления самолет.", "date": "2017.07.05", "title": "В Холандия провеждат съдебните процеси за сваления MH17"}
{"url": "https://news.bg/crime/mvr-izdirva-15-godishno-momiche.html", "text": "Столичното Шесто РУ издирва 15-годишната Мирела Иванова Шекерска от София.На 3 юли момичето напуснало дома на леля си и оттогава е в неизвестност.15 - годишното момиче е високо около 160 см, с къса, тъмно руса коса и кафяви очи.Била е облечена с тъмни дънки, винено червено елече, без ръкави и обута с кожени кецове.Умоляват се всички, които разполагат с информация за момичето, да сигнализират на тел.112, 02/9821760, 02/9821755 или в най близкото районно управление.", "date": "2017.07.05", "title": "МВР издирва 15-годишно момиче"}
{"url": "https://news.bg/euronews/ep-predprie-stapki-kam-evropeyski-grazhdansko-protsesualen-kodeks.html", "text": "На своето пленарно заседание в Страсбург, Европейският парламент прие с голямо мнозинство доклада на Емил Радев, ЕНП/ГЕРБ, относно създаването на общи минимални стандарти в гражданското производство на ниво Европейски съюз.В своя доклад българският евродепутат предлага текст на директива с конкретни препоръки, които Европейската комисия да използва за бъдещ законодателен инструмент.\"За европейските граждани, особено тези, които пътуват в чужбина, сега е много по-вероятно да влязат в контакт с гражданския процес на друга държава-членка. Ето защо те трябва да разполагат с набор от минимални правила, които са гарантирани в различните държави членки\", заяви Емил Радев.На гражданите трябва да се предостави правомощието да се позовават на основното право на справедлив процес и ефективни средства за защита, където и да се намират в Съюза, както и да могат да отстояват тези права и да сезират съдилищата в други държави-членки, толкова лесно, колкото и в своята държава-членка.Емил Радев отбеляза пред своите колеги, че въвеждането на общи процесуални стандарти на Съюзно равнище безспорно ще доведе до повишаване на взаимното доверие сред съдебните системи на държавите членки, което от своя страна ще спомогне за по-доброто функциониране на вътрешния пазар, както и ще доведе до по-засилено общо усещане за справедливост, сигурност и предвидимост в целия Съюз.Това предложение трябва да се разглежда като първа стъпка в процеса на по-нататъшна хармонизация и сближаване на системите на гражданското правосъдие на държавите членки и на създаването, в по-дългосрочен план, на Европейски гражданско- процесуален кодекс.Дискусиите за хармонизиране на гражданския процес в ЕС стартираха още преди две десетилетия с представянето на т. нар. Доклад Storme. Като резултат от това, ЕС предприе мерки с цел сближаване на правилата в гражданското производство на държавите-членки, които обаче не са достатъчни.Същността на текста на проектодирективата, предложен от Емил Радев, систематизира действащите правила на Съюза в областта на гражданското производство, наред с другото за ефективна съдебна защита, устни изслушвания, временни и защитни мерки, управление на дела, съдебни експерти, финансиране на съдебни производства и съдебно обучение.Подобен набор от процедурни стандарти на ЕС, обаче не е насочен към заместване на националните процедурни режими, но при зачитане на националните особености се стреми да улесни достъпа на гражданите до правосъдие и съдебно сътрудничество, както и да допринесе за равнопоставеност на предприятията и за увеличаване на икономическия растеж чрез ефективни и ефикасни съдебни системи.", "date": "2017.07.05", "title": "ЕП предприе стъпки към Европейски гражданско-процесуален кодекс"}
{"url": "https://news.bg/bulgaria/tezhki-verizhni-katastrofi-na-am-trakiya-s-nad-40-avtomobila.html", "text": "Най-малко две тежки верижни катастрофи на АМ \"Тракия\" до Ихтиман. Това заяви главният секретар на МВР Младен Маринов.От Агенция \"Пътна инфраструктура\" информираха, че . При Ихтиман, между 46-и и 47-и километър на магистралата, преминаването вече се осъществява свободно и двупосочно в платното в посока Пловдив.По информация на News.bg пострадалите при произшествието са най-малко 23 души. Те са транспортирани в болниците \"Св. Анна\", \"Пирогов\", \"Токуда\", \"Исул\" и \"София мед\".По последни информация двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.. Някои са в тежко състояние. 13 линейки са изпратени на място.Главният секретар добави, че в катастрофите са участвали повече от 40 автомобила. Пътните инциденти са станали в двете посоки на магистралата - към Бургас и София.Според Маринов по предварителна информация причината за инцидентите е гъста мъгла и несъобразена скорост.Той каза още, че има създадена организация за достъп на линейките и маршрути до близките болнични заведения. Вътрешният министър Валентин Радев заяви в кулоарите на Народното събрание, че над 20 автомобила са се ударили в двете посоки на пътното трасе в Ихтиманско., поясни той. Пожарната също е на мястото на тежкия инцидент. Засега няма жертви, но има пострадали, каза министър Радев.Петима са извозени към столични болници. Трябва да се внимава, съветва силовият министър шофьорите. Причината е ниските мъгли в ранните часове.Сигналите за катастрофите са подадени към 6 сутринта, последвали още 16 съобщения.Огромни задръствания има и в двете посоки. Има информация и за пожар до пътя, който затруднява дишането. Маринов уточни, че става въпрос за задимяване от сметище. Временно е ограничено движението на автомобили на АМ \"Тракия\" в района на Ихтиман, съобщават от Агенцията за \"Пътна инфраструктура\".Ограниченията са и в двете посоки. Причината е гъста мъгла и катастрофа.Обходният маршрут е през път I-8 от Ихтиман до пътен възел Мухово и обратно, допълват от агенцията.", "date": "2017.07.05", "title": "Тежки верижни катастрофи с над 40 автомобила на AM \"Тракия\" "}
{"url": "https://news.bg/crime/politsai-izlyazoha-na-zhaltite-paveta.html", "text": "В деня на  стотици полицаи се събраха пред паметника на \"Цар Освободител\" пред Народното събрани в знак на протест.С трансперант \"Искаме заплати, а не подаяние\" служителите на МВР, участващи в протеста се заканиха, че ако не бъде изпълнено искането им за нов Закон за МВР ще предприемат протестни действия на всеки голям празник на полицията.Служителите в системата на МВР настояват за увеличаване на заплатите им и твърдят, че социален диалог с ръководство на министерството в лицето на министър Валентин Радев няма.От синдикатите са на мнение, че проблемите в МВР вече не търпят отлагане.Според заместник-председателя на управителния съвет на Синдикалната федерация на служителите в МВР (СФСМВР) Димитър Хайтов вече от 9 години служителите чакат да бъдат решени проблемите в министерството, но вместо това те се натрупват и се задълбочават.Той припомни, че проблемите в системата се поставят от синдиктите последователно 2012-та, 2013-та, 2014-та, 2015-та година. А през 2015-та се стигна и до масов полицейски протест с над 10 хиляди участници и палатков лагер на синдикатите, продължил 40 дни пред Народното събрание. Хайтов припомни и че обещанията за увеличаване на заплатите е имало и по времето на министър Румяна Бъчварова с тогавашен и сегашен заместник-министър Красимир Ципов. Така наречената \"Реформа Бъчварова\" трябвало да доведе до исканата услуга на обществото и да покрие тяхното очакване, както и до подобряване условията на работа и увеличаване на заплатите на служителите.\"Тогава за пореден път ни се обещаваше, че ще се вземат мерки. Вече сме 5-ти юли 2017-та г. До момента нямаме нищо черно на бяло, нямаме нищо подписано, нямаме нищо заявено като документ\", посочи Хайтов.Хайтов коментира още, че до момента исканата от тях среща в качеството им на синдикати с вътрешния министър Валентин Радев, не се състояла.Той коментира и въпросното заседание на съвета по социално партньорство, на което Радев е изпратил заместник-министърът си Стефан Балабанов. \"Тогава единодушно бе прието, че трябва в спешен порядък да бъдат увеличени възнагражденията на служителите\", изтъкна Хайтов. Той не скри разочарованието си от факта, че след заседанието министър Валентин Радев заявил, че това не е съгласувано с него и нямало как да стане.Хайтов заяви, че до протеста се е стигнало, заради липсата на диалог с ръководството на МВР. \"Стигаме до едни голи обещания евентуално някога за в бъдеще ще ви помогнем и това го търпим вече девета година\", коментира Хайтов. Той не възприе позицията и опита на министър Радев да противопостави полицаите на учителите, служителите от Агенцията за борба с градушките, лекарите. Хайтов посочи, че по време на мирния палатков лагер - десетки пъти покрай тях са минавали ескортите на министър-председателя Бойко Борисов и на вътрешния министър Румяна Бъчварова. \"Никой от тях не се спря при нас да ни попита какъв е проблемът. Тогава също  - лятото на 2015-та година\", посочи Хайтов.Той бе категоричен, че задълженията на служителите от МВР се увеличават, но възнагражденията си остават същите. Така например полицаите са натоварени със задачата по съпровождане на психично-болни лица. По думите му и рутинната работа се увеличава за всеки служител заради съкръщаването на щата и масовото напускане на служители от системата.На въпрос обидени ли се чувстват, Хайтов заяви: \"Меко казано не сме очаровани от отношението на държавата към нас. Опитват се да ни провокират и да ни вкарат в конфронтация с лекари и учители. По този елементарен начин да се опитват да ни конфронтират - ще ги помоля да спрат. Министър Радев няма да успее и не му прави чест да се опитва по такъв начин да ни конфронтира\", категоричен бе Хайтов.Венцислав Станков, председател на синдикалната организация \"Огнеборец\" заяви, че основните искания на служителите са продуктивуни от ниските възнаграждения. \"Внесли сме предложения за изменения на Закона за МВР, който държим да се случи в най-кратки срокове\", настоя той.Той бе категоричен, че не приема решението за специалните облекла на огнеборците от страна на ръководството на МВР. По думите му според решението специално облекло се полага не за една, а за две години. \"Един огнеборец не може да изкара с една униформа една година. Това е също много голям проблем.В Румъния е регламентирано, че всеки служител си планира каквото му е необходимо това да получава. Ние получаваме това, което има доставено в магазините и складовете, без значение дали сме го планирали или не\", каза още Станков.Протестът на служителите завърши с поднасяне на цветя и венци пред паметника на загиналите служители по време на изпълнение на служебния им дълг в градинката при църквата \"Св. Седмочисленици\".", "date": "2017.07.05", "title": "Полицаи излязоха на жълтите павета"}
{"url": "https://news.bg/bulgaria/lyatoto-se-zavrashta.html", "text": "От днес лятото се завръща.След няколко дни с проливни дъждове и рязък спад на температурата днес ще е предимно слънчево, с развитие на купеста облачност в следобедните часове, но вероятността за валежи е малка, съобщават от НИМХ.Вятърът и в Източна България ще отслабне. Температурите ще се повишат, максималните ще са между 27 и 32 градуса.Атмосферното налягане е малко по-високо от средното за месеца - ще се повиши още малко.В столицата прогнозата е за 27 градуса, а в Сандански - 34 градуса.Над Черноморието като цяло ще е предимно слънчево. Ще духа слаб до умерен североизточен вятър. Максимални температури на въздуха: 26°-27°.Температурата на морската вода е 24-26°, на север от н. Калиакра - 20°. Вълнението на морето ще бъде 2-3 бала.Над планините ще е предимно слънчево, с развитие на купеста облачност в следобедните часове. Валежи са малко вероятни. Вятърът ще отслабне. Максимална температура на височина 1200 метра - около 19°, на 2000 метра - около 12°.За утре се очаква леко повишение на температурите на места, особено по Черноморието. В четвъртък почти в цялата страна ще изчезне облачността, но за петък прогнозите са за облачност, но без изгледи за валежи. ", "date": "2017.07.05", "title": "Лятото се завръща"}
{"url": "https://news.bg/world/melanshon-zove-za-natsionalen-protest-sreshtu-opiyaneniya-ot-vlastta-makron.html", "text": "Крайнолевият френски политик Жан-Люк Меланшон призова за организиране на национален протест следващата седмица срещу предвижданите съкращения на разходите, пробизнес данъчните и трудови реформи на правителството, съобщава Ройтерс.Меланшон, който загуби президентските избори на първи тур по-рано тази година и стана член на законодателния орган след парламентарните избори, говори ден след вота на доверие в парламента за плановете на президента Еманюел Макрон.Според левия политик Макрон е опиянен от властта. Той продължи атаките по адрес на правителството, подчертавайки, че кабинетът на френския президент се опитва да зачеркне десетилетия напредък относно правата на работниците.\"\", каза лидерът на движение \"Непреклонна Франция\", който получи 1/5 от гласувате на първия тур на президентските избори през април.Пред BFM TV Меланшон остро разкритикува първите два месеца на управление на Макрон.Тази седмица френският лидер заяви пред двете камари на парламента, че ще свика референдум за прокарване на парламентарни реформи, ако е необходимо.\"\", предупреди Меланшон.Партията на левия лидер спечели едва 17 места в 577-местния парламент, където мнозинството се държи от \"Република, напред!\" на Макрон.", "date": "2017.07.05", "title": "Меланшон зове за национален протест срещу „опиянения от властта” Макрон"}
{"url": "https://news.bg/world/sasht-otmeniha-zabranata-za-patnicheski-poleti-s-laptopi-ot-turtsiya.html", "text": "Наложената преди три месеца забрана за внасяне на електронни устройства като лаптопи в салона на пътническите самолети от Турция до САЩ е отменена от днес, съобщава частната агенция \"Доган\", цитирана от Ройтерс.Медията пояснява, че превозвачът Turkish Airlines е приел пътници с електронни устройства на полет от летище \"Ататюрк\" в Истанбул до \"Джон Ф. Кенеди\" в Ню Йорк в 06,45 часа местно време тази сутрин.Вчера стана ясно, че САЩ са премахнали забраната на лаптопи в салона на полетите от Абу Даби до щатите.През март САЩ забраниха лаптопите в салоните на самолетите при полети до САЩ, излетели от 10 летища в осем страни - Египет, Мароко, Йордания, ОАЕ, Саудитска Арабия, Кувейт, Катар и Турция, взимайки мерки срещу страховете, че могат да бъдат заложени бомби в електронни устройства, взети на борда на самолета.Великобритания бързо последва примера с подобен набор от ограничения.Миналата седмица САЩ представиха нови мерки за сигурност за полети до страната, чието предназначение е да предотвратят разширяването на забраната за повече страни, което може да причини големи логистични проблеми и да възпре пътуванията.", "date": "2017.07.05", "title": "САЩ отмениха забраната за пътнически полети с лаптопи от Турция"}
{"url": "https://news.bg/world/moskva-udalzhi-targovskoto-embargo-sreshtu-zapada.html", "text": "Днес Кремъл удължи търговското ембарго срещу Запада до края на следващата година. Така се потвърждава издаденият от руския лидер Владимир Путин указ в петък, съобщават световни агенции.Мерките включват внос на определени храни, сурови материали и селскостопански продукти. Те са в отговор на решението на ЕС от 28 юни да удължи санкциите срещу Русия.Контрасанкциите са удължени от януари до декември 2018 г. Те засягат стоки от ЕС, САЩ, Канада, Австралия, Норвегия, Украйна, Албания, Черна гора, Исландия и Лихтенщайн.В издадения от правителството документ се пояснява, че \"специалните икономически контрамерки са насочени срещу държави, базирайки се на участието им в режима на санкции срещу Русия\".", "date": "2017.07.05", "title": "Москва удължи търговското ембарго срещу Запада"}
{"url": "https://news.bg/world/germanskata-politsiya-razprasna-500-antikapitalisti-v-hamburg.html", "text": "Германската полиция използва водно оръдие, за да разпръсне около 500 антикапиталисти тази нощ в град Хамбург, където германският канцлер Ангела Меркел ще бъде домакин на срещата на върха на Г-20, която ще се проведе в петък и събота, информира Ройтерс.Десетки хиляди протестиращи се очаква да участват в демонстрация в града тази седмица срещу глобализацията, корпоративната алчност и провала в борбата с климатичните промени.Германските власти вярват, че около 8 000 склонни към насилие протестиращи ще организират погроми в града по време на форума. 20 000 полицаи ще бдят за сигурността и охраната на града.Стотици леви активисти се събраха и участваха в марш на основна улица в Хамбург малко преди полунощ. Това беше и първият голям протест преди Г-20.Списание \"Шпигел\" пише, че германската армия се страхува, че демонстрантите ще използват безпилотни самолети и заради това е разположила радар за следене на въздушното пространство над града.Говорител на германските военни отказа да потвърди разпространената информация.", "date": "2017.07.05", "title": "Германската полиция разпръсна 500 антикапиталисти в Хамбург"}
{"url": "https://news.bg/crime/prokuraturata-predade-na-sada-kmeta-na-plovdiv-ivan-totev.html", "text": "Специализирано звено \"Антикорупция\" предаде на съд кмета на Община Пловдив Иван Тотев, заместник кмета на община Пловдив Димитър Кацарски и кмета на район \"Западен\" при община Пловдив Димитър Колев.Подсъдимите са обвинени в престъпление по служба, свързано с изграждането на \"Зоокът\" - Пловдив.Според обвинението извършеното престъпление е в съучастие, а вследствие на него са настъпили значителни вредни последици, което прави случая особено тежък.Досъдебното производство по случая е образувано на 3 ноември миналата година от Окръжната прокуратура в Пловдив. С постановление на главния прокурор Сотир Цацаров от 15 ноември е разрешено разследването да се проведе извън района на компетентния съд. С постановлението е разпоредено ръководството и надзора върху досъдебното производство да се осъществява от Специализирано звено \"Антикорупция\".Установено е, че в периода 30 април 2014 г. - 29 юли 2015 г. в град Пловдив Иван Тотев, в качеството си на длъжностно лице, заемащо отговорно служебно положение - кмет на община Пловдив и като възложител на обществени поръчки, е нарушил служебните си задължения по повод изграждане на \"Зоокът\" - град Пловдив.Вместо обществената поръчка за изграждането на \"Зоокът\" - град Пловдив да се проведе чрез конкурс, процедурата е проведена като пряко договаряне с изпълнителя \"Запрянови 03\" ООД и в нарушение на Закона за обществените поръчки (ЗОП).Освен това процедурата е проведена и без да е одобрен инвестиционен проект към момента на откриването ѝ. Не е била одобрена количествено - стойностна сметка за проекта и не е бил изготвен комплексен доклад за оценка на съответствието на инвестиционния проект със съществуващите изисквания на строежите. Не е било издадено и разрешение за строеж.След като тези изисквания не са били спазени към момента на сключването на договора за строителството на \"Зоокът\" - Пловдив с фирмата изпълнител - \"Запрянови 03\" ООД, се предполага, че Тотев е нарушил ЗОП с цел да набави облага за търговското дружество в размер на 689 869.70 лв. В този размер е и щетата за община Пловдив.Вследствие на това са настъпили значителни вредни последици и от неимуществен характер. Изяснено е недоверие в обществото към разходването на бюджетните средства на община Пловдив при извършване на дейности от обществено значение, както и съмнение в публичността и прозрачността на разпределяне на бюджетните средства.На съд са предадени за съучастие и заместник кметът на община Пловдив Димитър Кацарски и кметът на район \"Западен\" при община Пловдив Димитър Колев. Установено е, че те са действали като помагачи и умишлено улеснили кмета Тотев за извършването на престъплението.Кацарски е бил назначен от Тотев за Председател на комисия за провеждането на \"Открита процедура\" по реда на ЗОП за избор на изпълнител за извършване на строително - монтажните работи по обект \"Зоокът - Пловдив\". В качеството си на председател Кацарски в нарушение на ЗОП на 28 юли 2014 г. е предложил на кмета Иван Тотев откритата процедура да бъде прекратена. По този начин Кацарски е дал възможност на кмета на община Пловдив да открие друга процедура - договаряне без обявление.Обвинението срещу кмета на район \"Западен\" при община Пловдив Димитър Колев е за това, че на 28 юли 2015 г. като длъжностно лице, умишлено е сключил договор за упражняване на консултантска дейност и строителен надзор при липсата на предпоставките за това. Установено е, че Колев е сключил договора без Район \"Западен\" да е страна по Договор за строителство, сключен между Възложителя - Община Пловдив и Изпълнителя - \"Запрянови 03\" ООД. Изяснено е и че Район \"Западен\" бе е Възложител и няма качеството на участник в процеса на строителството на \"Зоокът\" - Пловдив.Към момента Иван Тотев е с мярка за неотклонение парична гаранция в размер на 20 000 лева. Колев и Кацарски са е с мярка за неотклонение \"Подписка\".", "date": "2017.07.05", "title": "Прокуратурата предаде на съда кмета на Пловдив Иван Тотев"}
{"url": "https://news.bg/bulgaria/nad-15-dushi-sa-postradali-pri-verizhnite-katastrofi-na-am-trakiya.html", "text": "Над 15 души са пострадали при  в посока София и Бургас, съобщиха от здравното министерство.Към 09.20 ч. са регистрирани 15 пострадали, 7 от които са транспортирани до УМБАЛ \"Св. Анна\", 4 до УМБАЛСМ \"Пирогов\" и 1 до УМБАЛ \"Царица Йоанна\".В УМБАЛ \"Св. Анна\" освен 7-те лица, транспортирани със санитарен автомобил, помощ са потърсили и двама пострадали, пристигнали с личен транспорт. Един от пострадалите е в тежко състояние - с фрактура на четвърти шиен прешлен и тежка неврологична симптоматика. Останалите пострадали са с различни травми на тялото и крайниците, включително счупвания и черепно-мозъчни травми.Спешните медици от УМБАЛСМ \"Пирогов\" са информирани и очакват при тях да пристигне линейка с майка и дете, като единият от пациентите е с черепно-мозъчна травма. Възрастна жена с гръдна травма е приета в противошокова зала в болницата.По-късно от \"Пирогов\" уточниха, че четирима пострадали са докарани в спешното отделение на здравното заведение.Дете на 2 години е в детска противошокова зала, а неговата 16-годишна майка минава прегледи и изследвания. 66-годишна жена е с оплаквания в областта на горен и долен крайник, а друга, по-възрастна е в противошокова зала-възрастни, най-вероятно с тежка гръдна травма. Всички пострадали минават подробни прегледи и изследвания.В ИСУЛ очакват пациент с тежка травма на бедрото.В 06.36 ч. в ЦСМП София е постъпил сигнал от телефон 112 за верижна катастрофа на 47-ми километър на автомагистрала \"Тракия\" в посока Пловдив, до град Ихтиман. В 06.52ч. е постъпила информация за нова катастрофа, в обратната посока.Изпратени са 13 линейки, на 3 от които се е наложило да направят повторен курс.", "date": "2017.07.05", "title": "Над 15 души са пострадали при верижните катастрофи на АМ \"Тракия\""}
{"url": "https://news.bg/politics/radev-tarsi-spravedliviya-rast-na-politseyskite-zaplati.html", "text": "Вътрешният министър Валентин Радев ще се бори за увеличение на полицейските заплати от следващата година. Това стана ясно от думите му пред медиите в кулоарите на парламента.\"Моята надежда е, че ще успеем в бюджет 2018 година\", подчерта той в отговор на въпрос на News.bg. Той е съгласен, че трябва да има ръст на възнаграждението на служителите на терен, както и на пожарникарите. Политическото ръководство на силовото ведомство, по думите му, се фокусира върху повишаването на заплатите на полицаите. Това може да стане следващата година, смята Валентин Радев.Той обаче продължава да не разбира защо служителите на реда настояват увеличението да стане веднага.От думите му стана ясно, че министърът ще се бори за справедлив процент ръст на полицейските заплати. \"Той трябва да е такъв, че да се възстанови справедливостта, категоричен е МВР шефът. На въпрос какъв е справедливият процент, Радев лаконично отговори: \"Търсим го.\"", "date": "2017.07.05", "title": "Радев търси справедливия ръст на полицейските заплати"}
{"url": "https://news.bg/world/raketata-e-podarak-za-amerikanskite-kopeleta-obyavi-vozhdat-kim-chen-un.html", "text": "Лидерът на КНДР Ким Чен-ун заяви, че последното изпитание на междуконтинентална балистична ракета е \"подарък за американските копелета\" по случай Деня на независимостта им, съобщават световни агенции.Държавният секретар на САЩ Рекс Тилърсън потвърди, че Северна Корея е изпитала междуконтинентална ракета. Според него това е \"нова ескалация на заплахата за света\".Пентагонът обяви, че е готов да защити САЩ и съюзниците си от растящата заплаха от КНДР.Според Академията за военна наука на КНДР тестът бележи \"последната крачка\" от създаването на \"уверена и силна ядрена държава, която може да порази всяка точка на планетата\".САЩ се опитват да изпитат нашета решимост и пренебрегват предупрежденията ни, подчерта Ким, цитиран от държавната агенция KCNA.След като лично наблюдава теста на ракета Hwasong-14, агенцията пояснява, че \"Ким е заявил, че американските копелета няма да бъдат много щастливи с този подарък, който им изпратихме за празника на 4 юли\".Воджът е добавил, че \"от време на време ние трябва да им изпращаме подаръци, за да не скучаят\".Севернокорейският лидер, който описа ракетата като \"толкова красива, колкото добре изглеждащо момче\", предупреди, че страната му няма да преговаря с Вашингтон за отказване от ядрената програма, докато САЩ не прекратят враждебната си политика към Пхенян.Северна Корея обяви днес, че новата ракета може да носи големи и тежки ядрени бойни глави, информира KCNA.Ким Чен-ун подчерта, че стратегическата сила на страната е укрепена с притежанието на атомни и водородни бомби, както и с междуконтинентална ракета.", "date": "2017.07.05", "title": "Ракетата е „подарък за американските копелета”, обяви вождът Ким Чен-ун"}
{"url": "https://news.bg/bulgaria/natsionalna-zhilishtna-strategiya-za-stroitelstvoto-v-getata-iska-simeonov.html", "text": "Национална жилищна стратегия за строителството в гетата иска вицепремиерът Валери Симеонов. Той се аргументира с това, че проблемът с незаконните постройки продължава да е актуален.Според вицепремиера съвместните усилия между институциите са от ключово значение за интеграцията на ромите, а финансовият ресурс за това трябва да се използва ефективно и да обхване всички секторни политики.Коментарът си вицепремиерът Валери Симеонов направи по повод разгледания в парламента административен мониторингов доклад за интегриране на ромите за 2016Вицепремиерът Валери Симеонов отчете, че усилията за равен достъп на ромите до отделни сфери продължават, но изрази недоволство, че все още са масови случаите на невладеене на български език. Затова и настоява за повече усилия в тази посока.Симеонов похвали усилията на здравните медиатори в гетата. Недоволен е от ниската здравна култура на част от ромите, както и от все още недостатъчната заетост. Липсва интерес към търсенето на работа, смята Валери Симеонов.Постигнатото до момента трябва да бъде продължено и развито, настоя обаче Валери Симеонов.Самият административен мониторингов доклад за интегриране на ромите за 2016 посочва, че интеграцията на ромите напредва. Докладът включва информацията, която е подадена от институциите, като се отчита напредъка по заложените мерки и дейности по шестте приоритета на Националната стратегия - образование, здравеопазване, заетост, жилищни условия, култура и медии, върховенство на закона и антидискриминация. Административният мониторингов доклад за 2016 г. е разделен на две части - информация, предоставена от държавните институции, и приложение, в което са залегнали областните стратегии и общински планове за действие към тези стратегии.Напредък в сферата на образованието се отчита с: въведената целодневна организация на учебния ден за учениците от I до VII клас; гарантирането на равен достъп до качествено образование на децата и учениците от малките населени места, включително чрез интеграция на ромски деца и ученици в етнически смесени детски градини и училища; осигуряването на условия за максимален обхват и ранна адаптация на децата и учениците в системата на предучилищното и училищното образование, включително и на деца и ученици от ромски произход и др. За първи път в българското училище е въведен стандарт за гражданското, здравното, екологичното и интеркултурното образование. През 2016 г. в областта на здравеопазването значителен напредък е увеличаването на здравните медиатори, мобилните кабинети и обхвата на профилактичните прегледи сред ромското население, особено сред малките деца.В областта на заетостта като успех се посочва мобилизирането на усилията на всички заинтересовани страни за активизиране на ромските общности по отношение на интеграцията на пазара на труда. Положителна практика е развитието на трудовите борси и трудовото медиаторство. Резултатът от подадената информация от съответните институции е, че интеграцията на ромите се включва във всички релевантни секторни политики като част от дългосрочната борба със социалното изключване и с проблемите, свързани с бедността. В този смисъл сериозен напредък е постигнатото по отношение на местните политики - общините припознават проблема и изготвят свои общински планове за действие в изпълнение на Националната стратегия.В доклада все пак се отчитат и известни трудности в интеграцията на ромите.\"Срещнатите предизвикателства и трудности относно незадоволителния обхват на профилактичните прегледи сред ромската общност са в резултат на: нередовни здравни осигуровки; липса на избор на семеен лекар; ниска грамотност и липса на здравна култура; липса на здравни медиатори за работа сред ромската общност; незадоволителни нагласи сред ромската общност за интегриране към общо профилактичните дейности за по-добро здраве\", информира Борислав Борисов от здравната комисия в парламента.Сериозен проблем представлява здравната неосигуреност сред ромското население, което ограничава достъпа до медицинска помощ, изтъкна той.\"Голям процент от ромите считат за здраве отсъствието на болест. Здравето се превръща в грижа само при наличието на симптоми и възпрепятстващи последствия, поради това понятието за превенция и профилактика на здравословното състояние почти напълно отсъства\", информира Борисов.Наблюдават се редица положителни тенденции при интегрирането на ромите, като е необходимо осигуряването на повече национално финансиране за изпълнението на мерките от Плана за действие, подчерта той.Общините започват все по-добре да планират, приоритизират и мониторират мерки и дейности за постигане на реални резултати. Проблем за интеграцията се оказва неравномерно покритие на географската територия на страната от работещите 215 медиатори в 115 общини и недостатъчно финансиране на обучението на нови медиатор.Отчита се още затруднен достъп до здравна информация и ниска здравна култура у младите ромки, водещи до ранно забременяване и практическа реализация на принципа, че \"децата не трябва да раждат деца\".Депутатите препоръчват засилване на ролята на трудовите медиатори в бюрата по труда за осигуряване на заетост на младите роми. И в ромската общност има антиваксинални нагласи. В бъдеще трябвало да се работи и в тази посока.По време на дебата в пленарна зала Мануил Манев от ГЕРБ обяви, че фондации издавали речници на цигански, а това не води до интеграцията на малцинствата.Иво Христов от БСП вижда в интеграцията елемент от националната сигурност на страната и цивилизационното бъдеще на страната. Грешни приоритети имало в идеите за интеграцията на ромите. Циганите били цивилизационно изключени от обществото преди 22-23 години. До тогава било интегрирани.Гетата се превърнали в анклави на заплаха на националната сигурност. В Столипиново бил центърът на ислямския фундаментализъм у нас, според него.В гетата имало бомба, която почвала да гърми. Циганското население е жертва на демонтажа на държавата, категоричен бе Христов. Когато имате проблем с циганите, имате проблем със себе си, предупреди червеният депутат. Циганите ще станат капсула за взривяване на държавата, смята Иво Христов.Волен Сидеров се вдъхнови от думите на социалиста и му припомни, че от 20 години говорел за този проблем. Държавнически подход се искал за интеграцията на ромите.Циганите са социални номади, какво е номад, това е онзи, който не прави нищо в околния свят и ползва наготово благата на природата, информира атакистът Станислав Станилов. Около 20% от ромите били интегрирани. В гетото те живеят в своя собствен свят, правата имат най-висока стойност, а задълженията нямат никаква стойност, за тях образованието няма стойност, продължи с анализите той.Има понятие - социална генетика - от майчиното мляко нагоре, когато живееш в дадена среда, тя те оформя и ти не можеш да бъдеш променен, убеден е националистът. Това интеграция трябва да го забравите, трябва да намерим някакъв друг термин, призова Станислав Станилов.Политическата коректност е мантра, допълни той. Безделието е коренът на всяко зло - морковът или тоягата, репресии дори, ако трябва, предлага като решение на интеграцията националистът. Ако морковът е 20 см, тоягата да е 2 м., настоява депутатът. Един ден тези огромни групи ще тръгнат да убиват, ще творят зло, те ще тръгнат да колят наред, ние спим, този доклад е приспивателен, констатира професорът.", "date": "2017.07.05", "title": "Национална жилищна стратегия за строителството в гетата иска Симеонов"}
{"url": "https://news.bg/euronews/oditori-na-es-proveryavat-politikata-za-shirokolentoviya-dostap-do-internet.html", "text": "Eвропейската сметна палата предвижда да провери дали Европейската комисия и държавите членки работят за постигане на целите на стратегия Европа 2020 относно широколентовия достъп до интернет.Програмата от 2010 г. в областта на цифровите технологии за Европа предвижда осигуряване на основен широколентов достъп до интернет за всички европейци до 2013 г., скоростно широколентово покритие до 2020 г. за всички европейски граждани, както и високоскоростни широколентови връзки до 2020 г. за над 50 % от домакинствата.Въпреки че от 2011 г. досега широколентовият достъп в ЕС се е подобрил, Комисията посочва, че стационарното широколентово покритие и абонаментите значително варират в различните държави членки, както и между градските и селските райони.В проучвания от Европейската комисия и Европейската инвестиционна банка се изчислява, че за постигане на целите от стратегия Европа 2020 относно широколентовия достъп ще са необходими близо 270 млрд. евро. \"Финансирането на инфраструктурата за широколентов достъп в ЕС е в размер на над 11 млрд. евро за текущия програмен период. Тези средства допълват инвестициите на частните оператори и публичното финансиране от държавите членки\", отбелязва Илиана Иванова, член на Европейската сметна палата, отговарящ за изготвянето на доклада.\"Европейската сметна палата предвижда да провери, наред с другото, дали съществува риск финансирането да не се използва по подходящ начин за постигане на целите на стратегия Европа 2020 относно широколентовия достъп до интернет\", допълва Иванова.Одиторите ще проверят дали държавите членки са разработили и въвели подходящи стратегии за постигане на определените от Комисията цели в областта на широколентовия достъп, както и доколко е вероятно постигането на тези цели. Те ще разгледат също така до каква степен Комисията е подкрепила и наблюдавала държавите членки при постигането на целите в областта на широколентовия достъп до интернет.Одиторите ще посетят проекти в пет държави членки — Ирландия, Германия, Унгария, Полша и Италия. Очаква се докладът от извършения одит да бъде публикуван през пролетта на 2018 г.Инвестирането в широколентова инфраструктура и наличието на широколентов достъп допринасят положително за заетостта и икономическия растеж, и насърчават социалното приобщаване. По-високите скорости на изтегляне и качване на информация може да бъдат необходими за иновационните услуги и приложения, като например интелигентни електрически вериги, компютърни услуги \"в облак\" в реално време и интензивни услуги за електронно здравеопазване. Увеличение с 10 % на широколентовите връзки в дадена страна може да доведе до 1 % увеличение на БВП на глава от населението.Регулаторните реформи от 2002 г. и 2009 г. са довели до по-хармонизирани правила в ЕС за преодоляване на проблемите, свързани със сближаването на технологиите, за завършване на единния пазар и за защита на правата на потребителите. Икономическите оператори обаче все още са изправени пред редица предизвикателства, породени от развитието на пазара и потребителското търсене.", "date": "2017.07.05", "title": "Одитори на ЕС проверяват политиката за широколентовия достъп до интернет"}
{"url": "https://news.bg/politics/otpuskat-28-mln-lv-za-shtetite-ot-poslednite-navodneniya.html", "text": "Вътрешният министър Валентин Радев докладва пред НС за ситуацията след наводненията.Предприехме всички превантивни дейности, обяви той.Няколко съвещания на националния щаб са проведени. Проверени са язовирите, както и техниката за изграждане на диги при извънредна ситуация. Изпратени са указания за превантивни дейности до регионалните отговорни структури.Проверени са опциите за формиране на доброволни формирования.Констатирано било, че язовирите имат свободен обем да поемат количества валежи, по думите на Валентин Радев.Над 650 сигнала са подадени на телефон 112 за паднали клони и други проблеми заради обилните валежи.Над 200 сигнала са подадени за аварийни ситуации в Самоков.12 души са евакуирани. 23 сигнала са регистрирани в София заради градушката в западната част.Пострадала е пътната инфраструктура по региони.Министърът отчете и щети върху земеделската продукция.Валентин Радев е доволен, че няма човешки жертви.Продължаваме да наблюдаваме обстановката, обясни той. 28 милиона лева ще бъдат отпуснати за преодоляване на щетите от проливните дъждове.", "date": "2017.07.05", "title": "Отпускат 28 млн. лв. за щетите от последните наводнения"}
{"url": "https://news.bg/health/patsienti-protestirat-pred-sheynovo.html", "text": "Пациенти се събират пред САГБАЛ \"Шейново\" да протестират срещу насилието, което се упражнява към медиците. Вчера, 4 юли, на протест се събраха лекарите от болницата. Протестът днес отново ще подкрепи акушерката д-р Албена Гагова, която беше пребита на 1 юли в болницата.Вчера в подкрепа на протеста на лекарите се обявиха и много лекари, пациенти и организации. Пациентската организация \"Заедно с теб\", Националната пациентска организация, както и екипите на Първа САГБАЛ \"Света София\" и Александровска болница се обявиха против насилието срещу лекарите, осъждайки строго дествията на нападателя на д-р Гагова.Припомняме, на 1 юли, събота, , минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.Жертвата, д-р Албена Гагова, обяснила на мъжа, че плацентата е биологичен материал и за неговото използване и съхранение има установен ред. Гагова му казала, че плацентата ще бъде надлеждно съхранена и че не може да му бъде предоставена в почивния ден. Тогава, като разбрал, че не може да вземе плацентата, мъжът започнал да нанася удари по акушерката.След нападението д-р Гагова е с комоцио, счупен нос и множество хематоми по лицето. Установено е, че лекарката е била в безсъзнание над 20 минути. Акушерката има и разкъсвания на горната устна.Нападателят -  на 3 юли, понеделник. Той е привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание \"лишаване от свобода\" от една до пет години.Вчера, по време на заседанието срещу обвиняемия съдът реши той да остане в ареста. Към момента срещу 37-годишния мъж се водят 3 дела - за грабеж, случаен палеж и подпомагане на нелегални емигранти.", "date": "2017.07.05", "title": "Пациенти протестират пред \"Шейново\""}
{"url": "https://news.bg/world/yuzhna-koreya-ne-izklyuchva-kndr-da-provede-shesti-yadren-test.html", "text": "Военният министър на Южна Корея обяви, че има голяма вероятност КНДР да проведе шести ядрен тест след първото изпитание на междуконтинентална балистична ракета, съобщават световни агенции.Крайната цел на Северна Корея е да се превърне в ядрена държава, така че аз смятам, че има голям шанс да се случи, каза министър Хан Мин-ку пред парламента на страната.\"\", добави той.Пхенян проведе ядрени изпитания през 2006 г., 2009 г., 2013 г., януари 2016 г. и септември 2016 г. В региона ескалира напрежението, след като Вашингтон потвърди, че КНДР е изпитала междуконтинентална балистична ракета.В същото време САЩ и Южна Корея проведоха съвместни ракетни учения, за да \"покажат прецизните възможности за стрелба\", информира Пентагонът.По време на ученията бяха изстрелвани ракети към териториалните води на Южна Корея. ", "date": "2017.07.05", "title": "Южна Корея не изключва КНДР да проведе шести ядрен тест"}
{"url": "https://news.bg/disasters/otnovo-zemetreseniya-v-makedoniya.html", "text": "Нова серия от земетресения разтърси Македония.Снощи, 4 юли, в интервала от 21 ч. до полунощ в страната са регистрирани 4 труса. В 20.41 ч. местно време е регистриран трус с магнитуд 2.7 по скалата на Рихтер. В 20.37 е регистриран трус с магнитуд 2.9, а в 21.30 - 2.5 по скалата на Рихтер.Най-силният трус е усетен в 23.05 ч. местно време. Той е бил с магнитуд от 4.1 по скалата на Рихтер. Според Европейския средиземноморски сеизмологичен център земетресението е било на повърхността - отчетено е с дълбочина 0 километра. Земетресението е било с епицентър на 9 километра от село Косел и на 11 километра от Ресен.Земетресения са отчетени и след полунощ. В 00.16 и 00.37 часа местно време в Македония отново е имало трусове, съответно с магнитуд от 2.9 и 3.2 по скалата на Рихтер.Две минути след 2 часа сутринта е отчетен трус с магнитуд 3.0. Последният трус в Македония е регистриран в 5.30 часа сутринта с магнитуд 3.8 по скалата на Рихтер.Повечето трусове са регистрирани южно от Скопие, на около 10 километра от Ресен. Припомняме, на 3 юли, понеделник, в района на тази локация беше регистрирано земетресение с магнитуд 5,0 по Рихтер.Вчера, 4 юли, в съседна Македония също бяха регистрирани трусове с магнутуд около 4 по скалата на Рихтер. Тогава местните медии в Македония информираха, че вследствие на земетресенията последните дни действащият вулкан при село Косел се е активизирал.", "date": "2017.07.05", "title": "Отново земетресения в Македония"}
{"url": "https://news.bg/regions/dazhdovete-ostaviha-bez-hlyab-zhitelite-na-plevenskoto-selo-podem.html", "text": "Жителите на плевенското слео Подем се оплакват, че са останали без хляб и стоки в магазините. Заради проливните дъждове в понеделник, 3 юли, много от улиците в селото са разрушени и са останали почти без асфалт.Хората се притесняват и че при спешен случай в селото няма да може да влезе линейка.Кметът на село Подем, община Долна Митрополия, Николай Христов заяви пред bTV, че селото няма отводяване и че подобни наводнения стават педиодично от 70-те години на миналия век насам. По думите му при проливни дъждове водата се събирала на около 10 километра извън селото и набирала скорост. По този начин се получило и огромната приливна вълна, която заля централната част на селото в понеделник. Бедствието наводни и гарата на селото.Поля Цоновска, кмет на община Долна Митрополия, посочи, че държавата работи по въпроса и се интересува от проблемите на жителите на селото. По думите ѝ самият президент Радев се е обадил, за да попита как са жителите на Подем и дали имат нужда от съдействие.Според Цоновска вече се работи по изграждането на проект за отводняване на селото.Припомняме, по-рано днс, 5 юли, вътрешният министър Валентин Радев обясни, че са предприети всички превантивни дейности по предотвратяването на щетите от бедствието в понеделник.Според Радев ще се отпуснат средства в размер на 28 млн. лв., с които да се подпомогне възстановяването след проливните дъждове.", "date": "2017.07.05", "title": "Дъждовете оставиха без хляб жителите на плевенското село Подем "}
{"url": "https://news.bg/crime/tazi-godina-profesionalniyat-praznik-na-mvr-idva-s-protesti.html", "text": "На днешната дата, 5 юли, през 1879 година с указ на княз Александър I Батенберг се образува Министерството на вътрешните дела към Първото българско правителство след Освобождението.От 1989 година насам на тази дата се отбелязва празника на Министерството на вътрешните работи и на всички работещи в системата на МВР.По случай празника в цялата страна са предвидени церемонии. Областните дирекции на МВР и регионалните управления в страната организират и поднасяне на венци в памет на служителите от системата на МВР, които са дали живота си при изпълнение на служебните си задължения.Припомняме, днес, на връх празника на МВР, служителите в системата ще срещу ниските си възнаграждения. Органите на реда ще се съберат в 11 часа пред сградата на Народното събрание.Очаква се на протеста да се съберат полицаи и пожарникари от цялата страна.", "date": "2017.07.05", "title": "Тази година професионалният празник на МВР идва с протести"}
{"url": "https://news.bg/crime/radev-zaobikalyal-istinata-po-vreme-na-deloto-sreshtu-nenchev.html", "text": "Президентът Румен Радев е заобикалял истината по време на делото срещу Николай Ненчев за ремонта на изтребителите МиГ-29 по думите на бившия министър на отбраната.Според Ненчев Радев е непоследователен и \"в поведението и начина му на мислене няма логика\".\"Има рамково споразумение, което позволява при необходимост да се сключи договор без да се обявява обществена поръчка\", обясни пред Нова телевизия обвиняемият Ненчев във връзка с изказването на президента Радев, който беше привлечен и разпитан като свидетел по . На влизане в съдебната зала Радев заяви отново, че Николай Ненчев е катастрофирал с договора с Полша за ремонта на изтребителите МиГ-29.Припомняме и че процесът срещу Ненчев се гледа в Софийския градски съд. Той тръгна в края на месец февруари, като се очаква по него да бъдат разпитани поне 23-ма свидетели. Според прокуратурата от 5 май 2015 г. до 9 септември 2015 г. като министър Ненчев не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС., че в нарушение на военния закон Ненчев не е утвърдил проект за инвестиционен разход за ремонта на изтребителите и доставката на резервни части, като по точи начин не е осигурил авиационната безопасност и летателната годност на самолетите за изтребителната авиация на ВВС.Вчера обаче, след близо два часа като свидетел по делото за договора с Полша за ремонт на двигателите на руските МиГ-ове, адвокатът на Николай Ненчев - Менко Менков заяви пред журналисти, че с показанията си .\"Г-н Радев заяви, че министър Ненчев е един от хората, които ясно и недвусмислено са подкрепили българската авиация и че той е първият министър, който се е справил с въпроса за закупуване на нов тип западен самолет\", обясни адвокатът на Ненчев.В заключение Ненчев каза, че е силно обезпокоен от това, което казва президентът Румен Радев. По думите му Радев не прилича на обединител на нацията, защото е човек, койото заобикаля истината.", "date": "2017.07.05", "title": "Радев заобикалял истината по време на делото срещу Ненчев"}
{"url": "https://news.bg/politics/tsatsarov-da-ustanovi-istinata-za-poboya-zaradi-zabradki-iska-dzhambazki.html", "text": "Евродепутатът Ангел Джамбазки призовава главния прокурор Сотир Цацаров да разпореди проверка на изказването на зам.-главния мюфия Бирали Бирали, с което той предполагаемо насажда заплахи и разделение на религиозна основа.Изказването в телевизионния ефир на зам.-главния мюфтия Бирали Бирали е повод за сигнал от евродепутата Ангел Джамбазки до главния прокурор Сотир Цацаров и до главния мюфтия Мустафа Хаджи. Това съобщиха от ВМРО.В сигнала до главния прокурор евродепутатът публикува и цитат от предаването, излъчено на 2 юли т.г. Цитатът е: \"Следващия път някои от мюсюлманите няма да се сдържат и мога да Ви го кажа много отговорно, защото в момента . Въпрос на време е някой да изпусне нервите си. Там вече нещата не могат да се удържат, повярвайте ми\".Едновременно със сигнала заместник-председателят на ВМРО изпрати и писмо до Главното мюфтийство.Джамбазки пита главния мюфтия Мустафа Хаджи дали подкрепя своя заместник Бирали Бирали за насаждане на заплахи и разделение на религиозна основа. Повод за писмото на заместник-председателя на ВМРО и български представител в Европейския парламента, са думите на Бирали, който обясняваше, че  ( - б.р.) и спомена, че някои едва сдържат нервите си и това може да се повиши градуса на общественото напрежение.В него той пита главния мюфтия Мустафа Хаджи застава ли зад думите и действията на заместника си Бирали Бирали и има ли готовност да подаде оставка, на заместник главния мюфтия се окаже невярна.Евродепутатът Джамбазки пита и зам.-главния Бирали дали би подал оставка, ако се окаже, че е  в национален ефир. Евродепутатът пита също дали заместник главния мюфтия е готов да понесе цялата строгост на закона, ако случката със семейството му се окаже \"зле скалъпена лъжа\".В писмото на Джамбазки се казва, че през цялото време имал усещането, че историята е съшита с бели конци, но ще остави органите на МВР да разследват и да стигнат до истината. \"Бях особено притеснен от заплахите, които г-н Бирали сипеше от ефира на тази национална телевизия. Г-н Хаджи, заставате ли зад думите и действията на Вашия подчинен, защото през цялото време той се представяше именно, като заместник главен мюфтия на Република България още повече че наблюдавахме публични изяви за \"изясняване\" на случая на Вашия говорител Джелал Фаик\", пита евродепутатът.Г-н Бирали, ако при проведеното разследване от органите на МВР се докаже, че Вие сте подвели зрителите на телевизията, респективно българските граждани, в същото време сте лъжесвидетелствали, ще поемете ли лична отговорност и може ли да очакваме от Вас да си подадете оставка от заемания от Вас пост?Г-н Бирали, чувствате ли се готов да понесете цялата строгост на закона, която ще се стовари срещу Вас, ако се окаже, че така разказаната от Вас случка не е нищо друго освен една зле скалъпена лъжа, пита Джамбазки в писмо до Главното мюфтийство.От днес в медиите се разпространява коренно противоположна версия на случилото се, която представя господин Бирали в съвсем друга светлина, пише Джамбазки.Припомняме, според родителите на момичетата децата са преминавали през паркинга на хипермаркет и са чули обидни реплики относно техните дрехи и поведение. \"Дъщеря ми е била с къси панталонки, блуза и маратонки. А нейната приятелка е била с клин и с блуза\", обясни пред Нова телевизия майката на едно от момичетата.\"Уважаеми, г-н главен прокурор, не е ли това подбуждане към насилие и омраза на верска и религиозна основа, проповядвана от екрана на национална телевизия\", пита евродепутатът Ангел Джамбазки.", "date": "2017.07.05", "title": "Цацаров да установи истината за побоя заради забрадки, иска Джамбазки"}
{"url": "https://news.bg/society/izplashtat-po-visokite-pensii-ot-7-yuli.html", "text": "От 7 юли Националният осигурителен институт (НОИ) започва изплащането на преизчислените размери на пенсиите, свързани с трудова дейност и отпуснати до 31 декември 2016 година включително.Припомняме, от 1 юли 2017 г. , при пълен осигурителен стаж, е 180 лв. Спрямо него са определени и новите минимални размери на всички пенсии, свързани с трудова дейност.От 1 юли 2017 г. се увеличава и размерът на социалната пенсия за старост. Тя става 120,98 лв. Спрямо размерът на социалната пенсия за старост са определени и нови размери на всички пенсии, несвързани с трудова дейност.Максималният размер се запазва и остава 910 лв. Това са 35% от максималния осигурителен доход, който към 2017 г. е 2600 лв. От НОИ напомнят, че за новите размери на пенсиите няма да бъдат изпращани разпореждания на лицата. Всяко лице може да се информира за новите размери на пенсиите чрез електронната \"Справка за издадени пенсионни разпореждания по ЕГН и ПИК\" на интернет страницата на института. Такава справка може да се направи и като се заяви безплатно получаване на екземпляр от разпореждането в съответното териториално поделение на НОИ.", "date": "2017.07.05", "title": "Изплащат по-високите пенсии от 7 юли"}
{"url": "https://news.bg/press/ep-izbra-mariya-gabriep-za-evrokomisar-bebeto-na-poboynika-ot-sheynovo-nyama-da-nosi-imeto-mu-vrashtat-voynishkiya-lav-pred-ndk.html", "text": "Новината, че Мария Габриел е одобрена за еврокомисар е сред водещите теми на всекидневниците в сряда.\"С 517 гласа \"за\", 77 \"против\" и 89 \"въздържал се\" при таен вот Европейският парламент (ЕП) очаквано избра евродепутата от ГЕРБ Мария Габриел за български еврокомисар с ресор \"Цифровата икономика и общество\". За да заеме поста, тя трябва да получи и подкрепата на Европейския съвет, като очакванията са българката да няма проблеми и там. След гласуването Габриел бе поздравена от председателя на ЕП Антонио Таяни и от лидера ЕНП Жозеф Дол. \"Уверен съм, че тя ще покаже професионализъм и отдаденост за постигането на единен цифров пазар в ЕС\", написа Дол в \"Туитър\". \"Мария получи силната подкрепа на ЕП\", коментира Таяни...\" - в. \"Сега\".\"Първите ми думи са на благодарност - за всички ангажирани в отделните фази на процеса по избирането ми за еврокомисар. Това гласи официалното изявление Мария Габриел, след като бе одобрена от Европейския парламент за еврокомисар по цифровизацията. Благодаря на българското правителство за номинацията и оказаното доверие. Благодаря на колегите от ЕП и експертите от генералните дирекции на Европейската комисия за подготовката за изслушването ми. Благодаря на всички, участвали в изслушването парламентарни комисии и на колегите от тях за задълбочените въпроси. Благодаря на гражданите за подкрепата и куража, които ми даваха и дават. Благодаря на всички колеги от различните политически групи в ЕП, които гласуваха да бъда тази от тях, която да продължи да взима под внимание идеите им, но вече на ниво еврокомисар, добавя тя. За мен е важен и вотът на онези, които не са намерили достатъчно мотивация да ме подкрепят. Взимайки предвид вота на всички, ще продължа с две думи напред - отговорност и обединение, продължава тя. Отговорност да подкрепя прилагането на стратегията за цифровия единен пазар, приета от ЕК през май 2015 г. и основаваща се на три стълба - подобряване на достъпа на потребителите и бизнеса до цифрови стоки и услуги, благоприятни условия и равнопоставеност за цифровите мрежи и иновативни услуги, и увеличаването на потенциала за растеж на цифровата икономика. Отговорност да работя така, че всеки европейски гражданин да усеща в ежедневието си ползите от цифровите технологии, като едновременно с това се чувства сигурен и защитен. Именно това ще бъде първостепенен приоритет в работата ми - гражданите да бъдат в центъра на всички действия, свързани с цифровия единен пазар. Това включва създаването на среда, която да позволи на всички европейци да се възползват изцяло от многобройните възможности, които ни предоставят цифровите технологии. Затова е много важно да наблегнем на новите умения, които трябва да бъдат придобити. Това ще позволи на всеки от нас да се адаптира към цифровата трансформация и новите изисквания на пазара на труда. На въпроса за въздействието на цифровата революция върху работните места и как да отговорим на това предизвикателство отдавам приоритетно значение, казва още Габриел. Решена съм да приложа натрупания опит в политиката, парламентаризма и дипломацията за постигането на политически споразумения със съзаконодателите по предложенията, свързани с кода за електронни далекосъобщения, реформата на авторското право, аудиовизуалните медийни услуги, геолокализацията. Имам намерение да реализирам нови целеви инициативи в областта на киберсигурността, регулирането на платформите и трансграничния поток от данни, в съответствие с междинния преглед на стратегията за цифровия единен пазар. За постигането на тези цели поставям в центъра обединението, което винаги е било крайъгълен камък в работата ми, твърди родният еврокомисар.\" - в. \"Стандарт\".\"Европарламентът (ЕП) даде почти безпрецедентна подкрепа за новия ни еврокомисар Мария Габриел с 517 гласа \"за\". А буквално минута след обявяването на резултата от тайното гласуване на евродепутатите председателят на ЕП Антонио Таяни отправи поздравления в туитър към Габриел. \"Радвам се, че ще работим заедно за единен цифров пазар в Европа\", отбеляза почти по същото време президентът на ЕК Жан Клод Юнкер. \"Убеден съм, че професионализмът и отдадеността на комисар Мария Габриел ще придвижат ЕС напред по пътя към истински цифровия единен пазар\", коментира в туитър президентът на ЕНП Жозеф Дол. \"Успех на новия български еврокомисар! Силен глас за България в Европа, нова сила в подкрепа на единния цифров пазар\", написа в профила си в социалната мрежа и Манфред Вебер, председател на групата на Европейската народна партия (ЕНП/EPP). \"Пожелавам й успех на тази изключително отговорна позиция. Винаги съм бил убеден в нейните качества и упорит труд\", отбеляза във Фейсбук премиерът Бойко Борисов. \"Сигурен съм, че ще се справи успешно със задълженията на ресора!\", бе първият коментар и на председателя на парламента Димитър Главчев. Еврокомисарите Вера Юрова и Юрки Катайнен също не спестиха суперлативи към българския представител в ЕК... След гласуването в Страсбург се очаква и почти формалното одобрение от Съвета на министрите в ЕС.\" - в. \"Труд\".Нападението срещу д-р Албена Гагова от болница \"Шейново\" и насилието срещу лекарите също са сред актуалните теми.\"Лекари, сестри и акушерки от АГ болница \"Шейново\" излязоха на символичен протест след жестокия побой над гинеколожката д-р Албена Гагова. Те бяха подкрепени и от екипа на другата общинска столична АГ болница \"Св. София\", от лекарския съюз и пациентски организации, които поискаха незабавни мерки от властта и подкрепа от обществото. На символични протести излязоха медици и в цялата страна. Въпросът беше обсъден и на заседанието на кабинета. \"Министър Петров, ползвам случая да изкажа цялата ни подкрепа към колегите ви в \"Шейново\". И помислете, да видим какъв е механизмът да ги защитим, макар че срещу простащината не знам как да ги защитим...Ако трябва, помогнете и в завеждане на дела...\", каза премиерът Бойко Борисов на здравния министър Николай Петров. \"В нашата страна има огромен проблем - прави се законодателство, но то не се спазва. Очевидно ще трябват нови мерки, предстоят ни серия от разговори с парламентарните комисии, с вътрешния министър, ще искаме среща и с министър-председателя\", каза пък бившият здравен министър д-р Таня Андреева пред БНТ. Тя е била на работа по време на инцидента в \"Шейново\" и е пряк свидетел. В събота Владимир Стоянов, който е генетик, преби зверски д-р Гагова малко след като му се роди бебе, тъй като гинеколожката отказала да му даде плацентата на новороденото. Той е работил в генетична лаборатория във Великобритания и според хора, които го познават, е обсебен от идеята за търсене на ключа за вечната младост. У нас обаче е имал обвинения за грабеж на непълнолетно момче, палеж и укриване на нелегални мигранти. Д-р Гагова е с комоцио, счупен нос и сцепена уста и е изпаднала в безсъзнание за двайсетина минути след побоя.\" - в. \"Сега\".\"Превенцията на атаките срещу медици ще са строгите присъди, заяви министър-председателят Бойко Борисов на днешното правителствено заседание, цитиран от правителствената пресслужба... \"Родило му се бебе - вместо да се радва, да е празник - пребива докторката. Не знам срещу това каква защита\", казва по време на заседанието Борисов. \"Ако трябва, помогнете и в завеждане на дела. Пълна подкрепа за каквото е необходимо! И ние искаме той да получи справедлива присъда, защото това е и превенция. Действително разчитаме тук и на съдебната система. Превенцията, според мен, е повече тежки присъди\", казва премиерът. Според министъра на здравеопазването Николай Петров нападенията над медицински лица са над 50 на година. Като мярка срещу подобна агресия преди година в Наказателния кодекс влезе в сила допълнителна закрила над лекарите и по-строги присъди за нападателите им - от 5 до 12 години, припомни по време на дискусията Валери Симеонов. \"Това, че в момента съдебната система не работи - отчитат се смекчаващи вината обстоятелства, дават се условни, това вече е друг въпрос\", коментира той...\" - в. \"Дневник\".\"Майкaта на бебето, чиято плацента генетиĸът c кpиминално доcие Владимиp Стоянов тaка и не полyчи, е cилно pазcтpоeна и щокирана от cлyчилото cе. Жената, за която еĸипът на \"Шейново\" cе гpижи вceотдайно от cъбота, без да позволи инцидентът да повлияе на отношението мy, е откaзала да запише бебето c името на бащата...\" - в. \"24 часа\".\"Очаквам сега мъжът, пребил лекарка в \"Шейново\", да се окаже с хипертония, вътрeочно налягане, може и дискова херния да получи. Това обяви пред БТВ д-р Мирослав Ненков, зам.-министър на здравеопазването, по повод побоя над акушер-гинеколог от болница \"Шейново\" на 1 юли и мярката на задържания за престъплението Владимир Стоянов. Наскоро съдът освободи нападателя на незрящи туристи в Несебър - 21-годишния Тодор Николов, защото имал хипертония, глаукома и разни други заболявания. Фактът, че лекари пишат тези диагнози, които помагат на престъпници да излязат на свобода той определи като \"Тежка морална недостатъчност\". Д-р Ненков се зарече внимателно да проследи каква ще е присъдата на Стоянов, колкото и дълго да продължи процеса. По думите му осъдените за насилие над медици са единици. \"Битата д-р Гагова от болница \"Шейново\" физически ще се възстанови, но психическата травма ще остане. Травмата е за цялото общество. Това е долно нечовешко криминално престъпление\", коментира още зам.-министърът. Относно финансовите проблеми на болницата в Ловеч той обясни, че те нямат нищо общо с лимитите, а са заради договор на лечебното заведение с частна структура за инвазивна кардиология, сключен преди 10 години. Той признава, че и Министерството на здравеопазването си е затваряло очите години наред.\" - в. \"Труд\".\"Искрено се надявам, че правораздавателната система ще реагира адекватно на случая с пребитата акушерка в столичния родилен дом \"Шейново\", обяви в БНТ ви председателят на здравната комисия в парламента д-р Даниела Дариткова. Това явление няма аналог в нито една европейска страна. Съмнявам се, че и по света някои хора бият своите лечители. Трябва да стане обект на протест, не еднократен на някое здравно заведение, а на широк обществен дебат. Ние като законодател си свършихме работата. Осъдителните присъди обаче не са честа практика и това създава впечатление, че деянието може да бъде безнаказано. Само със законодателните мерки не се случва превенцията. Във форумите някои дори се опитваха да оневинят нападателя. За мен това е потресаващо\", допълни д-р Дариткова...\" - в. \"Стандарт\".Демонтирането на монумента пред НДК и възстановяването на войнишкия мемориал също са във фокуса на всекидневниците.\"Каменната фигypа на лъв от pазpyшения Войнишки мемоpиал на Пъpви и Шеcти cофийcки полк ще cе въpне на оpигиналното cи мяcто - пpед НДК cлед 37 г. Това ще cтане, cлед кaто пpиключи демонтажът на паметникa \"1300 г. Бългаpия\", заел мяcтото на мемоpиала. \"Иcкаме да въpнем на оpигиналното мy мяcто един от най-важните елементи на Войнишкия мемоpиал - лъва, който е cтоял в центъpа на паметникa. Фигypата cе пази във Военноиcтоpичеcкия мyзей\", кaза кметът на София Йоpданка Фандъкова...\" - в. \"24 часа\".\"Още преди откриването му през 1982 г. паметникът \"1300 години България\", чието демонтиране започна вчера, е бил определен като незавършен. Година по-късно със своя заповед министърът на строителството и селищното устройство Григор Стоичков му отнема акт 16. В годините от 1988 до 2011 г. паметникът е бил обект на експертизи, които са показали, че той е в лошо състояние и е опасен за гражданите. Това показват документи, на които днес кметът на София Йорданка Фандъкова се позова, по време на пресконференция по повод демонтирането. На събитието присъстваха още зам.-кметът по културата Тодор Чобанов, главният архитект на София Здравко Здравков и общинските съветници от ГЕРБ Силвия Христова и Николай Стойнев. По думите на Фандъкова тези документи показват, че \"моментът за възстановяване на паметника отдавна е отминал\". Тя посочи, че авторът на творбата - Валентин Старчев, е бил част от комисия, която през 2003 г. установява, че е необходимо незабавното демонтиране на плочите и спомагателната конструкция. В тази комисия е бил и Светлин Русев, който през миналата седмица се обяви за запазването на паметника. Валентин Старчев пък обжалва решението на Столичния общински съвет от 2014 г. за премахване на творбата му. През 2016 г. Върховният административен съд обаче отхвърли протестите на автора. \"Много от тези хора, които днес се обявяват за защита на паметника, през годините са имали цялата възможност да направят нещо за възстановяването му\", каза Фандъкова. По думите й Столичният общински съвет е взел решението за премахването на монумента след дълги обществени обсъждания, като нито един инициативен комитет не е предложил проект за запазването на творбата. Фандъкова каза, че скулптурите, които в момента се демонтират, ще бъдат поставени в Националния исторически музей, като Валентин Старчев е бил поканен да участва. Спомагателната метална конструкция ще бъде дадена на вторични суровини, което ще \"донесе допълнителни средства за Столичната община\". На мястото на \"1300 години България\" ще бъде възстановен мемориалът на Първи и Шести пехотен полк. При възстановяването ще бъде върнат и лъвът, който е бил част от комплекса, който в момента се съхранява в Националния военноисторически музей. Фандъкова припомни, че Столичната община е провела конкурс за възстановяване на мемориала, но нито един от проектите не е получил минималните 50 точки. По думите на Тодор Чобанов предстои да бъде обявен нов конкурс за проект, като заданието за него се пише в момента. По думите му плочите, на които са били изписани имената на войниците от Първи и Шести пехотен полк, са тежко пострадали, а някои дори липсват. Той обеща, че избраният проект ще премине през обществени обсъждания и художествения съвет на Столичната община. Той посочи, че това ще бъде основна разлика от \"80-те години, когато е било взето грешното решение за разрушаването на войнишкия мемориал\". Здравко Здравков увери, че Столичната община е издала всички необходими документи за демонтирането...\" - в. \"Дневник\".", "date": "2017.07.05", "title": "ЕП избра Мария Габриеп за еврокомисар, бебето на побойника от „Шейново” няма да носи името му, връщат войнишкия лъв пред НДК... "}
{"url": "https://news.bg/world/siriyskata-opozitsiya-prevze-nay-ukrepenata-chast-ot-raka.html", "text": "Сирийската опозиция превзе най-укрепената част от Рака, която повече от две години и половина се контролираше от ИДИЛ, предаде Би Би Си.Кюрдски и арабски бойци са успели да преминат през стената на старата част от града. Според изявление на американските военни, международната коалиция е помогнала на настъплението на опозицията като е разрушила две секции от стената.През миналата седмица опозиционният алианс Сирийски демократични сили съобщи, че след няколкомесечни боеве изцяло е обкръжил града, смятан за един от последните бастиони на ИДИЛ. Преди настъплението около 4000 джихадисти са отбранявали позициите си в Рака.Международната коалиция смята превземането на Рака ще бъде за решаващ удар срещу джихадистите.", "date": "2017.07.05", "title": "Сирийската опозиция превзе най-укрепената част от Рака"}
{"url": "https://news.bg/politics/zasilvat-se-shpionskite-ataki-sreshtu-germaniya.html", "text": "Русия, Китай и Иран извършват все повече шпионски атаки срещу Германия, се казва в нов доклад на германското вътрешно разузнаване. Властите бият тревога и призовават към бдителност особено преди изборите за Бундестаг, посочва Дойче веле.Малко преди срещата на върха на Г-20, която ще се проведе в края на седмицата в Хамбург, Федералната служба за защита на конституцията (BfV) упрекна някои от важните участници в срещата във все по-интензивен шпионаж в Германия. \"Руската федерация, Народна република Китай и Ислямска република Иран са главните актьори в насочени срещу Германия шпионски дейности\", се посочва в новия доклад на вътрешното разузнаване. В същата връзка се споменава и Турция. Докладът съдържа над 300 страници и ще бъде представен днес в Берлин - от вътрешния министър Томас де Мезиер и председателя на Федералната служба за защита на конституцията Ханс-Георг Маасен.Внимание, опасни имейли!На срещата на върха в Хамбург се очаква да пристигнат и руският президент Владимир Путин и китайският му колега Си Цзинпин. Впрочем, днес двамата провеждат разговори в Москва, след което Си Цзинпин ще отпътува за Берлин. В германската столица той ще бъде приет от канцлерката Ангела Меркел.Русия и Китай неведнъж са били в основата на хакерски атаки, насочени срещу Германия, се казва в доклада на вътрешното разузнаване. \"Продължителността и избраната цел\" на атаките ясно показват, че са предприети опити за стратегически шпионаж срещу германските политици и германската администрация. Засегнати от хакерски атаки са най-вече външното министерство и неговите представителства в чужбина, както и министерствата на финансите и на икономиката. На прицел са били също канцлерската служба и представителства на Бундесвера.Федералната служба за защита на конституцията предупреждава също така, че руски хакери могат да се опитат да повлияят на хода на парламентарните избори в Германия, извършвайки хакерски атаки срещу германски партии и политици. Става дума най-вече за шпиониране на имейли и поверителна информация. В резултат на това \"жертвите по всяко време могат да очакват компрометиращи публикации срещу тях\", пише вестник \"Билд\", позовавайки се на доклада.Вътрешното разузнаване предупреждава и срещу подслушвания, извършвани от чуждестранни тайни служби в правителствения квартал в Берлин. \"Поради удобното си положение обект на подслушване могат да станат и различни посолства, чиито сгради се намират в центъра на Берлин, както и други дипломатически представителства\", става ясно от доклада. Предупреждава се също така, че подслушвани могат да бъдат всякакви телефонни и онлайн разговори.Често хакерските атаки зачестяват във връзка с важни икономически и финансово-политически срещи, се сочи по-нататък в доклада. От него става още ясно, че за високопоставени лица и техните сътрудници съществува сериозен риск чрез отварянето на изпратени им фалшиви имейли да заразят с вируси компютърните системи на правителствено равнище.Турция шпионира опозиционериТурската тайна служба МИТ се опитва чрез различни официални турски представителства на Турция в Германия \"да добие влияние върху турската общност и върху формирането на общественото мнение в Германия\", се казва още в доклада. Основна задача на МИТ била да шпионира опозиционно настроени турци. На прицел е най-вече забранената в Турция и в Германия Кюрдска работническа партия (ПКК). Впрочем, турският президент също се очаква да пристигне в Хамбург за срещата на върха на Г-20. Отношенията с него са напрегнати, включително защото Германия забрани на Ердоган да говори на митинг пред свои сънародници в Хамбург.", "date": "2017.07.05", "title": "Засилват се шпионските атаки срещу Германия"}
{"url": "https://news.bg/int-politics/konservatorite-na-merkel-vodyat-ubeditelno-s-16-na-sto.html", "text": "Узаконяването на еднополовите бракове в Германия не е предизвикало никакви сътресения в политическите нагласи на избирателите, показва ново социологическо проучване, цитирано от \"Ройтерс\".Седмичното допитване, проведено за Stern-RTL-Wahltrend, все пак показва 1 процент спад в подкрепата за Християндемократическия съюз (ХДС) на канцлера Ангела Меркел и присъюзния им Християсоциален съюз (ХСС).Според анкетата ХДС и ХСС имат подкрепата на 39 на сто от избирателите или 16 процента повече от основния си опонент - Социалдемокритическата партия (СДП), която се радва на подкрепата на 23 процента от гласоподавателите. Лявоценстристката СПД е ръководена от Мартин Шулц, който доскоро беше председател на Европейския парламент.Левицата, начело на която са Катя Кипинг и Бернд Риксингер, получава подкрепата на 9% от анкетираните, а Зелените добавят един процентен пункт, получавайки подкрепата на 8 на сто. Популистката партия \"Алтернатива за Германия\" запазва нивата от 7 процента подкрепа.Парламентарните избори ще се проведат на 24 септември.Меркел е загубила един процент като предпочитан избор за канцлер. Тя доминира с рейтинг от 51 процента, докато Шулц е далеч назад с 22%, както беше и преди седмица. Според социологическата агенция 69% от участниците в друго проучване подкрепят узаконяването на еднополовите бракове.", "date": "2017.07.05", "title": "Консерваторите на Меркел водят убедително с 16 на сто"}
{"url": "https://news.bg/int-politics/viktor-suvorov-rusiya-se-razpada-putin-e-hodesht-politicheski-trup.html", "text": "Русия е изправена пред разпад.Това заяви бившият съветски разузнавач, сега историк и писател, Виктор Суворов в интервю на журналиста Дмитрий Гордон за канала \"112 Украина\".\"Роден съм в Далечния Изток. Баща ми беше офицер. Не можеше да избира къде да служи, затова и детството ми премина там. Далечният Изток сега е изцяло китайски и китайците контролират всичко там. Те са и в Задбайкалието. Но московската власт толерира тази \"окупация\". Ако китайците са дошли там, те никога повече няма да си тръгнат. Русия я очаква разпад.\" - прогнозира Суворов.\"Не казвам кога ще стане това, но ще мине малко време и в следващото интервю ще си кажем: \"Жалко, но какво да се прави? Такава е историята\". Виж, имаше велик социалистически лагер, а се разпадна. След това остана великият Съветски съюз, но с него се случи същото. Това е тен-ден-ци-я, сър, тенденция. Кой е следващият? (...) Разпадът продължава.\" - казва още бившият разузнавач.Той определя като блъф внушенията, че светът и конкретно Западът се бои от Владимир Путин.\"Има само една причина Западът да се отнася така внимателно към Русия - това е ядрената мощ но тя е раздута. В интернет може да се види с какви стратегически ракети разполага Русия. Те са направени в Украйна. Освен това срокът им за експлоатация е изтекъл много отдавна. \" - добавя Суворов.По думите му, руският президент Владимир Путин е ходещ политически труп, а военно-промишленият комплекс е в упадък..Той прогнозира, че вероятно руският президент ще завърши пътя си в политиката подобно на Николае Чаушеско и Моамар Кадафи.\"Този, който ще дойде след Путни, ще го накаже демонстративно, както бяха наказани други диктатори.\" - казва още Виктор Суворов.", "date": "2017.07.05", "title": "Виктор Суворов: Русия се разпада, Путин е ходещ политически труп"}
{"url": "https://news.bg/world/300-dzhihadisti-branyat-500-kv-m-v-mosul.html", "text": "Иракски командир съобщи, че около 300 джихадисти от ДАЕШ (\"Ислямска държава\") контролират малка територия в Стария град на Мосул, информира АП.Генерал-лейтенант Сами ал Ариди от специалните сили на Ирак поясни, че екстремистите контролират около 500 квадратни метра.Вчера иракският премиер Хайдер ал Абади поздрави въоръжените сили с \"голямата победа\" в Мосул, въпреки че боевете продължават.ДАЕШ превзе града за няколко дни през лятото на 2014 г. Иракските сили, подкрепяни от водената от САЩ коалиция, започнаха мащабна операция за връщането на града през октомври 2016 г.Боевете се водят в квартал в Стария град на Мосул, където иракските сили са на около 250 метра от река Тигър.", "date": "2017.07.05", "title": "300 джихадисти бранят 500 кв. м в Мосул"}
{"url": "https://news.bg/politics/nenchev-predi-i-radev-smyatashe-za-absurd-da-remontirame-mig-ovete-v-rusiya.html", "text": "През 2015 г. и Румен Радев смяташе, че е абсурдно МиГ-овете ни да се ремонтират в Русия.Това заяви бившият министър на отбраната Николай Ненчев пред bTV.Ненчев цитира в ефир няколко документа - анализи и докладни, подписани от Радев, докато все още е бил ръководител на ВВС.В становище от 14 април 2015 г., се казва, че зависимостта от Русия е парадоксална - \"извършват се излитания по действия на стратегическата руска авиация и същевременно ремонтираме самолетите си там\" и препоръчва \"да се търсят всички възможности за диверсификация на поддръжката\".Т. е. той ни насочва към друга страна, членка на НАТО, на ЕС, подчерта Ненчев.В докладна на Радев от 26 октомври 2015 г. пише, че \"договорът от 22 октомври 2015 г. с Полша е безспорен успех за диверсификацията и премахване на зависимостта от Русия\".\"Искам да разделя времето на Румен Радев преди Решетников и Румен Радев след Решетников\" - заяви бившият военен министър в отговор на въпроса защо се стигнало до сегашната позиция на Радев.\"Не намирам друго основание освен дългата ръка на Русия\", каза още той.Днес беше поредното заседание по делото срещу него за ремонта на самолетите МиГ-29, на което беше разпитан и Радев.На обвиненията, че договорът с Полша е забавил ремонта на самолетите ни, Ненчев отговори: \"Ако бяхме подписали договора с \"РСК МиГ\", щяхме да получим 6-8 месеца по-късно отремонтираните двигатели. С договора с Полша получихме първите два в края на 2015 г., което беше безспорен успех.\"Според мен този процес не е насочен само към мен, а към устоите на България за членството в ЕС и НАТО. Има много аргументи в този смисъл. Обвиненията са, че едва ли не съм застрашил безопасността на българските пилоти, което не отговаря на истината, добави бившият министър.\"Болката на тези, които ме обвиняват, е защо съм сключил договор с Полша, а не с Русия\", каза той.Този процес се превръща във фарс. От документите е ясно, че съм спасил авиацията във времето, в което съм бил министър, добави той.Според прокуратурата, за времето от 5 май 2015 г. до 9 септември 2015 г., като министър на отбраната Николай Ненчев не е изпълнил служебните си задължени я и не е осигурил авиационната безопасност и летателната годност на самолетите от изтребителната авиация на Военновъздушните сили (ВВС).Ненчев цитира анализ от 2015 г., одобрен от Румен Радев, в който се казва, че \"при съпоставката среден нальот към авиационни произшествия е постигнато второ място от 16 години. Извод: Запазва се високо ниво нальота, на авиационното присъствие. Това е добър атестат за нивото на безопасност на полетите\".В анализ от юли 2016 г. пък е констатирано \"по-ниско ниво на риск, намалява общият брой на произшествията. Съотношението среден нальот се е увеличило от 180 на 197 часа\".За избора на изтребител за модернизацията на ВВС Ненчев коментира, че проектът минава през Института по отбрана, където е имало съпротива срещу него. Преди да бъде одобрен проектът, шефът на института беше сменен без основание, посочи той и поиска проверка.По думите му \"Грипен\" е с малко по-ниски технически характеристики от Ф-16.", "date": "2017.07.05", "title": "Ненчев: Преди и Радев смяташе за абсурд да ремонтираме МиГ-овете в Русия"}
{"url": "https://news.bg/int-politics/makron-se-spusna-varhu-atomna-podvodnitsa.html", "text": "Френският президент Еманюел Макрон прекара няколко часа в атомна подводница по време на учения със симулация на изстрелване на ядрена ракета, предаде Би Би Си.Макрон се спусна от хеликоптер на подводницата \"Ле терибл\", намираща се на около 300 километра от Бретан.По-късно той публикува в Twitter снимка от знаменателния момент.Френският президент подчерта значението на френските ядрени оръжия, определяйки ги като крайъгълен камък на сигурността.Симулацията на изстрелване на ракета беше част от програмата на посещението на Макрон във военноморската база \"Ил Лонг\", където са базирани четирите френски атомни подводници, екипирани с балистични ракети с ядрени бойни глави.Такива ракети са на въоръжение и във френските военновъздушни сили.Ядреният арсенал на страната включва около 300 бойни глави.", "date": "2017.07.05", "title": "Макрон се спусна върху атомна подводница"}
{"url": "https://news.bg/world/aktsiya-sreshtu-kamorata-v-ispaniya-italiya-i-germaniya.html", "text": "Най-малко 10 души са задържани в Барселона като част от мащабна европейска операция срещу членове на италианската мафия Камора, обяви говорител на испанската полиция, цитиран от АФП.Към момента има дузина задържани, въпреки че тази цифра може да набъбне, поясни говорителят на полицията в Каталуния, Североизточна Испания.Той добави, че операцията е за \"разбиване на международна престъпна организация, замесена в трафик на наркотици и пране на пари\", имайки предвид \"италианската Камора\", базирана в Неапол, Южна Италия.Операцията се проведе тази сутрин в няколко района на Барселона.Говорителят каза още, че едновременно са провеждани операции и в други европейски държави, включително Италия и Германия.Полицията редовно задържа членове на италианската мафия в Испания.В интервю за \"Паис\" миналия месец топ антимафиотът на Италия Франко Роберти разкри, че италианската мафия е заела солидни позиции в Испания, тъй като страната е на \"стратегическо място\" за тях \"\".", "date": "2017.07.05", "title": "Акция срещу Камората в Испания, Италия и Германия"}
{"url": "https://news.bg/world/ukrainskata-politsiya-predotvrati-vtora-kiberataka.html", "text": "Киберполицията е блокирала втора хакерска атака срещу Украйна. Това заяви вътрешният министър на страната Арсен Аваков, цитиран от Ройтерс.Експерти все още се опитват да установят кой стои зад атаката със зловреден вирус, който блокира компютърните системи на големи компании по света преди няколко седмици.Представители на украинското разузнаване и фирми за киберсигурност обявиха, че вирусът се е разпространила чрез фалшив ъпдейт на украинската счетоводна програма МЕДок. Собственикът на програмата отрича.Аваков написа във \"Фейсбук\", че последната атака е предприета в 13,40 часа киевско време вчера и пикът е трябвало да бъде към 16,00 часа. Той добави, че полицията е блокирала имейлите и активирането на вируса от сървърите на МЕДок.\"Атаката беше спряна\", поясни той и добави, че има следи, които водят към Русия.", "date": "2017.07.05", "title": "Украинската полиция предотврати втора кибератака"}
{"url": "https://news.bg/int-politics/katar-otgovori-na-iskaniyata-na-sauditska-arabiya-i-ko.html", "text": "Четирите арабски страни, които скъсаха отношенията си с Катар, обявиха, че са получили отговора на Доха на техните искания за прекратяване на дипломатическия скандал, точно навреме за планирана среща в Кайро, съобщава \"Асошиейтед прес\".Саудитска Арабия, Обединените арабски емирства, Бахрейн и Египет посочиха в съвместно изявление, че ще отговорят на Катар \"своевременно\". Страните не са дали подробности относно стъпките, които ще предприемат.Четирите арабски страни прекъснаха отношенията си с Катар заради предполагаема подкрепа на тероризма и близки отношения с Иран. Страните излязоха със списък от 13 искания към Катар на 22 юни, давайки му 10 дни да ги изпълни и да сложи край на кризата. По-късно те удължиха крайния срок с 48 часа по искане на Кувейт, който действа като посредник за разрешаването на кризата. Удълженият срок изтече рано тази сутрин. Катар отрича да подкрепя тероризма и защити топлите си отношения с Иран; двете страни споделят огромно газово находище на морското дъно в Персийския залив. Според Доха списъкът с искания е невъзможно да бъде изпълнен. Част от исканията са Катар да затвори турска военна база и да закрие международния англоезичен телевизионен канал \"Ал Джазира\". Външните министри от четирите арабски държави трябва да се срещнат по-късно днес в Кайро, за да обсъдят следващите си ходове по отношение на кризата с Катар.", "date": "2017.07.05", "title": "Катар отговори на исканията на Саудитска Арабия и Ко. "}
{"url": "https://news.bg/crime/5500-chasovnika-kontrabanda-otkriha-na-gkpp-lesovo.html", "text": "5 500 недекларирани дамски и мъжки часовника откриха на ГКПП \"Лесово\".Нелегалната стока е открина на 04.07.2017 г. в товарен автомобил с турска регистрация, превозващ текстилни изделия от Турция за Латвия. Автомобилът е спрян на влизане в страната. Шофьорът е молдовски гражданин с инициали V.C.Извършвана е щателна митническа проверка на автомобила.Още при първоначалната проверка на превозното средство с рентгенова апаратура, митническите служители установяват наличието на участък с нехарактерна плътност за декларираните стоки, намиращ се в дъното на товарното помещение, непосредствено до шофьорската кабина.При последвалата физическа проверка на товара митническите служители откриват недекларирани общо 5 500 дамски и мъжки часовника с търговска марка \"Double Zero\".Контрабандните часовници са иззети. Срещу шофьора на камиона e образувано досъдебно производство по чл. 242, ал. 1, б. \"д\" от Наказателния кодекс за квалифицирана контрабанда. Молдовският гражданин е задържан за 24 часа.Разследването се води от Митница Бургас и е под надзора на Окръжна прокуратура Ямбол.", "date": "2017.07.05", "title": "5500 часовника контрабанда откриха на ГКПП \"Лесово\""}
{"url": "https://news.bg/int-politics/podpisvaneto-na-dogovora-s-makedoniya-se-otlaga-za-druga-data.html", "text": "Подписването на договора за добросъседство между България и Македония, което беше насрочено за 2 август, най-вероятно ще бъде отложено за друга дата, съобщи Това се налага, тъй като на 2 август Македония, съвместно с Черна гора, ще бъде домакин на срещата на страните от Адриатическата харта, в която ще участва вицепрезидентът на САЩ Майк Пенс.Форумът ще се проведе в Подгорица.Медията се позовава на отчет на македонския министър на външните работи Никола Димитров пред комисията по външна политика в македонския парламент.Представителите на опозиционната ВМРО-ДПМНЕ настояха да видят текста на договора преди подписването му, но документът ще бъде внесен в парламента за ратифициране, след като държавните лидери на двете страни сложат подписите си под него.Министър Димитров коментира, че сега Македония трябва да докаже ,че може да решава проблемите със съседите си и да постигне консенсус по новия етап във външната си политика.", "date": "2017.07.05", "title": "Подписването на договора с Македония се отлага за друга дата"}
{"url": "https://news.bg/bulgaria/magla-i-dim-ot-goryashto-smetishte-prichinili-verizhniya-ad-na-am-trakiya.html", "text": "21 са пострадалите при верижните катастрофи на АМ \"Тракия\". Това коментира пред журналисти началникът на СДВР старши комисар Младен Маринов. Той коментира, че към момента няма данни за загинали при пътнотранспортното произшествие.Припомняме, по информация на News.bg пострадалите при произшествието са повече - най-малко 23 души. Те са транспортирани в болниците \"Св. Анна\", \"Пирогов\", \"Токуда\", \"Исул\" и \"София мед\". По последни информация двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.\"Някои от тях са с по-тежки наранявания. В момента им се оказва помощ в няколко болнични заведения в София. Почти е възстановено движението в едното платно към Бургас. Знаете още сутринта пренасочихме движението по подбалканската линия и към момента текат процесуално-следствени действия за изясняване на причините\", посочи Маринов.По думите му основната причина за инцидента е намалена видимост следствие на гъста мъгла в района. \"Проверява се и версията за задименост от наблизо горящото сметище\", обясни той. Поради намалената видимост, несъобразена скорост и неспазване на дистанция е настъпило пътното произшествие следствие и верижна катастрофа.\"Сигналът за инцидента е получен в 5.57 часа, след което са последвали още сигнали. Колегите са реагирали незабавно. Първи са отишли колегите от магистрална полиция. Своевременно е направена организация за ограничаване на движението в по-далечните точки, но въпреки това част от моторните превозни средства са останали в зоната на ПТП-то. Това наложи да премахнем мантинелите, за да можем да обърнем движението.Маринов каза още, че 14 линейки са действали на терен, както и екипи на \"Пожарна безопасност\" и \"Гражданска защита\". \"Наложи се да режем автомобили, за да можем да изкараме пострадали, но слава Богу няма загинали\", посочи шефът на СДВР.Главен комисар Николай Николов, шеф на \"Пожарна безопасност\" заяви, че вероятно димът от сметището също е фактор. \"Дронът, който облетя - показа, че от съседното село Мирково оттам идва мъглата\", каза комисар Николов.Той бе категоричен, че пожарът няма пряка връзка с верижната катастрофа. \"Теоретично е възможно да е подпомогнал и той, но за мен не е това причината.\"Комисар Николов каза още, че подобни сметища в България са десетки и те горят, ако не целогодишно, то поне част от годината.", "date": "2017.07.05", "title": "Мъгла и дим от горящо сметище причинили верижния ад на АМ \"Тракия\""}
{"url": "https://news.bg/world/ot-2019-g-vsichki-avtomobili-na-volvo-elektricheski-ili-hibridni.html", "text": "От 2019 г. всички нови модели на Volvo ще бъдат или електрически, или плъг-ин хибриди, обяви днес компанията, цитирана от Reuters, предаде И след тази дата от поточната линия ще излизат автомобили само с конвенционален двигател с вътрешно горене, но това ще бъдат коли само от старите модели, чийто цикъл на производство още не е приключил.Плановете на Volvo - компания, базирана в Швеция, но притежавана от китайската Geely, я правят първият автомобилен производител, който поставя срок, в който ще направи промяната.Очаква се от 2019 до 2021 г. Volvo да пуснат на пазара три изцяло електрически модела под тази марка, както и два с емблемата на Polestar. Заедно с тях компанията ще представи и други модели, които ще бъдат с двигател с вътрешно горене и електрически мотор - т.нар. плъг-ин хибриди.\"Това означава, че в бъдеще няма да има автомобили Volvo без електрически мотор\", казва Хакан Самюелсон, главен изпълнителен директор на компанията.Geely закупи Volvo от Ford през 2010 г. и оттогава инвестира в производството на нови модели и позиционирането на бранда в премиум класа, доминиран от BMW и Mercedes-Benz.", "date": "2017.07.05", "title": "От 2019 г. всички автомобили на Volvo електрически или хибридни"}
{"url": "https://news.bg/economics/parviyat-ni-satelit-dostigna-balgarskata-pozitsiya-na-geostatsionarna-orbita.html", "text": "Първият български комуникационен сателит BulgariaSat-1 достигна българската позиция на геостационарната орбита на 3 юли в 9:30 часа, съобщават от \"Булсатком\", цитирани от money.bg.В процедурите по достигането до орбиталната позиция участваха българските екипи в София и Пало Алто. Екипът на BulgariaSat потвърди, че сателитът ще има живот и гориво за повече от 20 години.Сателитът беше изстрелян на 23 юни c paĸeтa Fаlсоn 9 нa aмepиĸaнcĸaтa ĸoмпaния ЅрасеХ oт paĸeтнaтa плoщaдĸa в Kocмичecĸия цeнтъp Keнeди нa HACA във Флopидa.BulgariaSat-1 ще започне да излъчва в началото на август. Освен за телевизионни и комуникационни услуги BulgariaSat-1 може да се използва за осигуряване на пренос на данни към мобилни мрежи, както и при форсмажорни обстоятелства - аварии, вследствие на природни бедствия - земетресения, бури, наводнения, когато наземните мрежи не работят.\"Успешното позициониране на BulgariaSat-1 е още едно голямо постижение за екипа ни, но и за България, и за нашите клиенти. Ако всичко върви по план, BulgariaSat-1 ще започне да излъчва в началото на август\", коментира изпълнителният директор на \"България Сат\" и \"Булсатком\" Максим Заяков.BulgariaSat-1 бе изстрелян от SpaceX с използването на специална технология, която позволи на сателита да използва по-малко гориво за достигането на позицията си. Благодарение на това той ще има живот и гориво за повече от 20 години.", "date": "2017.07.05", "title": "Първият ни сателит достигна българската позиция на геостационарна орбита"}
{"url": "https://news.bg/world/chetirima-zadarzhani-i-izzeti-orazhiya-pri-antiteroristichna-operatsiya-v-bryuksel.html", "text": "Четирима души са задържани по време на среднощна антитерористична акция в Брюксел, свързана с мотоклуб, наречен Kamikaze Riders, съобщиха от федералната прокуратура, цитирана от АФП.По време на акцията са иззети и оръжия.По време на претърсванията са открити различни оръжия. Общо четирима души са задържани за разпит, се казва в съобщение на прокуратурата.Говорител поясни, че акциите са свързани с Kamikaze Riders, които са въвлечени в тероризъм.", "date": "2017.07.05", "title": "Четирима задържани и иззети оръжия при антитерористична операция в Брюксел"}
{"url": "https://news.bg/crime/grazhdanite-se-upovavat-na-sluzhitelite-na-mvr-otchete-valentin-radev.html", "text": "С военни почести и църковна служба пред паметника на Незнайния войн професионалното ръководство на МВР отбеляза професионалния си празник. Министърът на вътрешните работи Валентин Радев поздрави колегите си по повод празника.Той се обърна към колегите си като към онези, които се грижат за вътрешната сигурност и обществената безопасност на страната ни. Той отбеляза, че МВР отбелязва своя професионален празник 5-ти юли от 1879 г. \"Всички ние гражданите се уповаваме на вас - на служителите на МВР в сложни за нас ситуации в бита, в делника си, когато имаме някакви проблеми всички искаме да има около нас повече служители на МВР, повече полиция на пътя, навсякъде около нас. Особено днес, когато има съвременни предизвикателства като например миграционния процес\", посочи Радев. Той визира и проблемите пред националната сигурност свързани с тероризма, киберпрестъпленията, трафика на хора, наркотици.\"Сигурен съм, че хората съзнават това. Те искат от вас да сте перфектни, едва ли не супер-герои, да сте като героите от филмите. Но вие не сте такива. Действителността е друга. Вие сте едни от нас - обикновени хора в униформа, обаче - с всички таланти и слабости, каквито имаме. С една важна особеност - вие сте облечени в тогите на властта. Особено, когато сте униформени, тогава изискванията към вас нарастват. Всички искат да сте еталон, не само на пътя, на гишетата, където предоставяме услуги на гражданите, навсякъде дори тук на площада. Те се вглеждат във вас и искат да сте пример - това искат гражданите от служителите на МВР\", посочи Радев.На този фон по думите му е най-естествено да сложат на масата исканията за по-адекватно заплащане на труда, за социални придобивки. \"Това, което правят днес на празника част от вас, които се намират съвсем близо до нас зад Народното събрание. Мирен протест на служители на МВР с очевидно справедливи искания\", заяви Радев.\"Аз съм сигурен, че правителството ще чуе, ако има такива дисбаланси, ако има нарушено заплащане на групи - ще се вслуша в гласа им и тези несправедливости ще бъдат поправени\", каза още Радев. Той заяви, че като министър на вътрешните работи гарантира, че ще бъде със служителите и ако исканията им били справедливи, ще поиска от правителството да бъдат изправени.\"В празничен ден като днешния искам да отправя благодарност към последните правителства, които са намерили сили, намерили са възможности да подобрят условията на работа на МВР. Почти целия парк от автомобили на ГД \"Пожарна безопасност и защита на населението\" са подменени с нови. Само за последната половин година има над 270 нови патрулни автомобила за полицията. Нови сгради са построени\", коментира Радев.Той посочи, че в момента се обновяват редица областни управления на полицията по страната. Освен това бил решен и проблемът с униформите, който не бил решаван с години. Министърът заяви, че до нова година всички служители регулярно ще получават униформи от складовете на МВР. \"Постепенно се подобряват условията ви, а вие ще бъдете все по-добри и по-ефективни в своята работа\", заяви министър Радев.", "date": "2017.07.05", "title": "Гражданите се уповават на служителите на МВР, отчете Валентин Радев"}
{"url": "https://news.bg/politics/borisov-otdade-pochit-pred-pametta-na-simon-veyl.html", "text": "Министър-председателят Бойко Борисов отдаде почит пред паметта на Симон Вейл. Той присъства на поклонението в Дома на ветераните в Париж по лична покана от френския президент Еманюел Макрон.Симон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.Родена е на 13 юли 1927 г. в Ница, Франция. През 1944 г., едва на 16, е депортирана в Аушвиц със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател.След войната Вейл завърша право и политически науки. Участвала е в два правителствени кабинета - като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция. Симон Вейл почина на 30 юни в Париж.", "date": "2017.07.05", "title": "Борисов отдаде почит пред паметта на Симон Вейл"}
{"url": "https://news.bg/politics/s-pari-za-magistrala-hemus-stroyat-struma.html", "text": "Съществува сериозен риск за ОП \"Транспорт\" с автомагистрала \"Струма\". Това стана ясно от думите на транспортния министър Ивайло Московски по време на блиц контрола в транспортната комисия на Народното събрание. Няма дофинансиране по някои приоритетни оси. Държавата трябва да дофинансира необезпечените части.Освен финансови има и технически проблеми, стана ясно от думите на министър Московски.Разработват се алтернативни варианти при евентуален риск за строежа на магистрала с европейски средства. Парите за тунела под Шипка и финансирането за АМ \"Хемус\" може да отидат за \"Струма\".АМ \"Струма\" трябва да бъде построена, иначе можем да загубим пари от ЕС за нея и дори да връщаме вече усвоени пари от предишния програмен период.Припомняме, в началото на месец юни министърът на регионалното развитие и благоустройството Николай Нанков обяви, че строителството на лот 3.1. от АМ \"Струма\" започва през месец август. Две седмици по-ксъно стана ясно, че най-късно през месец април 2019 г. трябва да има разрешение за строеж и избран изпълнител за Лот 3.2 на АМ \"Струма\" през Кресненското дефиле.", "date": "2017.07.05", "title": "С пари за магистрала \"Хемус\" строят \"Струма\"? "}
{"url": "https://news.bg/world/polagat-tlennite-ostanki-na-simon-veyl-v-panteona-v-parizh.html", "text": "Франция отдаде последна почит на иконата на френската политика Симон Вейл, която оцеля в нацистки лагери на смърт и остави своята диря в доминиран от мъжкия пол свят на френската политика с легализирането на абортите като здравен министър през 70-те г. на XX век, съобщава Ройтерс.Президентът Еманюел Макрон заяви, че Вейл, която почина на 89 г. на 30 юни, ще бъде положена със съпруга й в криптата на Пантеона в Париж, където са положени други национални икони, включително Емил Зола, Виктор Юго и Александър Дюма.Десетки официални лица казаха последно сбогом на Вейл. Двамата й синове, известни адвокати, държаха слово по време на траурната служба.Министър-председателят Бойко Борисов също отдаде почит пред паметта на Симон Вейл. Той присъства на поклонението в Дома на ветераните в Париж по лична покана на Макрон.Симон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.Родена е на 13 юли 1927 г. в Ница, Франция. През 1944 г., едва на 16, е депортирана в \"Аушвиц\" със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател.След войната Вейл завърша право и политически науки. Участвала е в два правителствени кабинета - като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция.Симон Вейл почина на 30 юни в Париж.", "date": "2017.07.05", "title": "Полагат тленните останки на Симон Вейл в Пантеона в Париж"}
{"url": "https://news.bg/world/nikoga-nyama-da-dopusnem-yadrena-severna-koreya-zakani-se-tilarsan.html", "text": "Държавният секретар на САЩ Рекс Тилърсън потвърди и остро осъди първото изпитание на междуконтинентална ракета от страна на КНДР, съобщават американски медии.Той се закани САЩ да предприемат \"по-твърди мерки\" за сдържане на Пхенян.В съобщение Тилърсън призова за световни действия срещу Северна Корея за справяне с \"глобална заплаха\", пояснявайки, че \"\".Държавният секретар изтъкна, че САЩ, Япония и Южна Корея \"никога няма да приемат ядрена КНДР\" и повтори призова на Вашингтон за Корейски полуостров без ядрени оръжия.Припомняме, вчера КНДР се похвали, че за първи път успешно е тествала междуконтинентална балистична ракета, която според експерти е с обсег около 6 700 километра или може да достигне до Аляска.Вашингтон поиска извънредна среща на Съвета за сигурност на ООН за КНДР.Според американски източници ракетата на КНДР е двустепенна, като втората степен е допринесла за още около 30 секунди полет на ракетата.В същото време говорител на Пентагона съобщи, че САЩ и Южна Корея провеждат ракетни учения, които има за цел да \"покажат нашите възможности за прецизна стрелба\".Военното министерство потвърди думите на Тилърсън, че КНДР е заплаха за САЩ и за съюзниците. ", "date": "2017.07.05", "title": "Никога няма да допуснем ядрена Северна Корея, закани се Тилърсън"}
{"url": "https://news.bg/int-politics/stranite-ot-g-20-davat-4-pati-poveche-pari-za-izkopaemi-goriva-otkolkoto-za-zelena-energiya.html", "text": "Страните от Г-20 осигуряват четири пъти повече публично финансиране за изкопаеми горива отколкото за възобновяемата енергия (ВЕИ).Това разкрива доклад на коалиция от неправителствени организации преди провеждането на срещата на върха на 20-те най-развити световни икономики в Хамбург, където германският канцлер Ангела Меркел заяви, че изменението на климата ще бъде в центъра на дневния ред, пише британското издание \"Гардиън\".Авторите на доклада обвиняват страните от Г-20 в говорене на различни неща според както им отърва, като срещата на върха е изправена пред предизвикателството на скептичната американска администрация, след като президентът Доналд Тръмп изтегли САЩ от глобалното споразумение за климата от Париж.Публичното финансиране се отпуска под формата на облекчени заеми и гаранции от правителствата, и заедно с огромните субсидии за изкопаемите горива, това прави въглищните, петролните и газовите централи по-евтини от ВЕИ централите, а това означава, че няма да се отбележи никакъв напредък по отношение на емитирания в атмосферата въглероден диоксид.Ала учените пресмятат, че за да се запази увеличаването на глобалното затопляне под 2 градуса по Целзий, повечето запаси от изкопаеми горива трябва да си останат в земните недра, което изисква значителна промяна в инвестициите в чиста енергия.Новият доклад установява, че страните от Г-20 са осигурили 71,8 млрд. долара публично финансиране за проекти за изкопаеми горива между 2013 и 2015 г., в сравнение със само 18,7 млрд. долара за възобновяема енергия. Япония е осигурила най-голямата част от тези средства - 16,5 млрд. долара, което е шест пъти повече, отколкото е отпуснала за ВЕИ.Китай, който ограничава използването на въглища и все повече е разглеждан като лидер в борбата с климатичните промени, е предоставил 13,5 млрд. долара за изкопаеми горива, но само 85 млн. долара за зелена енергия.Германия, също разглеждана като лидер в борбата с климатичните изменения, е осигурила 3,5 млрд. долара публично финансиране за изкопаеми горива в сравнение с 2,4 млрд. долара за ВЕИ.Великобритания е осигурила 972 млн. долара за изкопаеми горива в сравнение със 172 млн. долара за възобновяема енергия.\"Когато страните от Г-20 се ангажираха с Парижкото споразумение за климата, те обещаха на света, че ще предприемат значими стъпки за ограничаване на въглеродните си емисии в опит да предотвратят най-лошите последици от климатичната криза\", изтъква Никол Гио от Sierra Club, една от организациите, които са съставили доклада.\"Ала както вече знаем, тези страни говорят различни неща по темата в зависимост от изгодата си и адресата си. Безотговорно е всяка страна да продължава да пилее публични средства за изкопаеми горива, след като източниците на чиста енергия са лесно достъпни и по-рентабилни и по-здравословни за семействата и общностите по света\", допълва Никол Гио.\"Лидерите на Г-20 може да искат да говорят за климата, но е ясно, че тяхното говорене не струва пукната пара\", подчертава Кейт Деанджелис от американското подразделение на неправителствената организация \"Приятели на Земята\", която също е част от екипа, съставил доклада. \"Докато се хвалят взаимно за инвестирането във възобновяема енергия в страните си, те финансират с милиарди долари мръсни проекти за изкопаеми горива в развиващите се страни\", допълва тя.", "date": "2017.07.05", "title": "Страните от Г-20 дават 4 пъти повече пари за изкопаеми горива отколкото за зелена енергия"}
{"url": "https://news.bg/politics/zaharieva-pravi-vsichko-vazmozhno-za-dogovora-mezhdu-balgariya-i-makedoniya.html", "text": "Официална информация, че се отменя подписването на Договора за добросъседство между България и Македония - няма. Това увери вицепремиерът и министър на външните работи Екатерина Захариева, която е поискала изслушване пред депутатите от Комисията по външна политика в Народното събрание.Министър Захариева направи коментара си пред журналисти преди участието в заседанието. Припомняме при посещението на министър-председателя на Македония Зоран Заев в България бе договорено подписването на Договора за добросъседство между двете страни да стане на Илинден - 2-ри август.\"Това е договорено тук на срещата - да празнуваме заедно Илинден. Предстои и финалният кръг на преговорите преди да бъде подписан. Ще направим всичко възможно това да се случи. Това е преди всичко в интерес на националния интерес на България и бих казала, че който работи срещу това, работи против националния интерес\", констатира Захариева.Тя припомни, че редица български правителства с ясен мандат от 2012 г. и с решение на Министерски съвет следват една и съща политика по отношение на договора за добросъседство. Относно изтеклата в македонските медии информация, че договорът няма да бъде подписан, министър Захариева коментира, че още на срещата си с Никола Димитров - външен министър на Македония е било споменато за срещата в Черна гора.Припомняме там на 2-ри август в Подгорица ще се проведе среща на Адриатическата харта. Македония е домакин на срещата заедно с Черна гора. Там се очаква да пристигне вицпрезидентът на САЩ Майк Пенс. Това е причината, която визират и македонските медии за отлагането на подписването на Договора за добросъседство. Министър Захариева уточни, че и премиерът Заев е споменал за срещата в Черна гора, който уверил, че ще направят всичко възможно това да се случи на 2-ри август сутринта.\"Официална информация, че се отменя - нямаме. Важното е договорът да се случи и да постигнем съгласие по текстовете, които остават за техническо изчистване\", заяви Захариева. Тя изрази надежда това да е една от темите, по които да бъде подписано надпартийно съгласие. \"Аз поисках това излушване във външна комисия в НС, защото се надявам това да е една от темите, по които имаме национално обединение\", каза още Захариева.Очаква се министър Захариева да запознае колегите си народни представители от външна комисия с хода на преговорите, протекли в 11 кръга, насоките на разговорите и постигнатият напредък по време на посещението на министър-председателя на Македония у нас.\"Останаха технически детайли, които се надявам да приключат тази събота и неделя\", каза още външният ни министър.", "date": "2017.07.05", "title": "Захариева прави всичко възможно за Договора между България и Македония"}
{"url": "https://news.bg/world/tramp-s-nadezhda-evropa-da-mu-dade-vtori-shans.html", "text": "Президентът на САЩ Доналд Тръмп се надява Европа да му даде втори шанс, пише \"Политико\".Днес Тръмп ще отпътува за Европа, където ще посети Полша, ще проведе първа среща с руския президент Владимир Путин и ще участва на срещата на Г-20 в Хамбург.Обиколката ще даде възможност на Тръмп за изкупление след катастрофалната визита в Брюксел през юни, на която отказа пред съюзниците да потвърди Член 5 от Северноатлантическия договор за колективна отбрана.Г-20 през последните години е особено спокойно събитие, но тази година ще е изпълнено с геополитическа интрига.Според \"Политико\" обиколката на Тръмп ще бъде между успеха и провала, като крайния резултат ще зависи най-вече от това дали американският лидер ще се съобрази със съветниците си или ще се подаде на националистическите и \"Америка преди всичко\" импулси.Първата спирка на държавния глава на САЩ е Полша. Варшава дава възможност на Тръмп да поправи щетите след посещението си в Брюксел като демонстрира ангажимента си към сигурността в Източна Европа на фона на напрежението с Русия. Той можеше да посети и Румъния, но наскоро държавният глава на балканската държава беше в Белия дом.Поляците вярват, че Тръмп се е съгласил да посети Варшава, защото е идеологически съюзник с ултраконсервативната управляваща партия \"Право и справедливост\", която е атакувана от Европа за ерозирането на върховенството на закона, както и заради враждебността си към мултикултурализма и либералните ценности.Второто голямо събитие е първата дългоочаквана среща на Тръмп с Путин. АП съобщи по-рано тази седмица, че администрацията на американския лидер е дълбоко разделена относно срещата с руския лидер. Тръмп и някои негови съветници настояват за пълна двустранна среща с достъп на медиите и целия протокол, свързан с подобни разговори.Според разпространявана информация американският лидер е поискал от екипа си да подготви списък с отстъпки, които може да предложи на Путин в Хамбург. Не е известно Тръмп какво ще поиска в замяна.Един от основните въпроси е дали Тръмп ще повдигне казуса за руската намеса на президентските избори.Първият въпрос около срещата на Г-20 в Хамбург е дали ще има насилие. Събитието ще се проведе в квартала Schanzenviertel, който е исторически дом на германската контракултура, насилие и ляв радикализъм. Сега е район с популярни барове и ресторанти.На форума ще се разбере дали Тръмп ще се присъедини към международния икономически ред или е решен да го възпрепятства. Срещите на Г-20 се провеждат на две нива - финансови министри и лидери. Последната среща на финансовите министри в Баден Баден не завърши добре. Администрацията на американския президент настоява за премахване на стандартния език за съпротива срещу протекционизма и дори отхвърли компромисния език на германския финансов министър за уважаване на базираните на правила институции.По време на форума се очаква да бъдат и засегнати основните проблеми в международните отношения, включително КНДР, Сирия, Катар и борбата с климатичните промени.", "date": "2017.07.05", "title": "Тръмп с надежда Европа да му даде втори шанс"}
{"url": "https://news.bg/int-politics/siriya-obvini-turtsiya-che-blokira-novo-sporazumenie-v-astana.html", "text": "Турция е блокирала приемането на документи, целящи изпълнение на плана за създаването на зони за деескалация в Сирия. Това обяви главният преговарящ на сирийското правителство, цитиран от \"Ройтерс\".Заради позицията на Анкара преговорите постигнаха \"много скромни\" резултати, коментира той пред журналисти в казахстанската столица Астана.Посредниците Русия, Иран и Турция се опитаха да изковат подробностите по плана за зоните за сигурност в Сирия по време на петия кръг от мирни преговори в Астана.Москва и Техеран, които подкрепят сирийския президент Башар ал Асад, и Турция, която подкрепя сирийските бунтовници и опозиционери, се разбраха през май да бъдат създадени четири зони за деескалация, които биха могли да доведат до евентуален пробив към успокояване на войната, която от март 2011 г. коства живота на около 320 хил. души.", "date": "2017.07.05", "title": "Сирия обвини Турция, че блокира ново споразумение в Астана"}
{"url": "https://news.bg/int-politics/chetirima-osadeni-na-10-godini-zatvor-za-misionerska-deynost-v-iran.html", "text": "Четирима души получиха присъди от 10 години затвор в ирански съд за мисионерска дейност, предаде Premier christian radio.Иранец и трима азери били осъдени за разпространяване на християнството и дейност, заплашваща националната сигурност. Те са били арестувани на 24 юни миналата година при посещението им в Техеран, за да се срещнат с техни приятели християни. Освободени са били под гаранция 4 месеца по-късно. Организации, защитаващи християни от преследване в Ислямската република, алармират, че в страната много изповядващи тази религия са подложени на гонения. За 3 месеца най-малко 16 християни са получили присъди между 5 и 10 години. ", "date": "2017.07.05", "title": "Четирима осъдени на 10 години затвор за мисионерска дейност в Иран "}
{"url": "https://news.bg/crime/ne-sam-ochakval-ot-zhertva-da-bada-predstaven-kato-nasilnik-zashtitava-se-zam-glavniyat-myuftiya.html", "text": "Така коментира в профила си във \"Фейсбук\" зам.-главният мюфтия Бирали Мюмюн Бирали развитието на скандала с побоя над семейството му. Припомняме, че в последните дни бе изнесена в медиите и версията на другата страна за инцидента. Въпросните 2 момичета обявиха, че те са били нападнати първи заради облеклото си от съпругата и двете дъщери на Бирали. По думите им, самият зам.-главен мюфтия се намесил, за да ги заплашва. Те дори си извадили медицински заради нанесените им травми. Родителите им ги защитиха и отхвърлиха версията за расизъм, ксенофобия и нападки на религиозна основа. Бирали обаче категорично отрича да е използвал поста си, за да сплашва и твърди, че именно той не му позволява публично да разпространява лъжи. Също така твърди, че не е налагал религиозните си убеждения и възприятия за ценности, нито е обсъждал облеклото, социалния статус и морал на момичетата в конфликта. \", пита той. Евродепутатът Ангел Джамбазки призовава главния прокурор Сотир Цацаров да разпореди проверка на изказването на Бирали, с което той предполагаемо насажда заплахи и разделение на религиозна основа.Припомняме, че в телевизионно предаване, Бирали призна, че това не се случва за първи път с мюсюлманки у нас и общността е силно притеснена и изнервена от тези инциденти, а ескалирането на напрежението няма да доведе до нищо добро. Той се обяви срещу \"изграденият с години наред профил на мюсюлманина, който идва, за да наложи своя \"изостанал\" светоглед\". , пише още той.", "date": "2017.07.05", "title": "Не съм очаквал от жертва да бъда представен като насилник, защитава се зам.-главният мюфтия "}
{"url": "https://news.bg/regions/pozhar-v-burgaskiya-kvartal-cherno-more-izpepeli-vili-i-avtomobili.html", "text": "Овладян е голям пожар в района на бургаския квартал \"Черно море\", който е нанесъл сериозни поражения, съобщава община Бургас.Огънят е спрян и пострадали хора и жертви няма. Бургаските пожарникари са реагирали бързо, на място е помагал и кметът Димитър Николов и веднага мобилизирани доброволци.Огънят е тръгнал от група постройки вътре в квартала. Разследващите органи ще търсят тепърва причините. Разпространил се е отвътре - навън, тръгвайки към селскостопанските площи. Пожарът е ограничен с насипани ивици от негорим инертен материал, за да не излезе извън \"Черно море\".Щетите по първоначална информация са 6 изгорели вили, много стопански постройки и автомобили.", "date": "2017.07.05", "title": "Пожар в бургаския квартал \"Черно море\" изпепели вили и автомобили"}
{"url": "https://news.bg/regions/kino-v-stolichniya-zoopark-pripomnya-za-divata-priroda.html", "text": "За първи път жители и гости на столицата гледат \"Кино в Зоопарка\" с тематично подбрани филми, които ще припомнят на градските жители за дивата природа. В три кино вечери през юли, на Лятна сцена в Зоопарк София се излъчват избрани шедьоври на световноизвестни кино майстори.\"Кино в Зоопарка\" е събитие с кауза, като 40% от приходите от продажбата на билети ще бъдат дарени в полза на Зоологическа градина София и нейните обитатели.Преди началото на прожекцията, всички посетители, закупили билет за \"Кино в Зоопарка\" , ще могат да се включат в кратък вечерен тур, по време на който ще научат любопитни факти за част от обитателите му.На 15 юли от 21 часа е прожекцията на филма \"ИМПЕРАТОРЪТ\", 2016, режисьор Люк Жаке, 88 мин.Заснет в Антарктида миналата зима в хода на дълго подготвяна експедиция, \"ИМПЕРАТОРЪТ\" предлага на зрителите невиждани кадри от дебрите на световния океан, благодарение на екипировката на специална подводница и безкрайно красиви кадри от въздуха, уловени с дрон. Разказът е за един млад пингвин, на прага на първото си пътуване, който чува мистериозен зов, каращ го да напусне дома си и да поеме към все още неизвестното приключение през ледовете на континента.На 16 юли от 21 часа е прожекцията на филма \"ПРЕГРЪДКАТА НА ЗМИЯТА\", 2015, режисьор Сиро Гера, 122 мин.Шедьовърът на колумбийския режисьор Сиро Гера ни потапя в непознатата вселена на Амазония, нейния начин на живот, вярванията и отношение към духовното. Филмът печели редица награди, измежду които се откроява призът Art Cinema Award в Кан и номинацията за чуждоезичен Оскар \"16.На 23 юли от 21.00 часа е прожекцията на филма \"СОЛТА НА ЗЕМЯТА\", 2014, режисьори Жулиано Рибейро Салгадо и Вим Вендерс, 110 мин.Уникалният филм на Вим Вендерс и Жулиано Рибейро Салгадо получи номинация за \"Оскар\" за документален филм, както и специалната награда на журито и с наградата на Екуменическото жури в програмата \"Особен поглед\" на Кан 2014. Документалният портрет на фотографа Себастиао Салгадо, чието творчество разкрива неотслабваща вяра в човешката цивилизация, е представен чрез дългогодишната му кариера като фотожурналист. През последните 40 години Салгадо обикаля континентите, следвайки непрестанно променящото се човечество. Той става свидетел на някои от най-важните събития от близката ни история: международни конфликти, глад и изселване.Програмата е организирана в партньорство между София Филм Фест и Зоологическа градина София. Предвидена е предварителна продажба на билети на касите на Зоопарка, както и в деня на събитието.Децата до 7-годишна възраст са със свободен вход, но без право на запазено място.", "date": "2017.07.05", "title": "Кино в столичния Зоопарк припомня за дивата природа"}
{"url": "https://news.bg/regions/obshtinata-da-prekrati-dogovorite-na-oditnite-komiteti-za-tsgm-i-toplofikatsiya.html", "text": "Столичните общинари да прекратят договорите на одитните комитети към Центъра за градска мобилност (ЦМГ) и \" призова председателят на групата на БСП Лява България в СОС Калоян Паргов. Това стана по време на редовното заседание на Комисията по транспорт и туризъм, съобщиха от столичната организация на партията.На заседанието беше внесен доклад за одобряване на статута на одитните комитети на всички общински дружества. Освен това, лидерът на БСП - София настоя да бъдат уеднаквени текстовете в документите, които описват статутите на одитните комитети към всички общински дружества, тъй като те имат идентични правомощия.\"Одитът на Сметната палата установи по категоричен начин нарушения в работата на Центъра за градска мобилност. Това повече от ясно показва, че одитният комитет, който е назначен, не си е свършил работата\", коментира Калоян Паргов.В \"Топлофикация София\" предстои избор на ново ръководство и е обявен конкурс за това. Според Паргов, съвсем логично е да има и нов одитен комитет. Той ще трябва да одитира работата на предишното ръководство, защото в противен случай няма как да се разчита на обективна оценка.\"Одитните комитети трябва да контролират работата на дружествата, да дават предписания, да отстраняват нарушения и да информират нас, членовете на СОС в ролята ни на принципал, за да знаем какво се случва в тях. Задължение, което изобщо не се изпълнява\", смята председателят на столичните червени общинари.Относно искането за разширяване на \"Зелената зона\" в районите \"Средец\" и \"Лозенец\" от 1 октомври, той смята, че това е \"поредната работа на парче\" от страна на управляващите в София.\"Въпросът не е дали да бъде разширена или не зоната за платено паркиране. Въпросът е свързан с цялостното функциониране на ЦГМ. В генералния план за организация на движението в София бяхме предвидили изграждане на подземни и надземни паркинги.И вече е време да изясним дали концепцията е да приберем автомобилите от централната градска част и широкия център в паркинги или да се откажем от нея. Защото няма как да очакваме хората да ползват паркинги, когато имат възможност да паркират по улиците в \"Синя\" или \"Зелена зона\". В крайна сметка, целта на паркингите е да приберем автомобилите от улиците в центъра, за да може комуналните дружества да си свършат работата - да мият улиците, да събират боклука\", заяви Паргов.Той обвини общинарите, че са се вторачили само в акумулиране на приходи.", "date": "2017.07.05", "title": "Общината да прекрати договорите на одитните комитети за ЦГМ и Топлофикация"}
{"url": "https://news.bg/int-politics/gazprom-i-ungariya-se-dogovoriha-za-dostavki-na-gaz-po-turski-potok.html", "text": "\"Газпром\" и Унгария подписаха споразумение за доставките на природен газ за страната по газопровода \"Турски поток\", съобщават унгарски медии, позовавайки се на унгарския министър на външните работи Петер Сиярто.\"Унгария разглежда доставките на газ през \"Турски поток\" като най-добрия възможен сценарий, защото другите канали - през Румъния и Хърватия - още не са разработени. Поради тази причина Унгария има интерес да получава газ от юг\", коментирал първият дипломат на Унгария.Очаква се продължението на \"Турски поток\" до Унгария да бъде построено до края на 2019 г., твърди руската новинарска агенция \"Новости\".От \"Газпром\" са изтъкнали, че след срещата между шефа на руската компания Алексей Милер и Петер Сиярто, страните са подписали \"пътна карта\" относно развитието на газопреносната система на Унгария, както и меморандум за разбирателство между \"Газпром експорт\" и Hungarian Gas Trade за дългосрочно сътрудничество в доставките на руски газ за Унгария.", "date": "2017.07.05", "title": "\"Газпром\" и Унгария се договориха за доставки на газ по \"Турски поток\""}
{"url": "https://news.bg/euronews/ep-nastoyava-za-spravyane-s-taka-narechenoto-programirano-ostaryavane.html", "text": "Евродепутатите искат материалните стоки и софтуерните продукти да се ремонтират по-лесно и да подлежат на модернизиране. Te призовават основните компоненти на продуктите да не са твърдо фиксирани и да има повече достъпни резервни части. 77% от потребителите в ЕС предпочитат да поправят повредените стоки, вместо да купуват нови.Европейската комисия, държавите членки и производителите трябва да предприемат мерки, с които да гарантират на потребителите достъп до висококачествени и подлежащи на поправка и модернизиране продукти.Парламентът иска да насърчи по-дългия жизнен цикъл на продуктите чрез справяне с така нареченото \"програмирано остаряване\" за материални стоки и софтуер. Резолюцията беше приета с 662 гласа \"за\" срещу 32 \"против\", 2 \"въздържал се\".Препоръките включват здрави, по-лесни за ремонт и по-качествени продукти: установяване на критерии за минимална устойчивост за всяка категория продукти още от момента на проектирането им.В случай, че ремонтът на продукт е по-дълъг от един месец, следва да се удължи гаранцията му с времето, необходимо за извършване на поправката.Държавите членки трябва да създадат подходящи стимули за насърчаване за производство на устойчиви и подлежащи на поправка продукти, да стимулират ремонтните дейности и продажбите на стоки втора употреба, като това ще осигури повече работни места и ще намали отпадъците.Потребителите трябва да имат възможност да ползват услугите на независимо лице, извършващо ремонтни дейности: отпадане на технически, свързани с безопасността или софтуерни решения, които не позволяват ремонтните дейности да се извършват от лица, различни от одобрените предприятия или органи.Основни компоненти като акумулатори и светодиоди не бива да са твърдо фиксирани, освен ако е това не е обосновано от съображения за сигурност.Резервните части, които са необходими за правилното и безопасно функциониране на стоките, трябва да се предоставят на цена, която е съизмерима с естеството и продължителността на живот на продукта.Да се въведе определение на равнище ЕС за \"програмирано остаряване\" на материални стоки и софтуерни продукти, да се създаде система, която би могла да проверява и открива програмираното остаряване, както и подходящи възпиращи мерки по отношение на производителите.Парламентът призовава ЕК да разгледа възможността за въвеждане на европейски етикет на доброволна основа, който да обхваща, по-специално: дълготрайност, екопроектиране, възможности за подобряване в съответствие с техническия прогрес и възможности за поправка.Евродепутатите също предлагат да се създаде брояч за употребата върху най-важните стоки за масово потребление, и по-специално големите електродомакински уреди.Паскал Дюран (Зелените/ЕСА, Франция), докладчикът по темата заяви: \"Трябва да възстановим възможността за поправка на всички продукти, които излизат на пазара. Трябва да направим, така че батериите вече да не са залепени за продукта, а са закачени по начин, който да не налага изхвърлянето на телефона, когато батерията е развалена. Трябва да направим, така че потребителите да знаят колко трае един продукт и как може да бъде поправен той.\"Според проучване на Евробарометър, 77% от потребителите в ЕС са заявили, че биха предпочели да се опитат да поправят повредените стоки, вместо да закупуват нови. Въпреки това, потребителите са заменили или изхвърлили продуктите, тъй като разходите за ремонт са били прекалено високи за предлаганата услуга. ", "date": "2017.07.05", "title": "ЕП настоява за справяне с така нареченото \"програмирано остаряване\""}
{"url": "https://news.bg/int-politics/egipet-prizova-za-rezolyutsiya-za-krizata-s-katar.html", "text": "Египетският президент Абдел Фатах Сиси настоя за резолюция, с помощта на която по дипломатически път да се реши кризата с Катар, предаде \"Ройтерс\".Това е поискал държавният глава след разговора си с американския му колега Доналд Тръмп. Припомняме, че през юни четири арабски страни прекъснаха отношенията си с Катар заради предполагаема подкрепа на тероризма и близки отношения с Иран. Външните министри от четирите трябва да се срещнат по-късно днес в Кайро, за да обсъдят следващите си ходове по отношение на кризата с Катар.Държавите обявиха, че са получили отговора на Доха на техните искания за прекратяване на дипломатическия скандал, точно навреме за планираната среща.Двамата президенти са обсъдили още Северна Корея и заплахата от тероризъм. Това се казва в изявление на Белия дом. Тръмп е настоял за изпълнение на резолюциите на ООН в случая с провокациите на КНДР, включително със спазване на мерките срещу тази държава - неприемане на корейски работници и спиране на иконимическа и военна помощ.По отношение на борбата с тероризма, Тръмп е подчертал отново колко важно е да се спре финансирането и дискредитира идеологията му. ", "date": "2017.07.05", "title": "Египет призова за резолюция за кризата с Катар "}
{"url": "https://news.bg/int-politics/shturmuvat-parlamenta-na-venetsuela-ima-raneni.html", "text": "Поддръжници на управляващите са щурмували сградата на венецуелския парламент в столицата Каракас, предаде \"Ройтерс\". Съобщава се за ранени депутати и журналисти. В медиите се появиха снимки на хора с окървавени лица. Чути са експлозии около сградата и се предполага, че са от хвърлени по нея пиротехнически материали. Това се случва в Деня на незвисимостта на страната. Припомняме, че опозицията контролира парламента. Тя организира продължаващите месеци наред протести срещу властта, при които загинаха стотици, а много други бяха ранени - и сред опозиционерите, и сред поддръжниците на управляващите. Президентът Николас Мадуро, който наследи Уго Чавес през 2013 г., настоява за гласуване в специално конституционно събрание на 30 юли за изменение на конституцията на страната в опит да ограничи влиянието на опозицията в парламента.Той обвини външни сили в опит за преврат срещу него. ", "date": "2017.07.05", "title": "Щурмуват парламента на Венецуела, има ранени "}
{"url": "https://news.bg/crime/ms-otpusna-2-4-mln-leva-za-obzhalvane-reshenie-sreshtu-agentsiyata-za-privatizatsiyata.html", "text": "Правителството \"Борисов-3\" осигури 2,4 млн. лева. Те са необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП, съобщиха от Министерския съвет. Предложението е на икономическия министър Емил Караниколов, а финансирането е разпоредено от премиера Бойко Борисов.То е постановено по заведено от \"Кей Джи Маритайм Шипинг\" АД дело срещу Агенцията за приватизация и следприватизационен контрол.Решението на Министерския съвет цели максимална защита на държавния интерес при изпълнението на поетите ангажименти по приватизационен договор, уверяват от МС.Средствата ще бъдат осигурени с постановление на Министерския съвет като допълнителни разходи по бюджета на Министерството на икономиката и са за сметка на преструктуриране на разходите и/или трансферите от централния бюджет по бюджета на МИ за 2017 г., уточняват от пресслужбата на МС.", "date": "2017.07.05", "title": "МС отпусна 2,4 млн. лева за обжалване решение срещу Агенцията за приватизацията"}
{"url": "https://news.bg/crime/520-kub-m-darvesina-nad-40-avtomobila-zadarzhaha-lesnichei-za-mesets.html", "text": "2 700 проверки са направени за последната седмица в горите от 16-те регионални дирекции по горите. От шестте държавни предприятия са направени 3 500 инспекции, част от тях са извършени от мобилните им екипи, съобщиха от Министерството на земеделието, храните и горите.Задържани са 520 куб. м дървесина, над 40 моторни превозни средства, както и кон с каруца за извозване на дървесина без редовни документи, 5 бензиномоторни триона и множество други инструменти за дърводобив.Близо 500 са съставените актове и над 600 констативни протокола за нарушения. Най-често срещаните от тях са за незаконен добив на дървесина без необходимите документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина. Засилените действия по превенция и ограничаване нарушенията в горските територии продължават.За целия месец юни общият брой проверки на обекти, в които се извършва дърводобив, както и на превозни средства, транспортиращи дървесина и на физически лица надхвърля 20 хиляди. 12 700 са обектите и лицата, проверени от инспекторите на Изпълнителната агенция по горите чрез регионалните й структури през месеца и над 8 000 - от държавните предприятия, които освен стопански, изпълняват и функции по опазване на горските територии.Над 5000 са проверените сечища през юни и близо 2 300 обекта за складиране, преработка и експедиция на дървесина. На територията на осем регионални дирекции на Изпълнителната агенция по горите са организирани временни контролни горски пунктове за проверка на превозни средства. Лесничеите са проверили общо над 10 000 моторни превозни средства, 1100 риболовци, 150 ловци и над 1800 физически лица.Почти 100 са проверките по сигнали на граждани. Някои от тях са с участието на разследващи журналисти и представители на неправителствени организации.И през месец юни продължи почистването на граничната бразда с Република Македония, като бяха ангажирани близо 100 служители на Югозападното държавно предприятие. Почистени от дървета и храсти са 42 километра от граничната ивица, като 16 от тях - през месец юни.", "date": "2017.07.05", "title": "520 куб. м дървесина, над 40 автомобила задържаха лесничеи за месец"}
{"url": "https://news.bg/politics/pravnata-komisiya-prie-promenite-sreshtu-chsi-bankite-i-monopolite.html", "text": "Единодушно Комисията по правни въпроси прие на първо четене предложените от омбудсмана Мая Манолова и граждански организации промени в Гражданския процесуален кодекс (ГПК), с които се ограничават правомощията на ЧСИ, банките и монополите.Това съобщиха от пресцентъра на омбудсмана. С 20 гласа \"за\" народните представители от всички парламентарни групи гласуваха четирите законопроекта, внесени от \"БСП за България\", ВОЛЯ, ГЕРБ и Обединени патриоти, които припознаха измененията на обществения защитник.Промените могат да се видят на адрес: http://www.ombudsman.bg/pictures/ЗИД%20ГПК_изпълнително%20производство.pdfМая Манолова благодари на депутатите и подчерта, че. категорична е Манолова.Тя запозна депутатите с решението на Европейския съд по правата на човека от м. април т. г., където за малък дълг от 150 евро е продадено жилище на половината от пазарната му цена и Словения е осъдена да заплати 85 000 евро. Манолова бе категорична, че не може имоти да се продават на безценица, защото е нарушение по чл. 1 от Протокол №1 към Конвенцията за правата на човека.\", каза още омбудсманът. ", "date": "2017.07.05", "title": "Правната комисия прие промените срещу ЧСИ, банките и монополите"}
{"url": "https://news.bg/society/aikb-smyata-zaplahite-na-sindikatite-v-mvr-za-iznudvane.html", "text": "В свое обръщение, Асоциацията на индустриалния капитал в България (АИКБ) смята , които заплашват обществото с нови полицейски протести за преминаващи границата на поносимостта и за откровено изнудване на обществото, на изпълнителната власт и на Народното събрание.Те коментират, че \"вече години наред, сме свидетели на постоянен натиск за увеличаване на разходите за сектор \"Сигурност\", без да сме свидетели на подобряване на усещането на гражданите за гаранции за собствената им сигурност или за тяхното имущество. МВР продължава да бъде НЕреформирано и свръхнаселено, а исканията за увеличаване на заплатите са постоянно на дневен ред. Едновременно с това броят на извършените престъпления не намалява (превенцията е на ниско ниво), а разкриваемостта не бележи ръст.\"Допълват, че според тях \"на индустрията се налага да издържа, образно казано, още едно МВР в лицето на частните охранителни фирми, които охраняват собствеността на предприятията. Възниква парадоксът, че частните охранители се справят по-добре със задачите си при много по-ниско заплащане на служителите им, без да отчитаме изобщо допълнителните привилегии на служителите на МВР.\"АИКБ смята, че служителите на МВР би трябвало да си дадат сметка, че те са финансирани от данъците на работещите в заводите, по строежите и на полето и трябва да се замислят над ефективността си, а не да изнудват обществото със заплахи за протести. \"Ние не можем да отминем с лека ръка щетите, които бяха нанесени на обществения ред под формата на организиран хаос в уличното движение при последните полицейски протести. Натискът на служителите на МВР граничи с рекет, а рекетът е наказуем\", възмущава се Асоциацията.АИКБ съобщава, че стои зад честните полицаи, които искат радикално подобрение в системата на МВР и безкомпромисна борба с престъпността. \"Ние знаем, че те имат редица основания за недоволство - най-вече, когато става дума за екипирането им и за неясноти и непрозрачност при провеждане на обществени поръчки, след които според изявленията и на редови полицаи и на синдикални лидери, личният състав в МВР получава униформи, които си сменят цвета при пране и обувки с рекордно кратък срок на годност.\"\"Ние обаче призоваваме честните полицаи, тези, които рискуват здравето и живота си \"на терен\" според тяхната терминология, да проумеят, че проблемите на сигурността на гражданите, от една страна, и техните лични служебни проблеми - от друга, никога няма да се решат, докато под формата на колегиална, респективно синдикална солидарност, се защитава правото на паразитиране върху системата на МВР на огромен брой служители с неясни функции, наричани от самите полицаи \"чантаджии\"\", продължават своето обръщение АИКБ.Асоцияцията смята, че \"гражданите, които са и данъкоплатци, искат от МВР защита на живота си, на честта си и на имуществото си. Вече става ясно, че при сегашното положение на нещата, подобни цели не са постижими. Необходими са радикални мерки, ако искаме нещо да се промени в положителна посока.\"АИКБ застава зад тезата, \"че е необходимо рязко съкращаване на \"чантаджийските\" длъжности в МВР за сметка на също така рязко повишаване на заплатите на хората, които работят \"на терен\" - очи в очи с криминалната престъпност. Може да се окаже, че съкращенията трябва да достигнат до неподозиран мащаб, като например, че 40 на сто от щатните длъжности в МВР са неоправдаващи съществуването си, дублиращи се длъжности, длъжности с неясни функции, длъжности, които откровено нямат функции. Това е огромен резерв за повишаване на броя на хората, които работят на терен, за увеличение на заплатите им и за рязко подобряване на техническата им осигуреност\"АИКБ се обръща към \"изпълнителната власт, към парламентарното мнозинство, а също и към опозицията в Народното събрание - проявете смелост и политическа воля. Застанете зад необходимостта от радикална реформа и не играйте политически игри на дребно. Ако е необходимо - закрийте МВР и учредете ново министерство, което да отговаря за вътрешната сигурност в страната. Дайте шанс на тези, които искат реално да работят за безопасността на гражданите и за спазването на вътрешния ред. Утре може да бъде късно.\"", "date": "2017.07.05", "title": "АИКБ смята заплахите на синдикатите в МВР за изнудване"}
{"url": "https://news.bg/health/varnenskata-obshtina-finansira-lechenieto-na-146-patsienti.html", "text": "146 варненци ще получат еднократни помощи за лечение. Това решиха общинските съветници от комисията \"Здравеопазване\" към Общински съвет - Варна, съобщиха от морската община.Помощите са между 100 и 2 000 лева в зависимостта от степента и вида на заболяванията. Общата сума е в размер на 41 800 лв. Същевременно молбите на 42 души за еднократна общинска помощ бяха отхвърлени, тъй като не отговарят на изискванията за подпомагане.На днешното си заседание комисията по здравеопазване одобри и отпускането на финансова помощ за 8 варненски двойки с репродуктивни проблеми. Общата сума, която ще им бъде предоставена от местната хазна, е 17 500 лв. Тази година бюджетът на общинската инвитро програма е в размер на 170 000 лв., като остатъкът до края на годината е 82 500 лв.Съветниците разгледаха два проекта, спечелени от общински лечебни заведения по ОП \"Развитие на човешките ресурси 2014-2020\". Проектите са за осигуряване на безопасни и здравословни условия на труд.Единият от тях е на \"Специализираната болница за лечение на онкологични заболявания Д-р Марко Марков\" и е на стойност 388 188 лева, от които 310 550 лева са безвъзмездна помощ, а 77 637 лева - собствено финансиране. Срокът на изпълнението му е 31 декември 2018 г.Другият проект, спечелен от ДКЦ III - Варна, е за 85 496 лева. От тях 68 397 лева са безвъзмездно предоставени. Проектът трябва да бъде изпълнен в рамките на една година от датата на подписване на договора.В комисията по здравеопазване разгледаха и писмо от изпълнителния директор на МБАЛ \"Света Марина\" проф. д-р Валентин Игнатов за дофинансиране на метадоновата програма, която се провежда в лечебното заведение.Искането е Община Варна да осигури допълнителни средства в размер на 75 000 лева годишно. Общинските съветници препратиха въпроса към ПК \"Финанси и бюджет\", на чието заседание трябва да бъде взето решение.", "date": "2017.07.05", "title": "Варненската община финансира лечението на 146 пациенти"}
{"url": "https://news.bg/education/v-sliven-kotel-i-tvarditsa-promenyat-naredbite-za-priem-v-detska-gradina.html", "text": "Общинските съвети в Сливен, Котел и Твърдица отмениха текстове от наредби за прием и преместване на деца в детските ясли, градини и подготвителни групи към училищата. Това стана след протести на Окръжна прокуратура - Сливен, съобщиха от прокуратурата.След внесените протести, Общинските съвети в трите общини отмениха актовете си и по същество признаха правотата на прокурорските искания за работа на общинските детски градини.Окръжната прокуратура в Сливен е протестирала разпоредбите в частта, която позволява прием на деца \"само ако родителят няма финансови задължения, към посещаването до момента\" и даването на предимство за деца, кандидатстващи в учебно заведение, в което работи единият от родителите.", "date": "2017.07.05", "title": "В Сливен, Котел и Твърдица променят наредбите за прием в детска градина"}
{"url": "https://news.bg/crime/uslovni-prisadi-za-opit-za-kanaldzhiystvo.html", "text": "Условни присъди и глоба - това е наказанието за каналджийство на тримата подсъдими от град Кула, съобщиха от прокуратурата.По четири месеца \"лишаване от свобода\", с изпитателен тригодишен срок, и глоби в размер на по 2 500 лв. за всеки са наказанията, наложени на Д. Вълчев (на 28 години), Р. Вълчев (на 24 години) и П. Рангелов (на 50 години).Те са обвинени от Районна прокуратура - Кула в незаконно превеждане на лице през границата на страната.През октомври 2016 г. двама свидетели направили журналистическо разследване за национална телевизия. С тази цел те отишли в Кула, Видин, където единият от тях влязъл в контакт с местни жители, които имали информация и отношения във връзка с незаконното превеждане на физически лица през държавната граница.Като се представил за друго лице, Георгиев се срещнал с двамата от подсъдимите - братята Миткови, с които се уговорил срещу сумата от 600 лв. да бъде преведен през българо-сръбската граница. От своя страна те следвало да намерят човек, който ще осигури извеждането.Миткови успели да уговорят техния съгражданин от Кула - подсъдимият П. Рангелов, като го склонили срещу сумата от 250 лв., да осигури човек, който пеша ще преведе Георгиев през границата от България в Сърбия.На 03 ноември 2016 г., в изпълнение на поисканото от него, Рангелов транспортирал Георгиев с лек автомобил от гр. Кула до село Големаново. Там той го срещнал с Б. Младенов, който бил ангажиран от него за непосредствено извършване на превеждането през границата срещу сумата от 100 лв.Около 4 часа сутринта, след двучасово преминаване през полето на село Големаново в посока българо-сръбската граница, Б. Младенов се уплашил от светлини на моторни превозни средства и се разколебал да стигне до границата. Той оставил свидетелят сам и се прибрал в селото.В съдебно заседание по делото, образувано по обвинителен акт на Районна прокуратура - Кула, тримата подсъдими се признаха за виновни и сключиха споразумение с прокуратурата, което съдът одобри. Определението на съда има характер на влязла в сила присъда.Деянията, свързани с \"каналджийство\", са характерни за Кулския съдебен район, където през последните години е налице постоянен мигрантски поток.", "date": "2017.07.05", "title": "Условни присъди за опит за каналджийство"}
{"url": "https://news.bg/int-politics/germaniya-i-kitay-s-vse-po-topli-otnosheniya.html", "text": "Отношенията между Китай и Германия са на път да навлязат в нова фаза. Това обяви китайският президент Си Цзинпин след среща с германския канцлер Ангела Меркел преди срещата на върха на Г-20, която се очаква да подчертае техните различия с американската администрация по редица въпроси, съобщава \"Ройтерс\".\"Китайско-германските отношения сега са на път да започнат ново начало, когато имаме нужда от нови пробиви\", изтъкна Си Цзинпин на съвместната пресконференция с Меркел, добавяйки, че се надява да \"да се изработи подробен план, да се поставят нови цели и да бъдат планирани нови пътища\" за сътрудничество по време на посещението му в Германия.Двете страни, които са в конфликт с американския президент Доналд Тръмп във връзка с политиката в областта на изменението на климата, обещаха да работят по-тясно по въпросите на търговията и космоса, да постигнат напредък към споразумение за свободна търговия и също така да си сътрудничат за развитието в Африка и Афганистан.", "date": "2017.07.05", "title": "Германия и Китай с все по-топли отношения"}
{"url": "https://news.bg/politics/vozyat-ni-45-godishni-vlakove-koito-vse-po-chesto-se-zapalvat.html", "text": "Возим се в 45-годишни влакове. Това стана ясно от коментара на заместник-министъра на транспорта Велик Занчев, който докладва пред депутатите от ресорната парламентарна комисия за мерките, които се вземат заради зачестилите случаи на запалени влакове. Вземат се мерки, успокои той. Текат процедури за ремонт и поддръжка на локомотивите, подчерта заместник-министърът. Сегашните били на 45 години. Имаме нужния ресурс, увери Занчев депутатите, които попитаха дали те могат да помогнат,за да се спре този процес на запалени композиции.По-късно министърът подчерта,че се върви по план за погасяване на дълга на БДЖ. Преговорите с кредиторите продължавали. Една част от дълга трябвало да се плати тази година, а другата да се разсрочи.Тези проблеми на държавната железница , според Ивайло Московски, нямало да се отразят на качеството на предлаганата услуга.", "date": "2017.07.05", "title": "Возят ни 45-годишни влакове, които все по-често се запалват"}
{"url": "https://news.bg/finance/eksperti-ot-energiynoto-ministerstvo-proveryavat-rudnik-obrochishte.html", "text": "Заместник-министърът на енергетиката Красимир Първанов проведе среща с представители на синдикат \"Защита\", в който членуват миньорите, работещи в рудник \"Оброчище\".Поводът за разговорите беше възникналото ново социално напрежение, след като през този месец заплатите на миньорите бяха забавени. От няколко дни работниците не са допускани до работните си места от концесионера - \"Евроманган\".На срещата е взето решение експерти от Министерството на енергетиката да проверят на място техническото състояние на съоръженията, за да се предотврати наводняване на рудника в периода на престой.От концесионера ще бъде изискана писмена информация за това какви приходи очаква, кога ще се разплати с работниците, кога ще бъде възстановена работата на мината и други.Припомняме, заради  в размер на около 205 хил. лева, концесионният договор бе временно спрян на 5 юни тази година. Това стана със заповед на министъра на енергетиката Теменужка Петкова. Тогава на концесионера беше даден 14-дневен срок, за да погаси задълженията си по договора. Към днешна дата концесионните плащания са изплатени изцяло.", "date": "2017.07.05", "title": "Проверяват рудник \"Оброчище\". Миньорите още не са получили заплати"}
{"url": "https://news.bg/int-politics/rusiya-udari-pozitsii-na-islyamska-darzhava-s-nay-modernite-si-krilati-raketi.html", "text": "Руски стратегически бомбардировачи Ту-95мс, излетели от летище \"Енгелс\", са разрушили три склада с въоръжение и боеприпаси и команден пост на терористичната групировка ДАЕШ (\"Ислямска държава\"), намиращи се в района на град Акербат, на границата на сирийските провинции Хама и Хомс, използвайки най-модерните си крилати ракети X-101, съобщават руските новинарски агенции, позовавайки се на руското военно министерство.Уточнява се, че стратегическите крилати ракети, използвани при удара от дистанция от около 1000 км, могат да поразяват мишени, отстоящи на до 4 500 км и могат да носят ядрени бойни глави.Допълва се, че бомбардировачите са били ескортирани от изтребители Су-30см, които са базирани на летище Хмеймим.Крилатата ракета Х-101 е най-новата руска стратегическа крилата ракета на въздушно базиране, изработена със съвременна технология за намаляване на видимостта за радарите.", "date": "2017.07.05", "title": "Русия удари позиции на \"Ислямска държава\" с най-модерните си крилати ракети"}
{"url": "https://news.bg/int-politics/tramp-se-nahvarli-na-kitay-ne-pomagal-za-ozaptyavaneto-na-severna-koreya.html", "text": "Американският президент Доналд Тръмп обвини Китай в профила си в \"Туитър\" за това, че не сътрудничи със САЩ за разрешаването на заплетеното положение по отношение на Северна Корея.\"САЩ сключиха едни от най-тежките търговски сделки в световната история (по времето на Барак Обама, б. р.). Защо трябва да продължаваме тези сделки със страни, които не ни помагат? Търговията между Китай и Северна Корея нарасна почти с 40% през първото тримесечие. Китай спря да работи с нас - но трябваше да опитаме!\", написа Тръмп.Президентът на САЩ настоява Китай да помогне за разрешаването на ситуацията на Корейския полуостров. Неговият последен призив дойде след изпитанието на междуконтинентална балистична ракета от страна на Пхенян, след като Тръмп заяви, че Китай трябва \"да предприеме тежък ход спрямо Северна Корея и да прекрати този абсурд веднъж завинаги\".", "date": "2017.07.05", "title": "Тръмп се нахвърли на Китай, не помагал за \"озаптяването\" на Северна Корея "}
{"url": "https://news.bg/regions/bio-hrani-i-chiprovski-kilimi-predlagat-na-festival-v-sofiya.html", "text": "Автентични фермерски храни, биотелешко, специално приготвено от Ути Бъчваров, арт работилници и музика на живо са само част от забавленията, които предлага първият у нас Натура фест. Той е открит от 16 до 22 часа в сряда, в столичния парк \"Заимов\", при театър \"София\".Организатори на събитието са български и швейцарски неправителствени организации, които искат да покажат не само красотата, но и бизнес възможностите, които \"Натура 2000\" зоните предлагат.На феста се предлага изложение на фермерски продукти, които са произведени в \"Натура 2000\" зони: краве, овче, козе и биволско сирене, има кисело мляко, сладка, мътеница, мед, билки и много други.За хората, които обичат предизвикателствата, е организирано и състезание -дегустация с награди. Изпитанието пред състезателите ще е да разпознаят сирена и кисело мляко.Посетителите ще могат да видят как се тъкат Чипровски килими - лично от майсторка-килимарка от Чипровци, разкриха организаторите. Тя ще разкаже и каква е връзката между килимите и рядката местна реплянска овца.\"Храните, които могат да опитат хората на Натура фест, идват директно от Балкана в центъра на София. Те са произведени в региони, в които е опазена природата\", каза пред News.bg Мариана Вълчева, която е един от организаторите и част от Българското дружество за защита на птиците.\"От тук нататък фермерите, които са от феста, ще могат всеки четвъртък да предлагат продуктите си пред Министерството на земеделието и храните\", уточни Вълчева.Ути Бъчваров и екипът му са \"въоръжени\" с огромен тиган. Те ще приготвят биотелешко, което столичани ще могат да дегустират. \"Пред очите на хората започна приготвянето на телето, отгледано по екологосъобразен начин. То беше около 400 кг\", поясни Бъчваров.Фестът ще завърши с концерт на група Jeremy.", "date": "2017.07.05", "title": "Био храни и чипровски килими предлагат на Фестивал в София"}
{"url": "https://news.bg/crime/vas-vrashta-karutsite-v-sliven.html", "text": "След протест на Окръжна прокуратура - Сливен, Върховният Административен съд окончателно отмени текстове от Наредба на Общински съвет - Сливен, с която се забранява движението на пътни превозни средства с животинска тяга.ВАС потвърди Решение на Административен съд - Сливен, с което е отменена част от Наредба на Общински съвет в града, с която се забранява движението на пътни превозни средства с животинска тяга на територията на населено място. В Решението си ВАС е определил протестирания текст, като незаконосъобразен и постановен в противоречие с закона за нормативните актове.Според решението на съда, така формулираната забрана противоречи на принципа на съразмерност, залегнал в АПК, като се засяга права и законови интереси на граждани в степен по-голяма от необходимото за осъществяване целта, за която е издадена правната норма.В мотивите на протестирания административен акт на Общински съвет - Сливен липсват конкретни причини за налагане на оспорената забрана. Констатирано е, че по отношение на улиците в населено място, които не представляват едновременно и участъци от републикански и общински пътища, е приложим Закона за движение по пътищата. Според него, всеки водач на пътно превозно средство, включително и такива с животинска тяга, има право да се движи по пътища, отворени за обществено ползване, като спазва установените правила за движение.Решението на ВАС е окончателно и не подлежи на обжалване.", "date": "2017.07.05", "title": "ВАС връща каруците в Сливен"}
{"url": "https://news.bg/politics/zhozef-dol-napisa-na-ninova-che-vsichki-pechelyat-ot-tsivilizatsionniya-dialog.html", "text": "Председателят на Европейската народна партия (ЕНП) Жозеф Дол отговори на писмо на Корнелия Нинова, в което тя се оплаква от членове на ГЕРБ, чийто изказ е подразнил Нинова, съобщиха от БСП. Писмото е от 8 юни 2017 г.В отговора на Жозеф Дол се препотвърждава неодобрението от страна на Европейската народна партия спрямо всякакъв вид език на омраза и разделение - и то от всички страни.\"Качеството на политиката в България, както във всяка друга страна, може само да спечели от нормален и цивилизационен диалог между всички политически сили. Надявам се, че всички политически партии в България, от целия политически спектър, ще се отнесат сериозно към тази задача и ще сложат край на тази будеща съжаление ситуация\", пише още Дол.В своето писмо Нинова дава пример, че депутати от ГЕРБ, които са част от политическото семейство на ЕНП, всяват омраза, агресия и конфонтация. \"В българския парламент те наричат опозицията \"небългари\", \"безродници\", \"кръвопийци\", \"убийци\", пращат я в Сибир и Северна Корея\", пише Нинова.Тя припомня, че на последните парламентарни избори БСП получи подкрепата на близо един милион български граждани. \"Заклеймяването на партията ни е агресия не само към нас, но и към всички хора, които ни гласуваха доверие. С изказванията си Вашите колеги от ПП ГЕРБ поставят линии на разделение не само в парламента, но и в българското общество\", категорична е Нинова.С поглед към предстоящото европредседателство на страната ни Нинова пише, че вместо , за справяне с предизвикателствата, пред които сме изправени, представителите на вашето политическо семейство от ГЕРБ използват реторика от миналото. Тя дава пример - заклеймяване на политическия опонент и обиди.Нинова акцентира, че нейната партия ще подходи отговорно и ще предложи визията за бъдещето и развитието на Европейския съюз. \"Съюз, който залага не на насаждане на омраза и разделителни линии, а Съюз, основан на европейските ценности- свобода, солидарност, единство и сигурност\", допълва още Нинова.", "date": "2017.07.05", "title": "Жозеф Дол написа на Нинова, че всички печелят от цивилизационния диалог"}
{"url": "https://news.bg/society/naylon-vmesto-hidroizolatsiya-po-novoto-tramvayno-trase-na-donkukov.html", "text": "Неправителствената организация \"Спаси София\" сигнализира за некачествен ремонт на трамвайно трасе в София. Става въпрос за участъка между улица \"Кракра\", представляващ първа част от дълго чакания ремонт на столичния \".От организацията разпространиха снимки, показващи че Столичната община продължава да изгражда трамвайната инфраструктура по остаряла и некачествена технология, приложена също при ремонтите на пл. Руски паметник и ул. Козлодуй.От организацията правят сравнение между строителната технология за полагане на трамвайни трасета в София и подобна, изпълнявана в Прага през 2010г. Сравнението установява, че вместо надеждна хидро- и виброизолация, под новото трамвайно трасе на столичния булевар се полага най-обикновен найлон.Освен това бетонната основа се полага без ограничаващи трасето бордюри или дори обикновен кофраж, заради което бетонът се разлива безконтролно, покривайки и и самите релси.Според \"Спаси София\" вместо новото трасе всъщност да намали шума, тази практика само увеличава вибрациите и шума, което е и предпоставка за напукване на пътното платно, както и за появата на пропадания на асфалта около релсите.Продължава и използването на дървени трупчета, вместо релсите да бъдат \"захващани\" от специални за целта метални щипки.\"Използването на всички тези строителни методи характерни за миналия век. Недопустимо е при заделен бюджет от над 7,2 млн. лв. за ремонт на участък с дължина от само 1.35 км да ставаме свидетели на подобен начин на строителство\", категорични са активистите.В заключение от \"Спаси София\" смятат, че осъществен по този начин, ремонтът всъщност показва, че екологичният транспорт, качеството на въздуха и градската среда не представляват приоритет на Столичната община.", "date": "2017.07.05", "title": "Найлон вместо хидроизолация по новото трамвайно трасе на \"Донкуков\""}
{"url": "https://news.bg/regions/avariral-tir-zatrudnyava-dvizhenieto-okolo-yazovir-bebresh-botevgradsko.html", "text": "Движението е временно ограничено и се осъществява в едната лента двупосочно по път I-1 София - Ботевград, в района на язовир Бебреш, поради аварирал тежкотоварен автомобил.Необходимо е шофьорите да се движат с повишено внимание, като спазват поставената сигнализация и указанията на контролните органи.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ и по всяко време от денонощието на тел. 0700 130 20 в АПИ. ", "date": "2017.07.05", "title": "Аварирал ТИР затруднява движението около язовир Бебреш - Ботевградско"}
{"url": "https://news.bg/politics/komisiyata-za-iztrebitelya-s-ambitsiya-da-izchisti-vsichki-samneniya.html", "text": "Депутатите от ГЕРБ са разочаровани от поведението на президента Румен Радев по казуса с избора на нов изтребител. От ГЕРБ не приемали намесата на президентството в този процес.Това стана ясно от коментара на председателя на временната комисия \"Грипен\" в парламента Емил Христов. Той припомни, че България е парламентарна република и народното събрание е длъжно да се интересува какво става с българските пари, които ще да доведат до коренна промяна в бойните способности на авиацията ни.Притеснени сме от това,че президентът и вицепрезидентът се опитват да влязат в процеса за нас необосновано, коментира Емил Христов. За нас това е манипулация на общественото мнение, защото още преди комисията да е започнала работа, се втълпява на хората, че каквито и изводи да направи тази комисия, каквито и предложения да излязат от нея, те вече ще са манипулирани,коментира депутатът.Мисля, че не е достойно да се говори така пред хората, убеден е той. Очакваме все пак президентството леко да се коригира и да ни подкрепи, очаква Емил Христов. Целта на комисията не била да уязви някой или да го представи в неблагоприятна светлина.Трябва да се изчистят всички наслоени в последно време съмнения, смята Христов. Вярваме, че в президентството няма от какво да се страхуват, подчерта той.Не може президентството да казва, че парламентът е трибунал. Война никога не е имало между институциите,категоричен бе герберът. Той е убеден, че работата на комисията няма да навреди на преговорите за закупуване на нов самолет.Ако излязат факти в ущърб на държавния интерес, депутатите ще уведомят МО и МС. Те няма да сравняват качествата на самолетите. Ако е имало нарушения в отстраняването на Ф-16, ще се анализира на какво се дължат те.Също така комисията ще излезе с конкретни предложения. На въпроса дали ако има нарушения в отстраняването на Ф-16 ще се тръгне към нова процедура за избор на нов тип боен самолет, Емил Христов отговори: \"А трябва ли при открити нарушения, които биха нанесли вреда на България, ние да мълчим\". Не бихме искали да сме причината за евентуален провал при преговорите, подчерта още герберът.Амбицията на Христов е до края на септември комисията \"Грипен\" да има свои изводи за процедурата за изтребителя.", "date": "2017.07.05", "title": "Комисията за изтребителя с амбиция да изчисти всички съмнения"}
{"url": "https://news.bg/euronews/ep-podgotvya-merki-sreshtu-hiv-tuberkuloza-i-hepatit-c.html", "text": "ЕП подготвя мерки срещу увеличаването на заболяванията от ХИВ, туберкулоза и хепатит C. Настоява тестовете за ХИВ да бъдат безплатни, за да се гарантира ранното откриване. Обръща внимание на нарастващата антимикробната резистентност на туберкулозата (AMP). Призовава за разработване на последователен подход в ЕС за борба с вируса на хепатит C.Евродепутатите призоваваха Комисията да разработи всеобхватна и дългосрочна рамка на ЕС за справяне с ХИВ/СПИН, туберкулозата и вирусния хепатит. Резолюцията беше приета с гласуване.Необходими са хармонизирани на равнище ЕС програми, които да могат да открият навреме огнищата на инфекции, да оценяват тенденциите в заболеваемостта, да предоставят прогнози за тежестта на заболяването и да проследяват ефективно в реално време веригата на диагнозата, лечението и полагането на грижи.Парламентът подчертава, че ХИВ продължава да бъде заразната болест, водеща до най-силно социално стигматизиране и призовава ЕК и държавите членки да улеснят достъпа до иновативно лечение, включително за най-уязвимите групи, и да работят за борба със социалното стигматизиране. Евродепутатите насърчават държавите членки да направят тестовете за ХИВ безплатни, за да гарантират ранното откриване на вируса.Туберкулозата, която е основната причина за смърт при пациентите, живеещи с ХИВ, се е превърнала в сериозна трансгранична заплаха за хората в един глобализиран свят, в който мобилността на населението се увеличава. Броят на заразените с туберкулоза в света се покачи за трета поредна година през 2014 г.Евродепутатите подчертаха, че е важно да се овладее възникващата криза с антимикробната резистентност и призоваха европейските лидери да си сътрудничат за установяване на трансгранични мерки за предотвратяване разпространението на туберкулозата и съвместни действия.Относно вируса на хепатит C, евродепутатите заявиха, че над 90% от пациентите нямат изявени симптоми при заразяване с вируса, държавите членки нямат стандартизиран протокол за скрининг за хепатит, а броят на засегнатите лица не трябва да се подценява. Те призоваха Комисията да даде ход на мултидисциплинарен план, който да стандартизира скрининга, тестването и протоколите за лечение, както и ще премахне хепатит C в ЕС до 2030 г.Факти от проучвания показват че, през 2015 г., от 31 държави от ЕС/ЕИП са докладвани почти 30 000 диагностицирани нови случаи на заразяване с ХИВ. 120 000 души от европейския регион са развили мултирезистентна туберкулоза. Вирусният хепатит (HCV) е считан за една от най-сериозните заплахи за общественото здраве в световен мащаб.Според Европейския център за профилактика и контрол върху заболявания един от всеки седем души, които живеят с ХИВ, не знаят, че са серопозитивни. Средното време между заразяването с ХИВ и диагностицирането на вируса е четири години.От общо 10 млн. смъртни случаи, дължащи се на лекарствената резистентност, които според сведенията биха могли да настъпят ежегодно до 2050 г., около една четвърт ще бъдат причинени от резистентните на лекарства щамове на туберкулоза.", "date": "2017.07.05", "title": "ЕП подготвя мерки срещу ХИВ, туберкулоза и хепатит C"}
{"url": "https://news.bg/regions/mobilni-ekipi-sledyat-vazduha-okolo-ihtiman.html", "text": "Експерти от РИОСВ - София провериха на място ситуацията с дима от горящото депо за битови отпадъци край Ихтиман. Става въпрос за закритото сметище на общината, което не функционира от октомври 2016 г.Предписан е непрекъснат контрол до пълното потушаване и преустановяване на дименето. На мястото е позиционирана е мобилна станция за измерване на качеството на атмосферния въздух. В района експерти от Изпълнителната агенция по околна среда ще извършат замерване с преносими апарати за аварийни ситуации.На 28 юни от РИОСВ - София е извършена проверка, а кметът на Ихтиман е получил предписание общината да предприеме действия за превантивен контрол с цел недопускане на запалвания през летния сезон., следствие от самозапалване поради високите температури. Незабавно са били предприети действия за потушаване на пожара, който поради характера на терена няколкократно е възниквал наново. Междувременно огънят навлиза в дълбочина въпреки непрекъснатото запръстяване.Към 18 ч. на 4 юли кметът е информирал РИОСВ - София, че пожарът е потушен, но има леко остатъчно димене.", "date": "2017.07.05", "title": "Мобилни екипи следят въздуха около Ихтиман"}
{"url": "https://news.bg/education/obyavyavat-parvoto-klasirane-na-uchenitsite-sled-viii-klas.html", "text": "На 6 юли обявяват списъците с приети на първи етап на класиране ученици, завършили VIII клас през 2016/2017 учебна година, съобщиха от Министерството на образованието.Записването ще стане на 7 юли 2017 г., а на 10 юли 2017 г. ще бъде обявен броят на незаетите места след първи етап на класиране.На 11 юли 2017 г. могат да се подават документи за участие във втори етап на класиране, а списъците с приетите ученици ще бъдат обявени до 13 юли 2017 г. На 19 юли ще могат да се подават документи за участие в трети етап на класиране като самото класиране ще бъде обявено на 20 юли 2017 г.Учениците, които към 15 юни 2017 г. са се обучавали в VIII клас в общообразователни паралелки, са 25 774. Учебната 2017/2018 е последна година, в която има утвърден план-прием за ученици, завършили VIII клас.Той е съобразен с подадените от началниците на регионалните управления на образованието заявления с необходимите места и включва 1196 паралелки с 30 331 места. Учениците могат да кандидатстват в: 221 профилирани паралелки за 5772 места, 173 непрофилирани паралелки за 4477 места и 802 професионални паралелки за 20 082 места.Съгласно Наредбата за организацията на дейностите в училищното образование на МОН завършването на основно образование е след VII клас, а изпитите и приемът след VIII клас ще отпаднат. Учениците ще могат да кандидатстват след IV и след VII клас, поясняват от образователното ведомство.", "date": "2017.07.05", "title": "Обявяват първото класиране на учениците след VIII клас"}
{"url": "https://news.bg/int-politics/avstriya-omalovazhi-svadata-s-italiya-zaradi-granichniya-kontrol.html", "text": "Австрия омаловажи спора с Италия заради възможно въвеждане на граничен контрол по тяхната обща граница, посочвайки, че Рим не бил разбрал намеренията ѝ, след като вчера стана ясно, че Австрия се готви да изпрати военни части и БТР-и, за да възпре бъдещ наплив на мигранти от Италия, съобщава \"Ройтерс\".Рим реагира гневно вчера на коментар на австрийския военен министър Ханс Петер Доскозил, че очаква \"много скоро\" да бъде въведен граничен контрол с Италия.Неговите коментари бяха част от статия в най-продавания таблоид в Австрия, потвърдени от служител от неговото ведомство, че 750 войници били в готовност да бъдат разположени, а 5 бронирани машини са били изпратени в прохода Бренер, който е на границата с Италия, като той е важна търговска артерия за Германия, важен търговски партньор на Италия.Италия привика посланика на Австрия в Рим заради коментарите на Доскозил. Ала австрийският канцлер Кристиан Керн предприе помирителен тон, като похвали сътрудничеството с Италия, която се бори с нараснал наплив от мигранти, прекосяващи през Средиземно море от Африка.\"Трябва да се изчистват недоразумения като тези, които очевидно се появиха с Италия\", изтъкна Керн по време на съвместна пресконференция с Доскозил.Австрия се подготвя да въведе граничен контрол на прохода Бренер, ако има приток на мигранти оттам, но на този етап това не било необходимо, допълни канцлерът.\"Ние не разполагаме танкове в Бренер и можем да подчертаем отново, че сътрудничеството с Италия е наистина добро\", изтъкна Керн, добавяйки, че нямало никакви индикации, че Италия е изпуснала от контрол ситуацията на южния си фланг.", "date": "2017.07.05", "title": "Австрия омаловажи свадата с Италия заради граничния контрол"}
{"url": "https://news.bg/crime/po-vremeto-na-chokov-prestapnostta-bila-nuleva-hvalyat-go-svideteli.html", "text": "Свидетели по делото срещу кмета на село Галиче Ценко Чоков и още 7 души, хвалят градоначалника си пред съда.Докато Ценко Чоков бил в селото, престъпността била нулева, посочи един от свидетелите. Той заяви пред съдебния състав, че за разлика от тогава, \"сега всяка една къща е ограбена\".Ганка Дамянова, която също даде показания пред съда, потвърди тази теза. По думите й, тя се запознала с Ценко Чоков след смъртта на свекъра й, който имал къща в Галиче.\"Когато свекърът ми почина, попитах Ценко как мога да запазя къщата, за да не я ограбят\", каза Дамянова. Тогава подсъдимият й предложил да напише със спрей върху къщата, че тя е негова собственост. По този начин тя щяла да се предпази от набези. Дамянова обаче се оплака, че сега само за една година 2 пъти са й разбивали къщата.Друг свидетел - Петър Лаковски призна пред съда, че е виждал Ценко Чоков да дава пари на хора от селото, но категорично отрече да е искал лихви: \"Никога не е искал и една стотинка лихва.  - толкова връщаха\", каза Лаковски.Делото .Припомняме, главният прокурор Сотир Цацаров разпореди проверка на кмета на Галиче Ценко Чоков и членовете на семейството му. Чоков бе разследван и за  и за , лихварство и побой. Двамата бяха освободени от ареста на 13 февруари 2017 г. След бурни протести те . ", "date": "2017.07.05", "title": "По времето на Чоков престъпността била нулева, хвалят го свидетели"}
{"url": "https://news.bg/world/v-sasht-i-yuzhna-koreya-ne-izklyuchvat-voyna-sas-severna-koreya.html", "text": "Война с КНДР не може да се изключи след изпитанието на междуконтинентална балистична ракета. Това предупредиха американски и южнокорейски военни, цитирани от \"Индипендънт\" .\"Въздържането, което е избор, е всичко, което разделя примирието от войната\", казаха високопоставени генерали.САЩ и Южна Корея проведоха съвместни ракетни учения след \"подаръка\" на Северна Корея за щатите - изпитание на междуконтинентална балистична ракета, която според експерти може да достигне до Аляска.Сеул предупреди съседа си, че конфликт ще означава \"унищожение\" на държавата.\"\", отбелязаха генерал Винсънт Брукс, командир на американските сили в Корея, и генерал Ли Сун-чин, председател на обединените генщабове на Южна Корея.По-рано говорител на Пентагона обяви, че са подготвени да защитят САЩ и съюзниците си от КНДР.", "date": "2017.07.05", "title": "В САЩ и Южна Корея не изключват война със Северна Корея"}
{"url": "https://news.bg/tourism/ekoministarat-iska-reglamentirane-na-zonite-za-divo-kampinguvane.html", "text": "Зоните за диво къмпингуване по Черноморието трябва да бъдат определени и регламентирани в българското законодателство. Това се обсъждаше по време на среща на министъра на околната среда и водите Нено Димов с председателя на Национална асоциация \"Българско Черноморие\" Димитър Канариев.Според Димов след като се регламентират  вече ще има ясни отговорности за осигуряването на вода, химически тоалетни, почистването на отпадъците и отпадъчните води на тези места. В местата по НАТУРА 2000 също се допуска диво къмпингуване, но трябва да има регламент, допълни той.По думите на Канариев анализ показва, че има над 20 точки за диво къмпингуване по морето, включително в защитени територии, дюни и частни имоти. През летния сезон на тези места къмпингуват над 10 000 човека. Понякога, най-вече през почивните дни, къмпингуващите там нараствали до 20 000.Според Канариев къмпингуващите по този начин замърсяват с пластмаса, бутилки, хартии, биологични отпадъци зоните. Палели и огън. Тези хора оставяли тонове отпадъци, които няма кой да почисти, добави той.На срещата беше засегнат и друг проблем - този с липсата на общи . В този контекст Канариев посочи, че ако такива устройствени планове били приети преди 10 години, сега нямало да има презастрояване по морето. По тази тема Димов коментира, че след като бъдат внесени в МОСВ, общите устройствени планове ще бъдат обсъждани и придвижвани за приемане.", "date": "2017.07.05", "title": "Екоминистърът иска регламентиране на зоните за диво къмпингуване"}
{"url": "https://news.bg/crime/zadarzhaha-kontsesioner-na-yazovir-s-plantatsiya-za-marihuana.html", "text": "Концесионерът на язовира в землището на поповското село Априлово Мирослав М. е в ареста, след като Районният съд в Попово уважи искането на Районната прокуратура в града за вземане на мярка за неотклонение \"Задържане под стража\".37-годишният Мирослав М. е привлечен като обвиняем от Районната прокуратура в Попово за отглеждане на марихуана.В началото на месец май полицията провежда специализирана операция в района за търсене на укриващи се бежанци. Тогава в изоставена хижа край язовира полицейските служители открили плантация с над 200 саксии с марихуана, кварцови лампи, препарати за торене и други принадлежности за отглеждане на растенията.На 2 срещу 3 юли полицията претърсила района на язовира, стопанисван от Мирослав М., във фургон са намерени принадлежностите от наркоплантацията.203 саксии с марихуана били открити в гориста местност близо до язовира. По туба с препарат за торене полицията иззела дактилоскопна следа, оставена от Мирослав М. Той преместил наркоплантацията си с марихуана, след като бил разкрит от служители на електроразпределителното дружество, че се е присъединил незаконно към мрежата, за да краде ток за отопление на растенията.Мирослав М. е извършил това престъпление в изпитателния срок на предходна условна присъда, по която получил наказание 1,6 г. лишаване от свобода с 3-годишен изпитателен срок също за отглеждане на марихуана, както и за държане с цел разпространение на наркотици и за незаконно държане на ловна пушка.Определението на Поповския районен съд подлежи на обжалване пред Търговищкия окръжен съд.", "date": "2017.07.05", "title": "Задържаха концесионер на язовир с плантация за марихуана"}
{"url": "https://news.bg/regions/dvizhenieto-po-am-trakiya-v-posoka-plovdiv-e-vazstanoveno.html", "text": "Движението по АМ \"Тракия\" в посока Пловдив е възстановено, съобщиха от Агенция \"Пътна инфраструктура\".При Ихтиман, между 46-и и 47-и километър на магистралата, към 14 часа преминаването вече се осъществява свободно и двупосочно в платното в посока Пловдив.Временно товарните автомобили, пътуващи в посока Пловдив, в района на Ихтиман на АМ \"Тракия\" се пренасочват по път I-8 София - Пазарджик при пътен възел \"Ихтиман\". От там товарните автомобили ще модат да се включват на АМ \"Тракия\" при пътен възел \"Мухово\". Въпреки това от \"Пътна Полиция\" призовава водачите да шофират с повишено внимание и съобразена скорост в района и да спазват указанията на контролните органи.В района на произшествието от тази сутрин е поставена сигнализация.Припомняме, днес около 6 часа сутринта, възникнаха две тежки верижни катастрофи на АМ \"Тракия\" до Ихтиман. В приозшествията са участвали около 40 автомобила.По последна информация причината за инцидентите е намалена видимост, несъобразена скорост и неспазване на дистанция. Установено е, че в района на катастрофата видимостта е била намалена до няколко метра заради мъгла и .По последна информация в произшествията са пострадали най-малко 23 души. Те са транспортирани към няколко болници в столицата. Към момента има данни за трима души в по-тежко състояние, с опасност за живота им. Двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.", "date": "2017.07.05", "title": "Движението по АМ \"Тракия\" в посока Пловдив е възстановено"}
{"url": "https://news.bg/health/deputatite-prieha-ostavkata-na-shefa-na-zdravnata-kasa-d-r-glinka-komitov.html", "text": "С 88 гласа \"за\" депутатите от 44-то народно събрание приеха оставката на управителя на Здравната каса д-р Глинка Комитов, съобщи zdrave.net.Въпреки че депутатите одобриха със 126 гласа присъствието на д-р Комитов в пленарна зала, приемането на неговата оставка се случи в негово отсъствие, Предложението Комитов да бъде в залата, бе направено от депутата от БСП доц. Георги Йорданов. Против оттеглянето на д-р Комитов не се обяви нито един народен представител, а 67 гласуваха \"въздържал се\".Гласуването на предсрочното прекратяване на мандата на д-р Глинка Комитов, начело на НЗОК, обаче се превърна в своеобразен дебат за проблемите в здравеопазването у нас, сред които особено се откроиха натрупаните задължения на лечебните заведения, както и наложените лимити на болниците.", "date": "2017.07.05", "title": "Депутатите приеха оставката на шефа на Здравната каса д-р Глинка Комитов"}
{"url": "https://news.bg/world/ep-se-distantsira-ot-sasht-odobri-sdelka-s-kuba.html", "text": "Евродепутатите одобриха първото споразумение за сътрудничество между ЕС и Куба, съобщава АФП.Така съюзът ясно се дистанцира от твърдата политика на Вашингтон към карибската държава.В съобщението на законодателния орган се отбелязва, че Брюксел прави обратен завой в отношенията си с Куба.Парламентът подкрепя диалога и сътрудничеството с островната държава като най-добрите инструменти за изграждане на конструктивни и ориентирани към бъдещето отношения.567 депутати срещу 65, 31 гласуваха \"въздържал се\", подкрепиха Споразумение за политически диалог и сътрудничество между ЕС и Куба за разширяване на двустранната търговия, насърчаване на диалог и икономическо сътрудничество, както и за съвместни действия на световно ниво.Без конкретно да се споменава наложеното от САЩ ембарго срещу Куба, депутатите се обявиха против \"закони и мерки с екстериториален ефект\", тъй като са във \"вреда на кубинското население\".Споразумението трябва да помогне за подобряване условията на живот и социалните права на кубинските граждани, допълват депутатите.Обаче кубинското правителство ще трябва да следва международните стандарти в политиката за човешките права и да ратифицира всички конвенции на ООН за човешките права, призовават депутатите.Те настояват за блокиране изпълнението на споразумението, ако условията за човешките права са нарушавани.Двете страни водеха преговори за споразумението от април 2014 г. То беше подписано от шефа за външната политика на ЕС Федерика Могерини през декември 2016 г. Сега трябва да бъде ратифицирано от всички страни членки.", "date": "2017.07.05", "title": "ЕП се дистанцира от САЩ – одобри сделка с Куба"}
{"url": "https://news.bg/world/ek-i-sotsialistite-prizovaha-za-poveche-solidarnost-za-migrantite.html", "text": "Европейската комисия помоли страните членки да положат повече усилия и добра воля, за да помогнат на Италия и Гърция с мигрантите, пресичащи Средиземно море, съобщава АП.Вицепрезидентът на комисията Франс Тимерманс заяви, аплодиран от законодатели в Европейския парламент, че би било доста различно в Европа, ако всяка страна членка изпълни ангажиментите си да покаже солидарност.Италия и Гърция са най-засегнати от мигрантската криза в последно време. ЕК многократно призовава страните членки да покажат солидарност като приемат част от мигрантите, но държави от Централна Европа не показват никакъв интерес.Социалистите в ЕП организираха инициатива \"Споделяне на тежестта\" сред страните членки.", "date": "2017.07.05", "title": "ЕК и социалистите призоваха за повече солидарност за мигрантите"}
{"url": "https://news.bg/politics/valeri-simeonov-prilaga-zakona-kam-vsichki-etnosi.html", "text": "В Асеновград нещата отиват към успокояване. Това обяви вицепремиерът Валери Симеонов в кулоарите на Народното събрание.Ако не се бяхме ангажирали може би щеше да има много по-сериозни недоволства и реакции от страна на българите в Асеновград, допълни той.От думите му стана ясно, че част от незаконните постройки в циганската махала ще да бъдат съборени. Това е пътят - въвеждане на законността и прилагането на закона с цялата му суровост към всички етноси, закани се Симеонов.Хората от разрушените постройки ще живеят там, откъдето са дошли, обясни той. Голяма част от ромите в махалата били пришълци от Стара Загора , Пазарджик и хасковския регион.Предизвикателствата не се преодолени и няма да бъдат, докато не се приложи национална стратегия по отношение на решаването на проблема с капсулирането на циганския етнос в гета, убеден е Валери Симеонов.", "date": "2017.07.05", "title": "Валери Симеонов прилага закона към всички етноси"}
{"url": "https://news.bg/int-politics/kremal-se-nadyava-sreshtata-tramp-putin-da-ustanovi-rabotesht-dialog.html", "text": "Москва се надява първата среща на четири очи между руския президент Владимир Путин и американския му колега Доналд Тръмп в петък ще установи ефективен работен диалог между двамата мъже, отбелязаха от Кремъл, цитирани от \"Ройтерс\".Срещата, която трябва да се проведе в кулоарите на срещата на върха на страните от Г-20, ще бъде внимателно наблюдавана във време, когато отношенията между двете страни остават обтегнати заради американските твърдения за руски хакерски атаки срещу американския изборен процес, заради връзките на приближени на Тръмп с Москва, както и заради Сирия и Украйна.\"Това е първата среща, първият път, в който двамата президенти ще се запознаят - това е най-важното в случая\", коментира говорителят на Кремъл Дмитрий Песков пред журналисти.\"Очакването е, ще бъде създаден работен диалог, който е жизненоважен за целия свят, когато става дума за повишаване на ефективността при разрешаването на критична маса конфликти\", допълни Песков.Срещата ще сондира дали има шанс и готовност двете страни да се борят с международния тероризъм заедно в Сирия, посочи още той, отбелязвайки, че Путин щял да обясни позицията на Москва за конфликтите както в Сирия, така и в Украйна.Ала Песков изтъкна, че краткият формат на срещата означава, че руският държавен глава може да не разполага с достатъчно време, за да направи обстоен анализ на това, което Москва разглежда като причини за кризата в Украйна.Три години след като Русия анексира Крим от Украйна и проруските сепаратисти овладяха източната част на страната, са налице слаби признаци за мирно решение в Източна Украйна, въпреки споразумението за прекратяване на огъня, подписано през февруари 2015 г. в Минск.Срещата с Тръмп ще бъде \"добър шанс за повтаряне на позицията на Русия, че Минските споразумения нямат алтернатива, че Минските споразумения трябва да бъдат приложени, и че трябва да се предприемат мерки за прекратяване на провокациите, които за съжаление украинските въоръжени сили все още извършват\", настоя Песков.", "date": "2017.07.05", "title": "Кремъл се надява срещата Тръмп-Путин да установи работещ диалог"}
{"url": "https://news.bg/world/svetovniyat-gigant-airbus-prodava-140-samoleta-na-kitay-za-usd22-8-mlrd.html", "text": "Световният производител на самолети Airbus обяви, че е постигнал споразумение с Китай за продажбата на 140 самолета на стойност 22,8 милиарда долара, информира АФП.От производителя поясниха, че китайската държавна компания China Aviation Supplies Holding Company ще закупи 100 самолета модел A320 и 40 самолета модел A350. Те ще влязат във флота на държавните самолетни компании.Сделката е подписана в Берлин по време на посещението на китайския президент Си Дзинпин в Германия, където ще участва на Г-20 в петък и събота.", "date": "2017.07.05", "title": "Световният гигант Airbus продава 140 самолета на Китай за $22,8 млрд."}
{"url": "https://news.bg/crime/mvr-izdirva-15-godishno-momiche.html", "text": "Столичното Шесто РУ издирва 15-годишната Мирела Иванова Шекерска от София.На 3 юли момичето напуснало дома на леля си и оттогава е в неизвестност.15 - годишното момиче е високо около 160 см, с къса, тъмно руса коса и кафяви очи.Била е облечена с тъмни дънки, винено червено елече, без ръкави и обута с кожени кецове.Умоляват се всички, които разполагат с информация за момичето, да сигнализират на тел.112, 02/9821760, 02/9821755 или в най близкото районно управление.", "date": "2017.07.05", "title": "МВР издирва 15-годишно момиче"}
{"url": "https://news.bg/health/zashto-tsistitat-e-chast-ot-lyatoto.html", "text": "Лятото е в разгара си. Слънце, плаж, море, планина, плувни басейни и достатъчно поводи за усмивки и добро настроение. За съжаление често циститът се появява в най-неподходящия момент. Честотата му през летния сезон никак не е случайна. Посещението на басейни, дългото стоене в мокри бански, носенето на по-леки дрехи могат да бъдат предразполагащи фактори за появата на инфекции. Най-чест причинител за цистита е бактерията Ешерихия коли, която охолно населява недобре изчистените басейни. От друга страна, препаратите, които се използват за почистването на басейните, са вещества (хлор и др.), които дразнят деликатната лигавица на пикочния канал, като я правят по-чувствителна и податлива на инфекции.Съвети при цистит:Продуктът  е комбинация от синергично действащи натурални екстракти. Патентованият екстракт от  е с високо съдържание на проантоцианидини, тип А. Стандартната дневна доза съдържа 72 мг проантоцианидини, осигуряващи бърз лечебен ефект. Екстрактът от  подпомага изхвърлянето на микроорганизми и отпадни вещества от пикочните пътища и бъбреците. Усилва защитните сили срещу инфекции в уринарния тракт. ЦистиРен не съдържа животински продукти, оцветители и консерванти. Напълно безвреден е и може да се приема от деца, бременни и кърмещи. Подходящ е за вегани и постещи. Може да се използва и при хронични състояния. Ще намерите в аптеката и без рецепта!Повече информация можете да откриете на .", "date": "2017.07.05", "title": "Защо циститът е част от лятото?"}
{"url": "https://news.bg/int-politics/toni-blear-na-praga-da-bade-saden-zaradi-voynata-v-irak.html", "text": "Тони Блеър може да бъде даден под съд заради ролята си във войната в Ирак, ако бъде отхвърлено съдебно решение от 2016 г., според което бившият британски премиер има имунитет срещу наказателно преследване, пише британският в. \"Гардиън\".Според информацията най-висшият съдия в Англия и Уелс лорд Джон Томас заедно със съдията Дънкан Оусли днес преразглеждат решението от ноември 2016 г. Това решение потвърждава имунитета на Блеър срещу наказателно преследване, тъй като каквото и да е съдебно дело срещу него може да включва разкриване на подробности, които са класифицирани съгласно британски закон.Според \"Гардиън\" днешното изслушване идва след предишно необявено решение през май на съдия от Върховния съд, което е постановило, че онези, които искат да съдят Блеър, могат да търсят разрешение да го направят по съдебен ред.Казусът, във връзка с който се провежда изслушването днес, се отнася до частно наказателно дело, което се опитва да даде под съд Блеър, както и бившият британски външен министър Джак Стро и бившият главен прокурор Питър Голдсмит, за военни престъпления заради тяхното решение за присъединяване на Великобритания към САЩ за инвазията в Ирак.Главният прокурор на Великобритания Джереми Райт пледира за запазването на имунитета на Блеър, уточнява \"Гардиън\".През миналата година, констатациите за ролята на Великобритания във войната в Ирак, обявени в доклада \"Чилкот\", разкритикуваха правителството, че е действало твърде прибързано и е преувеличило заплахата, която тогавашният иракски държавен глава Саддам Хюсеин е представлявал за Обединеното кралство.", "date": "2017.07.05", "title": "Тони Блеър на прага да бъде съден заради войната в Ирак"}
{"url": "https://news.bg/world/rahoy-prizova-za-spokoystvie-avtoritarno-zabludenite-separatisti-v-kataluniya.html", "text": "Испанският премиер Мариано Рахой призова за спокойствие, след като представители на местните власти в Каталуния обявиха, че възнамеряват да отделят богатата провинция от Испания \"веднага\" в случай, че на референдума повечето гласуват с \"да\", съобщава АФП.Каталуния организира референдум за независимост на региона, който ще се проведе през октомври.Рахой описа действията на каталунските местни власти като \"авторитарна заблуда\".Каталуния ще обяви независимост \"незабавно\", ако мнозинството от избирателите в испанския регион гласуват за независимост в подобен на шотландския референдум, който е насрочен за 1 октомври.\"Ако мнозинството от гласовете са за създаване на каталунска република, очевидно независимостта ще трябва да бъде обявена незабавно\", подчерта вчера Габриела Сера, която е член на сепаратистката коалиция, която управлява Каталуния.Испанското правителство е твърдо против независимост на Каталуния.", "date": "2017.07.05", "title": "Рахой призова за спокойствие „авторитарно заблудените” сепаратисти в Каталуния"}
{"url": "https://news.bg/euronews/ep-predprie-stapki-kam-evropeyski-grazhdansko-protsesualen-kodeks.html", "text": "На своето пленарно заседание в Страсбург, Европейският парламент прие с голямо мнозинство доклада на Емил Радев, ЕНП/ГЕРБ, относно създаването на общи минимални стандарти в гражданското производство на ниво Европейски съюз.В своя доклад българският евродепутат предлага текст на директива с конкретни препоръки, които Европейската комисия да използва за бъдещ законодателен инструмент.\"За европейските граждани, особено тези, които пътуват в чужбина, сега е много по-вероятно да влязат в контакт с гражданския процес на друга държава-членка. Ето защо те трябва да разполагат с набор от минимални правила, които са гарантирани в различните държави членки\", заяви Емил Радев.На гражданите трябва да се предостави правомощието да се позовават на основното право на справедлив процес и ефективни средства за защита, където и да се намират в Съюза, както и да могат да отстояват тези права и да сезират съдилищата в други държави-членки, толкова лесно, колкото и в своята държава-членка.Емил Радев отбеляза пред своите колеги, че въвеждането на общи процесуални стандарти на Съюзно равнище безспорно ще доведе до повишаване на взаимното доверие сред съдебните системи на държавите членки, което от своя страна ще спомогне за по-доброто функциониране на вътрешния пазар, както и ще доведе до по-засилено общо усещане за справедливост, сигурност и предвидимост в целия Съюз.Това предложение трябва да се разглежда като първа стъпка в процеса на по-нататъшна хармонизация и сближаване на системите на гражданското правосъдие на държавите членки и на създаването, в по-дългосрочен план, на Европейски гражданско- процесуален кодекс.Дискусиите за хармонизиране на гражданския процес в ЕС стартираха още преди две десетилетия с представянето на т. нар. Доклад Storme. Като резултат от това, ЕС предприе мерки с цел сближаване на правилата в гражданското производство на държавите-членки, които обаче не са достатъчни.Същността на текста на проектодирективата, предложен от Емил Радев, систематизира действащите правила на Съюза в областта на гражданското производство, наред с другото за ефективна съдебна защита, устни изслушвания, временни и защитни мерки, управление на дела, съдебни експерти, финансиране на съдебни производства и съдебно обучение.Подобен набор от процедурни стандарти на ЕС, обаче не е насочен към заместване на националните процедурни режими, но при зачитане на националните особености се стреми да улесни достъпа на гражданите до правосъдие и съдебно сътрудничество, както и да допринесе за равнопоставеност на предприятията и за увеличаване на икономическия растеж чрез ефективни и ефикасни съдебни системи.", "date": "2017.07.05", "title": "ЕП предприе стъпки към Европейски гражданско-процесуален кодекс"}
{"url": "https://news.bg/world/v-holandiya-provezhdat-sadebnite-protsesi-za-svaleniya-mh17.html", "text": "Съдебните процеси, свързани със сваления пътнически самолет MH17 в Украйна, ще се проведат в Холандия. Това потвърди външното министерство на страната, цитирано от Ройтерс.Заподозрените за сваления през 2014 г. пътнически самолет в Източна Украйна ще бъдат съдени в холандски съд и според холандските закони, поясни ведомството.Решението идва след опити, блокирани от Русия през 2015 г., за създаване на специализиран международен съд във връзка с инцидента, при който загинаха всички 298 души на борда на самолета на компанията Malaysia Airlines. Жертвите са от 17 държави, включително 196 холандци.Холандският съвет по безопасност, който разследва инцидента, заключи през октомври 2015 г., че самолетът е свален от произведена в Русия ракета. Разследващите обявиха миналия септември, че ракетата е изстреляна от територия, контролирана от проруски сепаратисти.Външният министър на Холандия Берт Коендерс отбеляза в съобщение, че воденият от Холандия разследващ екип, включващ представители на Австралия, Белгия, Малайзия и Украйна, ще продължи да действа по време на \"прокурорската фаза\".Все още няма конкретни заподозрени за сваления самолет.", "date": "2017.07.05", "title": "В Холандия провеждат съдебните процеси за сваления MH17"}
{"url": "https://news.bg/bulgaria/trima-ot-postradalite-pri-katastrofite-na-am-trakiya-sa-s-opasnost-za-zhivota.html", "text": "Извозен е и последният пострадал при тежката верижна катастрофа на АМ \"Тракия\", при която се удариха около 40 автомобила. По информация на Спешна помощ - София в катастрофата са пострадали . Около 10 души са в по-тежко състояние.За извозването на пострадалите са били мобилизирани 14 линейки, част от които са направили по няколко курса. Пострадалите са настанени в болниците са \"Св. Анна\", \"Пирогов\", \"Токуда\", \"Исул\" и \"София мед\". Има информация, че още 6 души са се отишли със собствен превоз до \"Св. Анна\" за консултации.Припомняме, днес сутринта, около 6 часа, възникнаха две тежки верижни катастрофи на АМ \"Тракия\" до Ихтиман. В приозшествията са участвали около 40 автомобила. Най-вероятно причината за инцидентите е гъста мъгла и несъобразена скорост на водачите. В УМБАЛ \"Св. Анна\" са приети 14 пациенти. По думите на изпълнителният директор на болницата Славчо Близнаков има двама мъже, които са с по-сериозни наранявяния и с реална опасност за живота им. Те ще бъдат оперирани днес. Между най-тежките случаи са тези на мъж и жена с черепно-мозъчни травми. 42-годишният мъж е хоспитализиран в Клиниката по неврохирургия. 39-годишната жена има фрактури на челните и лицеви кости.Между откараните в УМБАЛ \"Св. Анна\" има и няколко деца. 15-годишно дете е с фрактура на лявото бедро, а друго 13-годишно е с комоцио. Има информация и за две деца на 8 и 12-годишна възраст, които са с лицево-челюстни травми.Между приетите има и други две жени на 55 и 60-годишна възраст с комоцио. 56-годишна жена е приета с тракоабоминална травма, а друга, 36-годишна жена е с фрактура на дясна предмишница.Приети за лечение са и мъж на 45-годишна възраст, който е с луксация на прешлен и тежка неврологична симптоматика, както и пациент с шийна фрактура. Останалите пострадали са с политравми и охлузвания.Вследствие на катастрофата в УМБАЛСМ \"Пирогов\" се оказва помощ на 5 пациенти, сред които 16-годишна майка и 2-годишното ѝ дете. Майката и детето са с черепно-мозъчна травми. В противошокова зала е приета и жена на около 80-годишна възраст, която има гръдна травма. Друга пациентка на 66-годишна възраст е с оплаквания в областта на горен и долен крайник.Стана ясно още, че двете жени остават за лечение в спешната болница. По-възрастната от тях вече е била оперирана по спешност от екипа на Четвърта хирургична клиника. Състоянието ѝ е сериозно.2-годишното детенце също остава в детската неврохирургия. С него, като придружител, остава 16-годишната му майка. Майката е пострадала, но не се налага да бъде хоспитализирана.В момента в спешния стоматологичен кабинет на Пирогов е 42-годишен мъж. Той минава прегледи и изследвания.В последния час в Пирогов са приети още 2 пострадали жени - на 46 и 18-годишна възраст. Те получават медицинска помощ в Спешното отделение на болницата. Жените са близки на 66 годишната жена, която е в травматологията на Пирогов. Пострадалтие са се предвижили самостоятелно, без да ползват линейка.В спешното отделение на ИСУЛ са приети за лечение 4 пациенти с единични и множествени травми.В УМБАЛ \"Софиямед\" е оказана медицинска помощ на двама пострадали - мъж на 36 години, който е с счупване на подбедрицата и лека черепна фрактура и 29-годишен мъж с шийна травма. Впоследствие в болницата са били транспортирани още двама пострадали. В последния час е приет мъж на 64-годишна възраст, който има гръдна и черепно мозъчна травма. Мъжът е насочен към Клиника по хирургия. В болницата е транспортирана и 61-годишна жена с гръдна травма, черепно мозъчна травма и травма на коляното.Приетата сутринта 36-годишна жена е със счупване на подбедрицата и лека черепна фрактура. В момента тя претърпява операция във връзка с черепната фрактурата от неврохирургичен екип.29-годишния мъж с травма на шията е настанен в Отделение по анестезиология и интензивно лечение.В \"Аджибадем Сити Клиник МБАЛ Токуда\" са приети двама пациенти с фрактури.От Агенция \"Пътна инфраструктура\" информираха, че към 14 часа движението по АМ \"Тракия\" в посока Пловдив е възстановено. При Ихтиман, между 46-и и 47-и километър на магистралата, преминаването вече се осъществява свободно и двупосочно в платното в посока Пловдив.", "date": "2017.07.05", "title": "Трима от пострадалите при катастрофите на АМ \"Тракия\" са с опасност за живота"}
{"url": "https://news.bg/regions/ban-izsledvat-vodata-v-haskovo.html", "text": "Днес, две вещи лица от БАН - проф. Алексей Бендерев - ръководител секция \"Хидрогеология\" в Геологическия институт при БАН и проф. Радослав Наков - директор на Геологическия институт при БАП, взимат проби за сравнително изследване за качеството на питейната вода в Хасково по назначена комплексна експертиза от Районна прокуратура - Хасково по досъдебно производство.Пробите ще бъдат изследвани в лабораторията на Института за ядрени изследвания и ядрена енергетика при БАН за съдържание на радиоактивни изотопи. В експертизата участва и проф. Ал. Стрезов от Института за ядрени изследвания и ядрена енергетика при БАН. \"Срокът за изследване на водата е 45 дни\", съобщиха експертите.Целта е да се даде отговор на въпросите - налице ли е превишаване на допустимите стойности на уран и обща алфа активност на питейната вода от Помпена станция 1- Хасково, захранваща част от кварталите в Хасково, съгласно изискванията на Наредба №9 за качеството на водата, предназначена за питейно-битови цели и на Наредба №1 за проучване, ползване и опазване на подземните води.Вещите лица ще трябва да отговорят и на други въпроси, а именно - каква е причината за повишените съдържания на уран и обща алфа активност в подземните води за периода от 2010 г. до настоящия момент, Експертизата се извършва по досъдебно производство на Районна прокуратура - Хасково, образувано на 19 април, за укриване на информация за наличието на високо съдържание на уран и обща алфа активност в подземните води от сондажи на Помпена станция - 1 в Хасково, от което са последвали немаловажни вреди - престъпление по чл. 353а от Наказателния кодекс.", "date": "2017.07.05", "title": "БАН изследват водата в Хасково"}
{"url": "https://news.bg/world/melanshon-zove-za-natsionalen-protest-sreshtu-opiyaneniya-ot-vlastta-makron.html", "text": "Крайнолевият френски политик Жан-Люк Меланшон призова за организиране на национален протест следващата седмица срещу предвижданите съкращения на разходите, пробизнес данъчните и трудови реформи на правителството, съобщава Ройтерс.Меланшон, който загуби президентските избори на първи тур по-рано тази година и стана член на законодателния орган след парламентарните избори, говори ден след вота на доверие в парламента за плановете на президента Еманюел Макрон.Според левия политик Макрон е опиянен от властта. Той продължи атаките по адрес на правителството, подчертавайки, че кабинетът на френския президент се опитва да зачеркне десетилетия напредък относно правата на работниците.\"\", каза лидерът на движение \"Непреклонна Франция\", който получи 1/5 от гласувате на първия тур на президентските избори през април.Пред BFM TV Меланшон остро разкритикува първите два месеца на управление на Макрон.Тази седмица френският лидер заяви пред двете камари на парламента, че ще свика референдум за прокарване на парламентарни реформи, ако е необходимо.\"\", предупреди Меланшон.Партията на левия лидер спечели едва 17 места в 577-местния парламент, където мнозинството се държи от \"Република, напред!\" на Макрон.", "date": "2017.07.05", "title": "Меланшон зове за национален протест срещу „опиянения от властта” Макрон"}
{"url": "https://news.bg/int-politics/sauditska-arabiya-glavniyat-pooshtritel-na-islyamskiya-ekstremizam-vav-velikobritaniya.html", "text": "Саудитска Арабия е основният чуждестранен поощрител на ислямския екстремизъм във Великобритания, твърди нов доклад, съобщава БиБиСи.Дружеството \"Хенри Джаксън\" обяви, че е налице \"ясна и нарастваща връзка\" между ислямските организации, получаващи задгранично финансиране, проповедниците на омраза и джихадистки групировки, насърчаващи насилието.Външнополитическият мозъчен тръст призова за официално разследване относно ролята на Саудитска Арабия и други страни от Персийския залив във Великобритания.От посолството на Саудитска Арабия в Обединеното кралство обявиха, че твърденията са \"категорично фалшиви\".Британското правителство е подложено на натиск да публикува доклад на базираните във Великобритания ислямистки групировки.Докладът на вътрешното министерство за съществуването и влиянието на джихадистки организации, поръчан от бившия британски премиер Дейвид Камерън през 2015 г., все още предстои да бъде завършен на фона на въпросите дали някога ще бъде публикуван.Критици предполагат, че докладът може да е неудобен за британското правителство, което има близки и дългогодишни дипломатически, икономически и в сферата на сигурността връзки с Персийския залив, особено със Саудитска Арабия.Докладът на дружеството \"Хенри Джаксън\" посочва, че редица страни от Персийския залив, както и Иран оказват финансова подкрепа на джамии и ислямски образователни институции, които приютяват естремистки проповедници и са свързани с разпространението на екстремистки материали.Начело на списъка, твърди докладът, е Саудитска Арабия. Той твърди, че отделни лица и фондации са силно ангажирани в изнасянето на \"нелиберална, фанатизирана уахабистка идеология\", цитирайки редица примери.Твърди се, че в някои случаи институции във Великобритания, които получават финансиране от Саудитска Арабия, се управляват директно от Саудитска Арабия, въпреки че в повечето примери парите изглежда \"просто купуват влиянието на чуждестранни донори\".В изявление на посолството на Саудитска Арабия в Лондон се посочва, че всякакви обвинения, че кралството е радикализирало \"малък брой лица са безпочвени и не се основават на достоверни доказателства\".От посолството допълват, че самата страна е била подложена на многобройни нападения от \"Ал Кайда\" и ДАЕШ (\"Ислямска държава\").\"Ние не одобряваме и няма да оправдаваме действията или идеологията на насилствения екстремизъм и няма да се спрем, докато тези престъпници и техните организации не бъдат унищожени\", допълват от саудитското посолство.Подкрепяйки доклада, депутатът от Лейбъристката партия Дан Джарвис коментира, че той хвърля светлина върху \"много тревожните\" връзки между Саудитска Арабия и финансирането на екстремизма, като призова правителството да публикува доклада си за чуждестранното финансиране.Премиерът Тереза Мей, която посети Саудитска Арабия през април, настоя, че историческите отношения на Обединеното кралство с пустинното кралство са важни за британската сигурност и търговия.Лидерът на Лейбъристката партия Джереми Корбин призова за незабавно спиране на износа на британско оръжие за Саудитска Арабия поради незачитането на правата на човека и участието ѝ във военни действия в Йемен.", "date": "2017.07.05", "title": "Саудитска Арабия - главният поощрител на ислямския екстремизъм във Великобритания"}
{"url": "https://news.bg/world/germanskata-politsiya-razprasna-500-antikapitalisti-v-hamburg.html", "text": "Германската полиция използва водно оръдие, за да разпръсне около 500 антикапиталисти тази нощ в град Хамбург, където германският канцлер Ангела Меркел ще бъде домакин на срещата на върха на Г-20, която ще се проведе в петък и събота, информира Ройтерс.Десетки хиляди протестиращи се очаква да участват в демонстрация в града тази седмица срещу глобализацията, корпоративната алчност и провала в борбата с климатичните промени.Германските власти вярват, че около 8 000 склонни към насилие протестиращи ще организират погроми в града по време на форума. 20 000 полицаи ще бдят за сигурността и охраната на града.Стотици леви активисти се събраха и участваха в марш на основна улица в Хамбург малко преди полунощ. Това беше и първият голям протест преди Г-20.Списание \"Шпигел\" пише, че германската армия се страхува, че демонстрантите ще използват безпилотни самолети и заради това е разположила радар за следене на въздушното пространство над града.Говорител на германските военни отказа да потвърди разпространената информация.", "date": "2017.07.05", "title": "Германската полиция разпръсна 500 антикапиталисти в Хамбург"}
{"url": "https://news.bg/world/moskva-udalzhi-targovskoto-embargo-sreshtu-zapada.html", "text": "Днес Кремъл удължи търговското ембарго срещу Запада до края на следващата година. Така се потвърждава издаденият от руския лидер Владимир Путин указ в петък, съобщават световни агенции.Мерките включват внос на определени храни, сурови материали и селскостопански продукти. Те са в отговор на решението на ЕС от 28 юни да удължи санкциите срещу Русия.Контрасанкциите са удължени от януари до декември 2018 г. Те засягат стоки от ЕС, САЩ, Канада, Австралия, Норвегия, Украйна, Албания, Черна гора, Исландия и Лихтенщайн.В издадения от правителството документ се пояснява, че \"специалните икономически контрамерки са насочени срещу държави, базирайки се на участието им в режима на санкции срещу Русия\".", "date": "2017.07.05", "title": "Москва удължи търговското ембарго срещу Запада"}
{"url": "https://news.bg/bulgaria/tezhki-verizhni-katastrofi-na-am-trakiya-s-nad-40-avtomobila.html", "text": "Най-малко две тежки верижни катастрофи на АМ \"Тракия\" до Ихтиман. Това заяви главният секретар на МВР Младен Маринов.От Агенция \"Пътна инфраструктура\" информираха, че . При Ихтиман, между 46-и и 47-и километър на магистралата, преминаването вече се осъществява свободно и двупосочно в платното в посока Пловдив.По информация на News.bg пострадалите при произшествието са най-малко 23 души. Те са транспортирани в болниците \"Св. Анна\", \"Пирогов\", \"Токуда\", \"Исул\" и \"София мед\".По последни информация двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.. Някои са в тежко състояние. 13 линейки са изпратени на място.Главният секретар добави, че в катастрофите са участвали повече от 40 автомобила. Пътните инциденти са станали в двете посоки на магистралата - към Бургас и София.Според Маринов по предварителна информация причината за инцидентите е гъста мъгла и несъобразена скорост.Той каза още, че има създадена организация за достъп на линейките и маршрути до близките болнични заведения. Вътрешният министър Валентин Радев заяви в кулоарите на Народното събрание, че над 20 автомобила са се ударили в двете посоки на пътното трасе в Ихтиманско., поясни той. Пожарната също е на мястото на тежкия инцидент. Засега няма жертви, но има пострадали, каза министър Радев.Петима са извозени към столични болници. Трябва да се внимава, съветва силовият министър шофьорите. Причината е ниските мъгли в ранните часове.Сигналите за катастрофите са подадени към 6 сутринта, последвали още 16 съобщения.Огромни задръствания има и в двете посоки. Има информация и за пожар до пътя, който затруднява дишането. Маринов уточни, че става въпрос за задимяване от сметище. Временно е ограничено движението на автомобили на АМ \"Тракия\" в района на Ихтиман, съобщават от Агенцията за \"Пътна инфраструктура\".Ограниченията са и в двете посоки. Причината е гъста мъгла и катастрофа.Обходният маршрут е през път I-8 от Ихтиман до пътен възел Мухово и обратно, допълват от агенцията.", "date": "2017.07.05", "title": "Тежки верижни катастрофи с над 40 автомобила на AM \"Тракия\" "}
{"url": "https://news.bg/politics/tsatsarov-da-ustanovi-istinata-za-poboya-zaradi-zabradki-iska-dzhambazki.html", "text": "Евродепутатът Ангел Джамбазки призовава главния прокурор Сотир Цацаров да разпореди проверка на изказването на зам.-главния мюфия Бирали Бирали, с което той предполагаемо насажда заплахи и разделение на религиозна основа.Изказването в телевизионния ефир на зам.-главния мюфтия Бирали Бирали е повод за сигнал от евродепутата Ангел Джамбазки до главния прокурор Сотир Цацаров и до главния мюфтия Мустафа Хаджи. Това съобщиха от ВМРО.В сигнала до главния прокурор евродепутатът публикува и цитат от предаването, излъчено на 2 юли т.г. Цитатът е: \"Следващия път някои от мюсюлманите няма да се сдържат и мога да Ви го кажа много отговорно, защото в момента . Въпрос на време е някой да изпусне нервите си. Там вече нещата не могат да се удържат, повярвайте ми\".Едновременно със сигнала заместник-председателят на ВМРО изпрати и писмо до Главното мюфтийство.Джамбазки пита главния мюфтия Мустафа Хаджи дали подкрепя своя заместник Бирали Бирали за насаждане на заплахи и разделение на религиозна основа. Повод за писмото на заместник-председателя на ВМРО и български представител в Европейския парламента, са думите на Бирали, който обясняваше, че  ( - б.р.) и спомена, че някои едва сдържат нервите си и това може да се повиши градуса на общественото напрежение.В него той пита главния мюфтия Мустафа Хаджи застава ли зад думите и действията на заместника си Бирали Бирали и има ли готовност да подаде оставка, на заместник главния мюфтия се окаже невярна.Евродепутатът Джамбазки пита и зам.-главния Бирали дали би подал оставка, ако се окаже, че е  в национален ефир. Евродепутатът пита също дали заместник главния мюфтия е готов да понесе цялата строгост на закона, ако случката със семейството му се окаже \"зле скалъпена лъжа\".В писмото на Джамбазки се казва, че през цялото време имал усещането, че историята е съшита с бели конци, но ще остави органите на МВР да разследват и да стигнат до истината. \"Бях особено притеснен от заплахите, които г-н Бирали сипеше от ефира на тази национална телевизия. Г-н Хаджи, заставате ли зад думите и действията на Вашия подчинен, защото през цялото време той се представяше именно, като заместник главен мюфтия на Република България още повече че наблюдавахме публични изяви за \"изясняване\" на случая на Вашия говорител Джелал Фаик\", пита евродепутатът.Г-н Бирали, ако при проведеното разследване от органите на МВР се докаже, че Вие сте подвели зрителите на телевизията, респективно българските граждани, в същото време сте лъжесвидетелствали, ще поемете ли лична отговорност и може ли да очакваме от Вас да си подадете оставка от заемания от Вас пост?Г-н Бирали, чувствате ли се готов да понесете цялата строгост на закона, която ще се стовари срещу Вас, ако се окаже, че така разказаната от Вас случка не е нищо друго освен една зле скалъпена лъжа, пита Джамбазки в писмо до Главното мюфтийство.От днес в медиите се разпространява коренно противоположна версия на случилото се, която представя господин Бирали в съвсем друга светлина, пише Джамбазки.Припомняме, според родителите на момичетата децата са преминавали през паркинга на хипермаркет и са чули обидни реплики относно техните дрехи и поведение. \"Дъщеря ми е била с къси панталонки, блуза и маратонки. А нейната приятелка е била с клин и с блуза\", обясни пред Нова телевизия майката на едно от момичетата.\"Уважаеми, г-н главен прокурор, не е ли това подбуждане към насилие и омраза на верска и религиозна основа, проповядвана от екрана на национална телевизия\", пита евродепутатът Ангел Джамбазки.", "date": "2017.07.05", "title": "Цацаров да установи истината за побоя заради забрадки, иска Джамбазки"}
{"url": "https://news.bg/euronews/oditori-na-es-proveryavat-politikata-za-shirokolentoviya-dostap-do-internet.html", "text": "Eвропейската сметна палата предвижда да провери дали Европейската комисия и държавите членки работят за постигане на целите на стратегия Европа 2020 относно широколентовия достъп до интернет.Програмата от 2010 г. в областта на цифровите технологии за Европа предвижда осигуряване на основен широколентов достъп до интернет за всички европейци до 2013 г., скоростно широколентово покритие до 2020 г. за всички европейски граждани, както и високоскоростни широколентови връзки до 2020 г. за над 50 % от домакинствата.Въпреки че от 2011 г. досега широколентовият достъп в ЕС се е подобрил, Комисията посочва, че стационарното широколентово покритие и абонаментите значително варират в различните държави членки, както и между градските и селските райони.В проучвания от Европейската комисия и Европейската инвестиционна банка се изчислява, че за постигане на целите от стратегия Европа 2020 относно широколентовия достъп ще са необходими близо 270 млрд. евро. \"Финансирането на инфраструктурата за широколентов достъп в ЕС е в размер на над 11 млрд. евро за текущия програмен период. Тези средства допълват инвестициите на частните оператори и публичното финансиране от държавите членки\", отбелязва Илиана Иванова, член на Европейската сметна палата, отговарящ за изготвянето на доклада.\"Европейската сметна палата предвижда да провери, наред с другото, дали съществува риск финансирането да не се използва по подходящ начин за постигане на целите на стратегия Европа 2020 относно широколентовия достъп до интернет\", допълва Иванова.Одиторите ще проверят дали държавите членки са разработили и въвели подходящи стратегии за постигане на определените от Комисията цели в областта на широколентовия достъп, както и доколко е вероятно постигането на тези цели. Те ще разгледат също така до каква степен Комисията е подкрепила и наблюдавала държавите членки при постигането на целите в областта на широколентовия достъп до интернет.Одиторите ще посетят проекти в пет държави членки — Ирландия, Германия, Унгария, Полша и Италия. Очаква се докладът от извършения одит да бъде публикуван през пролетта на 2018 г.Инвестирането в широколентова инфраструктура и наличието на широколентов достъп допринасят положително за заетостта и икономическия растеж, и насърчават социалното приобщаване. По-високите скорости на изтегляне и качване на информация може да бъдат необходими за иновационните услуги и приложения, като например интелигентни електрически вериги, компютърни услуги \"в облак\" в реално време и интензивни услуги за електронно здравеопазване. Увеличение с 10 % на широколентовите връзки в дадена страна може да доведе до 1 % увеличение на БВП на глава от населението.Регулаторните реформи от 2002 г. и 2009 г. са довели до по-хармонизирани правила в ЕС за преодоляване на проблемите, свързани със сближаването на технологиите, за завършване на единния пазар и за защита на правата на потребителите. Икономическите оператори обаче все още са изправени пред редица предизвикателства, породени от развитието на пазара и потребителското търсене.", "date": "2017.07.05", "title": "Одитори на ЕС проверяват политиката за широколентовия достъп до интернет"}
{"url": "https://news.bg/society/izplashtat-po-visokite-pensii-ot-7-yuli.html", "text": "От 7 юли Националният осигурителен институт (НОИ) започва изплащането на преизчислените размери на пенсиите, свързани с трудова дейност и отпуснати до 31 декември 2016 година включително.Припомняме, от 1 юли 2017 г. , при пълен осигурителен стаж, е 180 лв. Спрямо него са определени и новите минимални размери на всички пенсии, свързани с трудова дейност.От 1 юли 2017 г. се увеличава и размерът на социалната пенсия за старост. Тя става 120,98 лв. Спрямо размерът на социалната пенсия за старост са определени и нови размери на всички пенсии, несвързани с трудова дейност.Максималният размер се запазва и остава 910 лв. Това са 35% от максималния осигурителен доход, който към 2017 г. е 2600 лв. От НОИ напомнят, че за новите размери на пенсиите няма да бъдат изпращани разпореждания на лицата. Всяко лице може да се информира за новите размери на пенсиите чрез електронната \"Справка за издадени пенсионни разпореждания по ЕГН и ПИК\" на интернет страницата на института. Такава справка може да се направи и като се заяви безплатно получаване на екземпляр от разпореждането в съответното териториално поделение на НОИ.", "date": "2017.07.05", "title": "Изплащат по-високите пенсии от 7 юли"}
{"url": "https://news.bg/bulgaria/lyatoto-se-zavrashta.html", "text": "От днес лятото се завръща.След няколко дни с проливни дъждове и рязък спад на температурата днес ще е предимно слънчево, с развитие на купеста облачност в следобедните часове, но вероятността за валежи е малка, съобщават от НИМХ.Вятърът и в Източна България ще отслабне. Температурите ще се повишат, максималните ще са между 27 и 32 градуса.Атмосферното налягане е малко по-високо от средното за месеца - ще се повиши още малко.В столицата прогнозата е за 27 градуса, а в Сандански - 34 градуса.Над Черноморието като цяло ще е предимно слънчево. Ще духа слаб до умерен североизточен вятър. Максимални температури на въздуха: 26°-27°.Температурата на морската вода е 24-26°, на север от н. Калиакра - 20°. Вълнението на морето ще бъде 2-3 бала.Над планините ще е предимно слънчево, с развитие на купеста облачност в следобедните часове. Валежи са малко вероятни. Вятърът ще отслабне. Максимална температура на височина 1200 метра - около 19°, на 2000 метра - около 12°.За утре се очаква леко повишение на температурите на места, особено по Черноморието. В четвъртък почти в цялата страна ще изчезне облачността, но за петък прогнозите са за облачност, но без изгледи за валежи. ", "date": "2017.07.05", "title": "Лятото се завръща"}
{"url": "https://news.bg/bulgaria/magla-i-dim-ot-goryashto-smetishte-prichinili-verizhniya-ad-na-am-trakiya.html", "text": "21 са пострадалите при верижните катастрофи на АМ \"Тракия\". Това коментира пред журналисти началникът на СДВР старши комисар Младен Маринов. Той коментира, че към момента няма данни за загинали при пътнотранспортното произшествие.Припомняме, по информация на News.bg пострадалите при произшествието са повече - най-малко 23 души. Те са транспортирани в болниците \"Св. Анна\", \"Пирогов\", \"Токуда\", \"Исул\" и \"София мед\". По последни информация двама мъже са с по-сериозни наранявяния и с реална опасност за живота. Те са транспортирани в \"Св. Анна\" и ще бъдат оперирани днес. Сериозно е състоянието и на 80-годишна жена, настанена в УМБАЛСМ \"Пирогов\". Жената вече е била оперирана по спешност.\"Някои от тях са с по-тежки наранявания. В момента им се оказва помощ в няколко болнични заведения в София. Почти е възстановено движението в едното платно към Бургас. Знаете още сутринта пренасочихме движението по подбалканската линия и към момента текат процесуално-следствени действия за изясняване на причините\", посочи Маринов.По думите му основната причина за инцидента е намалена видимост следствие на гъста мъгла в района. \"Проверява се и версията за задименост от наблизо горящото сметище\", обясни той. Поради намалената видимост, несъобразена скорост и неспазване на дистанция е настъпило пътното произшествие следствие и верижна катастрофа.\"Сигналът за инцидента е получен в 5.57 часа, след което са последвали още сигнали. Колегите са реагирали незабавно. Първи са отишли колегите от магистрална полиция. Своевременно е направена организация за ограничаване на движението в по-далечните точки, но въпреки това част от моторните превозни средства са останали в зоната на ПТП-то. Това наложи да премахнем мантинелите, за да можем да обърнем движението.Маринов каза още, че 14 линейки са действали на терен, както и екипи на \"Пожарна безопасност\" и \"Гражданска защита\". \"Наложи се да режем автомобили, за да можем да изкараме пострадали, но слава Богу няма загинали\", посочи шефът на СДВР.Главен комисар Николай Николов, шеф на \"Пожарна безопасност\" заяви, че вероятно димът от сметището също е фактор. \"Дронът, който облетя - показа, че от съседното село Мирково оттам идва мъглата\", каза комисар Николов.Той бе категоричен, че пожарът няма пряка връзка с верижната катастрофа. \"Теоретично е възможно да е подпомогнал и той, но за мен не е това причината.\"Комисар Николов каза още, че подобни сметища в България са десетки и те горят, ако не целогодишно, то поне част от годината.", "date": "2017.07.05", "title": "Мъгла и дим от горящо сметище причинили верижния ад на АМ \"Тракия\""}
{"url": "https://news.bg/disasters/otnovo-zemetreseniya-v-makedoniya.html", "text": "Нова серия от земетресения разтърси Македония.Снощи, 4 юли, в интервала от 21 ч. до полунощ в страната са регистрирани 4 труса. В 20.41 ч. местно време е регистриран трус с магнитуд 2.7 по скалата на Рихтер. В 20.37 е регистриран трус с магнитуд 2.9, а в 21.30 - 2.5 по скалата на Рихтер.Най-силният трус е усетен в 23.05 ч. местно време. Той е бил с магнитуд от 4.1 по скалата на Рихтер. Според Европейския средиземноморски сеизмологичен център земетресението е било на повърхността - отчетено е с дълбочина 0 километра. Земетресението е било с епицентър на 9 километра от село Косел и на 11 километра от Ресен.Земетресения са отчетени и след полунощ. В 00.16 и 00.37 часа местно време в Македония отново е имало трусове, съответно с магнитуд от 2.9 и 3.2 по скалата на Рихтер.Две минути след 2 часа сутринта е отчетен трус с магнитуд 3.0. Последният трус в Македония е регистриран в 5.30 часа сутринта с магнитуд 3.8 по скалата на Рихтер.Повечето трусове са регистрирани южно от Скопие, на около 10 километра от Ресен. Припомняме, на 3 юли, понеделник, в района на тази локация беше регистрирано земетресение с магнитуд 5,0 по Рихтер.Вчера, 4 юли, в съседна Македония също бяха регистрирани трусове с магнутуд около 4 по скалата на Рихтер. Тогава местните медии в Македония информираха, че вследствие на земетресенията последните дни действащият вулкан при село Косел се е активизирал.", "date": "2017.07.05", "title": "Отново земетресения в Македония"}
{"url": "https://news.bg/politics/otpuskat-28-mln-lv-za-shtetite-ot-poslednite-navodneniya.html", "text": "Вътрешният министър Валентин Радев докладва пред НС за ситуацията след наводненията.Предприехме всички превантивни дейности, обяви той.Няколко съвещания на националния щаб са проведени. Проверени са язовирите, както и техниката за изграждане на диги при извънредна ситуация. Изпратени са указания за превантивни дейности до регионалните отговорни структури.Проверени са опциите за формиране на доброволни формирования.Констатирано било, че язовирите имат свободен обем да поемат количества валежи, по думите на Валентин Радев.Над 650 сигнала са подадени на телефон 112 за паднали клони и други проблеми заради обилните валежи.Над 200 сигнала са подадени за аварийни ситуации в Самоков.12 души са евакуирани. 23 сигнала са регистрирани в София заради градушката в западната част.Пострадала е пътната инфраструктура по региони.Министърът отчете и щети върху земеделската продукция.Валентин Радев е доволен, че няма човешки жертви.Продължаваме да наблюдаваме обстановката, обясни той. 28 милиона лева ще бъдат отпуснати за преодоляване на щетите от проливните дъждове.", "date": "2017.07.05", "title": "Отпускат 28 млн. лв. за щетите от последните наводнения"}
{"url": "https://news.bg/world/raketata-e-podarak-za-amerikanskite-kopeleta-obyavi-vozhdat-kim-chen-un.html", "text": "Лидерът на КНДР Ким Чен-ун заяви, че последното изпитание на междуконтинентална балистична ракета е \"подарък за американските копелета\" по случай Деня на независимостта им, съобщават световни агенции.Държавният секретар на САЩ Рекс Тилърсън потвърди, че Северна Корея е изпитала междуконтинентална ракета. Според него това е \"нова ескалация на заплахата за света\".Пентагонът обяви, че е готов да защити САЩ и съюзниците си от растящата заплаха от КНДР.Според Академията за военна наука на КНДР тестът бележи \"последната крачка\" от създаването на \"уверена и силна ядрена държава, която може да порази всяка точка на планетата\".САЩ се опитват да изпитат нашета решимост и пренебрегват предупрежденията ни, подчерта Ким, цитиран от държавната агенция KCNA.След като лично наблюдава теста на ракета Hwasong-14, агенцията пояснява, че \"Ким е заявил, че американските копелета няма да бъдат много щастливи с този подарък, който им изпратихме за празника на 4 юли\".Воджът е добавил, че \"от време на време ние трябва да им изпращаме подаръци, за да не скучаят\".Севернокорейският лидер, който описа ракетата като \"толкова красива, колкото добре изглеждащо момче\", предупреди, че страната му няма да преговаря с Вашингтон за отказване от ядрената програма, докато САЩ не прекратят враждебната си политика към Пхенян.Северна Корея обяви днес, че новата ракета може да носи големи и тежки ядрени бойни глави, информира KCNA.Ким Чен-ун подчерта, че стратегическата сила на страната е укрепена с притежанието на атомни и водородни бомби, както и с междуконтинентална ракета.", "date": "2017.07.05", "title": "Ракетата е „подарък за американските копелета”, обяви вождът Ким Чен-ун"}
{"url": "https://news.bg/world/sasht-otmeniha-zabranata-za-patnicheski-poleti-s-laptopi-ot-turtsiya.html", "text": "Наложената преди три месеца забрана за внасяне на електронни устройства като лаптопи в салона на пътническите самолети от Турция до САЩ е отменена от днес, съобщава частната агенция \"Доган\", цитирана от Ройтерс.Медията пояснява, че превозвачът Turkish Airlines е приел пътници с електронни устройства на полет от летище \"Ататюрк\" в Истанбул до \"Джон Ф. Кенеди\" в Ню Йорк в 06,45 часа местно време тази сутрин.Вчера стана ясно, че САЩ са премахнали забраната на лаптопи в салона на полетите от Абу Даби до щатите.През март САЩ забраниха лаптопите в салоните на самолетите при полети до САЩ, излетели от 10 летища в осем страни - Египет, Мароко, Йордания, ОАЕ, Саудитска Арабия, Кувейт, Катар и Турция, взимайки мерки срещу страховете, че могат да бъдат заложени бомби в електронни устройства, взети на борда на самолета.Великобритания бързо последва примера с подобен набор от ограничения.Миналата седмица САЩ представиха нови мерки за сигурност за полети до страната, чието предназначение е да предотвратят разширяването на забраната за повече страни, което може да причини големи логистични проблеми и да възпре пътуванията.", "date": "2017.07.05", "title": "САЩ отмениха забраната за пътнически полети с лаптопи от Турция"}
{"url": "https://news.bg/health/patsienti-protestirat-pred-sheynovo.html", "text": "Пациенти се събират пред САГБАЛ \"Шейново\" да протестират срещу насилието, което се упражнява към медиците. Вчера, 4 юли, на протест се събраха лекарите от болницата. Протестът днес отново ще подкрепи акушерката д-р Албена Гагова, която беше пребита на 1 юли в болницата.Вчера в подкрепа на протеста на лекарите се обявиха и много лекари, пациенти и организации. Пациентската организация \"Заедно с теб\", Националната пациентска организация, както и екипите на Първа САГБАЛ \"Света София\" и Александровска болница се обявиха против насилието срещу лекарите, осъждайки строго дествията на нападателя на д-р Гагова.Припомняме, на 1 юли, събота, , минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.Жертвата, д-р Албена Гагова, обяснила на мъжа, че плацентата е биологичен материал и за неговото използване и съхранение има установен ред. Гагова му казала, че плацентата ще бъде надлеждно съхранена и че не може да му бъде предоставена в почивния ден. Тогава, като разбрал, че не може да вземе плацентата, мъжът започнал да нанася удари по акушерката.След нападението д-р Гагова е с комоцио, счупен нос и множество хематоми по лицето. Установено е, че лекарката е била в безсъзнание над 20 минути. Акушерката има и разкъсвания на горната устна.Нападателят -  на 3 юли, понеделник. Той е привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание \"лишаване от свобода\" от една до пет години.Вчера, по време на заседанието срещу обвиняемия съдът реши той да остане в ареста. Към момента срещу 37-годишния мъж се водят 3 дела - за грабеж, случаен палеж и подпомагане на нелегални емигранти.", "date": "2017.07.05", "title": "Пациенти протестират пред \"Шейново\""}
{"url": "https://news.bg/world/aktsiya-sreshtu-kamorata-v-ispaniya-italiya-i-germaniya.html", "text": "Най-малко 10 души са задържани в Барселона като част от мащабна европейска операция срещу членове на италианската мафия Камора, обяви говорител на испанската полиция, цитиран от АФП.Към момента има дузина задържани, въпреки че тази цифра може да набъбне, поясни говорителят на полицията в Каталуния, Североизточна Испания.Той добави, че операцията е за \"разбиване на международна престъпна организация, замесена в трафик на наркотици и пране на пари\", имайки предвид \"италианската Камора\", базирана в Неапол, Южна Италия.Операцията се проведе тази сутрин в няколко района на Барселона.Говорителят каза още, че едновременно са провеждани операции и в други европейски държави, включително Италия и Германия.Полицията редовно задържа членове на италианската мафия в Испания.В интервю за \"Паис\" миналия месец топ антимафиотът на Италия Франко Роберти разкри, че италианската мафия е заела солидни позиции в Испания, тъй като страната е на \"стратегическо място\" за тях \"\".", "date": "2017.07.05", "title": "Акция срещу Камората в Испания, Италия и Германия"}
{"url": "https://news.bg/crime/tazi-godina-profesionalniyat-praznik-na-mvr-idva-s-protesti.html", "text": "На днешната дата, 5 юли, през 1879 година с указ на княз Александър I Батенберг се образува Министерството на вътрешните дела към Първото българско правителство след Освобождението.От 1989 година насам на тази дата се отбелязва празника на Министерството на вътрешните работи и на всички работещи в системата на МВР.По случай празника в цялата страна са предвидени церемонии. Областните дирекции на МВР и регионалните управления в страната организират и поднасяне на венци в памет на служителите от системата на МВР, които са дали живота си при изпълнение на служебните си задължения.Припомняме, днес, на връх празника на МВР, служителите в системата ще срещу ниските си възнаграждения. Органите на реда ще се съберат в 11 часа пред сградата на Народното събрание.Очаква се на протеста да се съберат полицаи и пожарникари от цялата страна.", "date": "2017.07.05", "title": "Тази година професионалният празник на МВР идва с протести"}
{"url": "https://news.bg/crime/prokuraturata-predade-na-sada-kmeta-na-plovdiv-ivan-totev.html", "text": "Специализирано звено \"Антикорупция\" предаде на съд кмета на Община Пловдив Иван Тотев, заместник кмета на община Пловдив Димитър Кацарски и кмета на район \"Западен\" при община Пловдив Димитър Колев.Подсъдимите са обвинени в престъпление по служба, свързано с изграждането на \"Зоокът\" - Пловдив.Според обвинението извършеното престъпление е в съучастие, а вследствие на него са настъпили значителни вредни последици, което прави случая особено тежък.Досъдебното производство по случая е образувано на 3 ноември миналата година от Окръжната прокуратура в Пловдив. С постановление на главния прокурор Сотир Цацаров от 15 ноември е разрешено разследването да се проведе извън района на компетентния съд. С постановлението е разпоредено ръководството и надзора върху досъдебното производство да се осъществява от Специализирано звено \"Антикорупция\".Установено е, че в периода 30 април 2014 г. - 29 юли 2015 г. в град Пловдив Иван Тотев, в качеството си на длъжностно лице, заемащо отговорно служебно положение - кмет на община Пловдив и като възложител на обществени поръчки, е нарушил служебните си задължения по повод изграждане на \"Зоокът\" - град Пловдив.Вместо обществената поръчка за изграждането на \"Зоокът\" - град Пловдив да се проведе чрез конкурс, процедурата е проведена като пряко договаряне с изпълнителя \"Запрянови 03\" ООД и в нарушение на Закона за обществените поръчки (ЗОП).Освен това процедурата е проведена и без да е одобрен инвестиционен проект към момента на откриването ѝ. Не е била одобрена количествено - стойностна сметка за проекта и не е бил изготвен комплексен доклад за оценка на съответствието на инвестиционния проект със съществуващите изисквания на строежите. Не е било издадено и разрешение за строеж.След като тези изисквания не са били спазени към момента на сключването на договора за строителството на \"Зоокът\" - Пловдив с фирмата изпълнител - \"Запрянови 03\" ООД, се предполага, че Тотев е нарушил ЗОП с цел да набави облага за търговското дружество в размер на 689 869.70 лв. В този размер е и щетата за община Пловдив.Вследствие на това са настъпили значителни вредни последици и от неимуществен характер. Изяснено е недоверие в обществото към разходването на бюджетните средства на община Пловдив при извършване на дейности от обществено значение, както и съмнение в публичността и прозрачността на разпределяне на бюджетните средства.На съд са предадени за съучастие и заместник кметът на община Пловдив Димитър Кацарски и кметът на район \"Западен\" при община Пловдив Димитър Колев. Установено е, че те са действали като помагачи и умишлено улеснили кмета Тотев за извършването на престъплението.Кацарски е бил назначен от Тотев за Председател на комисия за провеждането на \"Открита процедура\" по реда на ЗОП за избор на изпълнител за извършване на строително - монтажните работи по обект \"Зоокът - Пловдив\". В качеството си на председател Кацарски в нарушение на ЗОП на 28 юли 2014 г. е предложил на кмета Иван Тотев откритата процедура да бъде прекратена. По този начин Кацарски е дал възможност на кмета на община Пловдив да открие друга процедура - договаряне без обявление.Обвинението срещу кмета на район \"Западен\" при община Пловдив Димитър Колев е за това, че на 28 юли 2015 г. като длъжностно лице, умишлено е сключил договор за упражняване на консултантска дейност и строителен надзор при липсата на предпоставките за това. Установено е, че Колев е сключил договора без Район \"Западен\" да е страна по Договор за строителство, сключен между Възложителя - Община Пловдив и Изпълнителя - \"Запрянови 03\" ООД. Изяснено е и че Район \"Западен\" бе е Възложител и няма качеството на участник в процеса на строителството на \"Зоокът\" - Пловдив.Към момента Иван Тотев е с мярка за неотклонение парична гаранция в размер на 20 000 лева. Колев и Кацарски са е с мярка за неотклонение \"Подписка\".", "date": "2017.07.05", "title": "Прокуратурата предаде на съда кмета на Пловдив Иван Тотев"}
{"url": "https://news.bg/bulgaria/nad-15-dushi-sa-postradali-pri-verizhnite-katastrofi-na-am-trakiya.html", "text": "Над 15 души са пострадали при  в посока София и Бургас, съобщиха от здравното министерство.Към 09.20 ч. са регистрирани 15 пострадали, 7 от които са транспортирани до УМБАЛ \"Св. Анна\", 4 до УМБАЛСМ \"Пирогов\" и 1 до УМБАЛ \"Царица Йоанна\".В УМБАЛ \"Св. Анна\" освен 7-те лица, транспортирани със санитарен автомобил, помощ са потърсили и двама пострадали, пристигнали с личен транспорт. Един от пострадалите е в тежко състояние - с фрактура на четвърти шиен прешлен и тежка неврологична симптоматика. Останалите пострадали са с различни травми на тялото и крайниците, включително счупвания и черепно-мозъчни травми.Спешните медици от УМБАЛСМ \"Пирогов\" са информирани и очакват при тях да пристигне линейка с майка и дете, като единият от пациентите е с черепно-мозъчна травма. Възрастна жена с гръдна травма е приета в противошокова зала в болницата.По-късно от \"Пирогов\" уточниха, че четирима пострадали са докарани в спешното отделение на здравното заведение.Дете на 2 години е в детска противошокова зала, а неговата 16-годишна майка минава прегледи и изследвания. 66-годишна жена е с оплаквания в областта на горен и долен крайник, а друга, по-възрастна е в противошокова зала-възрастни, най-вероятно с тежка гръдна травма. Всички пострадали минават подробни прегледи и изследвания.В ИСУЛ очакват пациент с тежка травма на бедрото.В 06.36 ч. в ЦСМП София е постъпил сигнал от телефон 112 за верижна катастрофа на 47-ми километър на автомагистрала \"Тракия\" в посока Пловдив, до град Ихтиман. В 06.52ч. е постъпила информация за нова катастрофа, в обратната посока.Изпратени са 13 линейки, на 3 от които се е наложило да направят повторен курс.", "date": "2017.07.05", "title": "Над 15 души са пострадали при верижните катастрофи на АМ \"Тракия\""}
{"url": "https://news.bg/politics/nenchev-predi-i-radev-smyatashe-za-absurd-da-remontirame-mig-ovete-v-rusiya.html", "text": "През 2015 г. и Румен Радев смяташе, че е абсурдно МиГ-овете ни да се ремонтират в Русия.Това заяви бившият министър на отбраната Николай Ненчев пред bTV.Ненчев цитира в ефир няколко документа - анализи и докладни, подписани от Радев, докато все още е бил ръководител на ВВС.В становище от 14 април 2015 г., се казва, че зависимостта от Русия е парадоксална - \"извършват се излитания по действия на стратегическата руска авиация и същевременно ремонтираме самолетите си там\" и препоръчва \"да се търсят всички възможности за диверсификация на поддръжката\".Т. е. той ни насочва към друга страна, членка на НАТО, на ЕС, подчерта Ненчев.В докладна на Радев от 26 октомври 2015 г. пише, че \"договорът от 22 октомври 2015 г. с Полша е безспорен успех за диверсификацията и премахване на зависимостта от Русия\".\"Искам да разделя времето на Румен Радев преди Решетников и Румен Радев след Решетников\" - заяви бившият военен министър в отговор на въпроса защо се стигнало до сегашната позиция на Радев.\"Не намирам друго основание освен дългата ръка на Русия\", каза още той.Днес беше поредното заседание по делото срещу него за ремонта на самолетите МиГ-29, на което беше разпитан и Радев.На обвиненията, че договорът с Полша е забавил ремонта на самолетите ни, Ненчев отговори: \"Ако бяхме подписали договора с \"РСК МиГ\", щяхме да получим 6-8 месеца по-късно отремонтираните двигатели. С договора с Полша получихме първите два в края на 2015 г., което беше безспорен успех.\"Според мен този процес не е насочен само към мен, а към устоите на България за членството в ЕС и НАТО. Има много аргументи в този смисъл. Обвиненията са, че едва ли не съм застрашил безопасността на българските пилоти, което не отговаря на истината, добави бившият министър.\"Болката на тези, които ме обвиняват, е защо съм сключил договор с Полша, а не с Русия\", каза той.Този процес се превръща във фарс. От документите е ясно, че съм спасил авиацията във времето, в което съм бил министър, добави той.Според прокуратурата, за времето от 5 май 2015 г. до 9 септември 2015 г., като министър на отбраната Николай Ненчев не е изпълнил служебните си задължени я и не е осигурил авиационната безопасност и летателната годност на самолетите от изтребителната авиация на Военновъздушните сили (ВВС).Ненчев цитира анализ от 2015 г., одобрен от Румен Радев, в който се казва, че \"при съпоставката среден нальот към авиационни произшествия е постигнато второ място от 16 години. Извод: Запазва се високо ниво нальота, на авиационното присъствие. Това е добър атестат за нивото на безопасност на полетите\".В анализ от юли 2016 г. пък е констатирано \"по-ниско ниво на риск, намалява общият брой на произшествията. Съотношението среден нальот се е увеличило от 180 на 197 часа\".За избора на изтребител за модернизацията на ВВС Ненчев коментира, че проектът минава през Института по отбрана, където е имало съпротива срещу него. Преди да бъде одобрен проектът, шефът на института беше сменен без основание, посочи той и поиска проверка.По думите му \"Грипен\" е с малко по-ниски технически характеристики от Ф-16.", "date": "2017.07.05", "title": "Ненчев: Преди и Радев смяташе за абсурд да ремонтираме МиГ-овете в Русия"}
{"url": "https://news.bg/crime/radev-zaobikalyal-istinata-po-vreme-na-deloto-sreshtu-nenchev.html", "text": "Президентът Румен Радев е заобикалял истината по време на делото срещу Николай Ненчев за ремонта на изтребителите МиГ-29 по думите на бившия министър на отбраната.Според Ненчев Радев е непоследователен и \"в поведението и начина му на мислене няма логика\".\"Има рамково споразумение, което позволява при необходимост да се сключи договор без да се обявява обществена поръчка\", обясни пред Нова телевизия обвиняемият Ненчев във връзка с изказването на президента Радев, който беше привлечен и разпитан като свидетел по . На влизане в съдебната зала Радев заяви отново, че Николай Ненчев е катастрофирал с договора с Полша за ремонта на изтребителите МиГ-29.Припомняме и че процесът срещу Ненчев се гледа в Софийския градски съд. Той тръгна в края на месец февруари, като се очаква по него да бъдат разпитани поне 23-ма свидетели. Според прокуратурата от 5 май 2015 г. до 9 септември 2015 г. като министър Ненчев не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС., че в нарушение на военния закон Ненчев не е утвърдил проект за инвестиционен разход за ремонта на изтребителите и доставката на резервни части, като по точи начин не е осигурил авиационната безопасност и летателната годност на самолетите за изтребителната авиация на ВВС.Вчера обаче, след близо два часа като свидетел по делото за договора с Полша за ремонт на двигателите на руските МиГ-ове, адвокатът на Николай Ненчев - Менко Менков заяви пред журналисти, че с показанията си .\"Г-н Радев заяви, че министър Ненчев е един от хората, които ясно и недвусмислено са подкрепили българската авиация и че той е първият министър, който се е справил с въпроса за закупуване на нов тип западен самолет\", обясни адвокатът на Ненчев.В заключение Ненчев каза, че е силно обезпокоен от това, което казва президентът Румен Радев. По думите му Радев не прилича на обединител на нацията, защото е човек, койото заобикаля истината.", "date": "2017.07.05", "title": "Радев заобикалял истината по време на делото срещу Ненчев"}
{"url": "https://news.bg/world/yuzhna-koreya-ne-izklyuchva-kndr-da-provede-shesti-yadren-test.html", "text": "Военният министър на Южна Корея обяви, че има голяма вероятност КНДР да проведе шести ядрен тест след първото изпитание на междуконтинентална балистична ракета, съобщават световни агенции.Крайната цел на Северна Корея е да се превърне в ядрена държава, така че аз смятам, че има голям шанс да се случи, каза министър Хан Мин-ку пред парламента на страната.\"\", добави той.Пхенян проведе ядрени изпитания през 2006 г., 2009 г., 2013 г., януари 2016 г. и септември 2016 г. В региона ескалира напрежението, след като Вашингтон потвърди, че КНДР е изпитала междуконтинентална балистична ракета.В същото време САЩ и Южна Корея проведоха съвместни ракетни учения, за да \"покажат прецизните възможности за стрелба\", информира Пентагонът.По време на ученията бяха изстрелвани ракети към териториалните води на Южна Корея. ", "date": "2017.07.05", "title": "Южна Корея не изключва КНДР да проведе шести ядрен тест"}
{"url": "https://news.bg/politics/radev-tarsi-spravedliviya-rast-na-politseyskite-zaplati.html", "text": "Вътрешният министър Валентин Радев ще се бори за увеличение на полицейските заплати от следващата година. Това стана ясно от думите му пред медиите в кулоарите на парламента.\"Моята надежда е, че ще успеем в бюджет 2018 година\", подчерта той в отговор на въпрос на News.bg. Той е съгласен, че трябва да има ръст на възнаграждението на служителите на терен, както и на пожарникарите. Политическото ръководство на силовото ведомство, по думите му, се фокусира върху повишаването на заплатите на полицаите. Това може да стане следващата година, смята Валентин Радев.Той обаче продължава да не разбира защо служителите на реда настояват увеличението да стане веднага.От думите му стана ясно, че министърът ще се бори за справедлив процент ръст на полицейските заплати. \"Той трябва да е такъв, че да се възстанови справедливостта, категоричен е МВР шефът. На въпрос какъв е справедливият процент, Радев лаконично отговори: \"Търсим го.\"", "date": "2017.07.05", "title": "Радев търси справедливия ръст на полицейските заплати"}
{"url": "https://news.bg/bulgaria/natsionalna-zhilishtna-strategiya-za-stroitelstvoto-v-getata-iska-simeonov.html", "text": "Национална жилищна стратегия за строителството в гетата иска вицепремиерът Валери Симеонов. Той се аргументира с това, че проблемът с незаконните постройки продължава да е актуален.Според вицепремиера съвместните усилия между институциите са от ключово значение за интеграцията на ромите, а финансовият ресурс за това трябва да се използва ефективно и да обхване всички секторни политики.Коментарът си вицепремиерът Валери Симеонов направи по повод разгледания в парламента административен мониторингов доклад за интегриране на ромите за 2016Вицепремиерът Валери Симеонов отчете, че усилията за равен достъп на ромите до отделни сфери продължават, но изрази недоволство, че все още са масови случаите на невладеене на български език. Затова и настоява за повече усилия в тази посока.Симеонов похвали усилията на здравните медиатори в гетата. Недоволен е от ниската здравна култура на част от ромите, както и от все още недостатъчната заетост. Липсва интерес към търсенето на работа, смята Валери Симеонов.Постигнатото до момента трябва да бъде продължено и развито, настоя обаче Валери Симеонов.Самият административен мониторингов доклад за интегриране на ромите за 2016 посочва, че интеграцията на ромите напредва. Докладът включва информацията, която е подадена от институциите, като се отчита напредъка по заложените мерки и дейности по шестте приоритета на Националната стратегия - образование, здравеопазване, заетост, жилищни условия, култура и медии, върховенство на закона и антидискриминация. Административният мониторингов доклад за 2016 г. е разделен на две части - информация, предоставена от държавните институции, и приложение, в което са залегнали областните стратегии и общински планове за действие към тези стратегии.Напредък в сферата на образованието се отчита с: въведената целодневна организация на учебния ден за учениците от I до VII клас; гарантирането на равен достъп до качествено образование на децата и учениците от малките населени места, включително чрез интеграция на ромски деца и ученици в етнически смесени детски градини и училища; осигуряването на условия за максимален обхват и ранна адаптация на децата и учениците в системата на предучилищното и училищното образование, включително и на деца и ученици от ромски произход и др. За първи път в българското училище е въведен стандарт за гражданското, здравното, екологичното и интеркултурното образование. През 2016 г. в областта на здравеопазването значителен напредък е увеличаването на здравните медиатори, мобилните кабинети и обхвата на профилактичните прегледи сред ромското население, особено сред малките деца.В областта на заетостта като успех се посочва мобилизирането на усилията на всички заинтересовани страни за активизиране на ромските общности по отношение на интеграцията на пазара на труда. Положителна практика е развитието на трудовите борси и трудовото медиаторство. Резултатът от подадената информация от съответните институции е, че интеграцията на ромите се включва във всички релевантни секторни политики като част от дългосрочната борба със социалното изключване и с проблемите, свързани с бедността. В този смисъл сериозен напредък е постигнатото по отношение на местните политики - общините припознават проблема и изготвят свои общински планове за действие в изпълнение на Националната стратегия.В доклада все пак се отчитат и известни трудности в интеграцията на ромите.\"Срещнатите предизвикателства и трудности относно незадоволителния обхват на профилактичните прегледи сред ромската общност са в резултат на: нередовни здравни осигуровки; липса на избор на семеен лекар; ниска грамотност и липса на здравна култура; липса на здравни медиатори за работа сред ромската общност; незадоволителни нагласи сред ромската общност за интегриране към общо профилактичните дейности за по-добро здраве\", информира Борислав Борисов от здравната комисия в парламента.Сериозен проблем представлява здравната неосигуреност сред ромското население, което ограничава достъпа до медицинска помощ, изтъкна той.\"Голям процент от ромите считат за здраве отсъствието на болест. Здравето се превръща в грижа само при наличието на симптоми и възпрепятстващи последствия, поради това понятието за превенция и профилактика на здравословното състояние почти напълно отсъства\", информира Борисов.Наблюдават се редица положителни тенденции при интегрирането на ромите, като е необходимо осигуряването на повече национално финансиране за изпълнението на мерките от Плана за действие, подчерта той.Общините започват все по-добре да планират, приоритизират и мониторират мерки и дейности за постигане на реални резултати. Проблем за интеграцията се оказва неравномерно покритие на географската територия на страната от работещите 215 медиатори в 115 общини и недостатъчно финансиране на обучението на нови медиатор.Отчита се още затруднен достъп до здравна информация и ниска здравна култура у младите ромки, водещи до ранно забременяване и практическа реализация на принципа, че \"децата не трябва да раждат деца\".Депутатите препоръчват засилване на ролята на трудовите медиатори в бюрата по труда за осигуряване на заетост на младите роми. И в ромската общност има антиваксинални нагласи. В бъдеще трябвало да се работи и в тази посока.По време на дебата в пленарна зала Мануил Манев от ГЕРБ обяви, че фондации издавали речници на цигански, а това не води до интеграцията на малцинствата.Иво Христов от БСП вижда в интеграцията елемент от националната сигурност на страната и цивилизационното бъдеще на страната. Грешни приоритети имало в идеите за интеграцията на ромите. Циганите били цивилизационно изключени от обществото преди 22-23 години. До тогава било интегрирани.Гетата се превърнали в анклави на заплаха на националната сигурност. В Столипиново бил центърът на ислямския фундаментализъм у нас, според него.В гетата имало бомба, която почвала да гърми. Циганското население е жертва на демонтажа на държавата, категоричен бе Христов. Когато имате проблем с циганите, имате проблем със себе си, предупреди червеният депутат. Циганите ще станат капсула за взривяване на държавата, смята Иво Христов.Волен Сидеров се вдъхнови от думите на социалиста и му припомни, че от 20 години говорел за този проблем. Държавнически подход се искал за интеграцията на ромите.Циганите са социални номади, какво е номад, това е онзи, който не прави нищо в околния свят и ползва наготово благата на природата, информира атакистът Станислав Станилов. Около 20% от ромите били интегрирани. В гетото те живеят в своя собствен свят, правата имат най-висока стойност, а задълженията нямат никаква стойност, за тях образованието няма стойност, продължи с анализите той.Има понятие - социална генетика - от майчиното мляко нагоре, когато живееш в дадена среда, тя те оформя и ти не можеш да бъдеш променен, убеден е националистът. Това интеграция трябва да го забравите, трябва да намерим някакъв друг термин, призова Станислав Станилов.Политическата коректност е мантра, допълни той. Безделието е коренът на всяко зло - морковът или тоягата, репресии дори, ако трябва, предлага като решение на интеграцията националистът. Ако морковът е 20 см, тоягата да е 2 м., настоява депутатът. Един ден тези огромни групи ще тръгнат да убиват, ще творят зло, те ще тръгнат да колят наред, ние спим, този доклад е приспивателен, констатира професорът.", "date": "2017.07.05", "title": "Национална жилищна стратегия за строителството в гетата иска Симеонов"}
{"url": "https://news.bg/int-politics/konservatorite-na-merkel-vodyat-ubeditelno-s-16-na-sto.html", "text": "Узаконяването на еднополовите бракове в Германия не е предизвикало никакви сътресения в политическите нагласи на избирателите, показва ново социологическо проучване, цитирано от \"Ройтерс\".Седмичното допитване, проведено за Stern-RTL-Wahltrend, все пак показва 1 процент спад в подкрепата за Християндемократическия съюз (ХДС) на канцлера Ангела Меркел и присъюзния им Християсоциален съюз (ХСС).Според анкетата ХДС и ХСС имат подкрепата на 39 на сто от избирателите или 16 процента повече от основния си опонент - Социалдемокритическата партия (СДП), която се радва на подкрепата на 23 процента от гласоподавателите. Лявоценстристката СПД е ръководена от Мартин Шулц, който доскоро беше председател на Европейския парламент.Левицата, начело на която са Катя Кипинг и Бернд Риксингер, получава подкрепата на 9% от анкетираните, а Зелените добавят един процентен пункт, получавайки подкрепата на 8 на сто. Популистката партия \"Алтернатива за Германия\" запазва нивата от 7 процента подкрепа.Парламентарните избори ще се проведат на 24 септември.Меркел е загубила един процент като предпочитан избор за канцлер. Тя доминира с рейтинг от 51 процента, докато Шулц е далеч назад с 22%, както беше и преди седмица. Според социологическата агенция 69% от участниците в друго проучване подкрепят узаконяването на еднополовите бракове.", "date": "2017.07.05", "title": "Консерваторите на Меркел водят убедително с 16 на сто"}
{"url": "https://news.bg/politics/zasilvat-se-shpionskite-ataki-sreshtu-germaniya.html", "text": "Русия, Китай и Иран извършват все повече шпионски атаки срещу Германия, се казва в нов доклад на германското вътрешно разузнаване. Властите бият тревога и призовават към бдителност особено преди изборите за Бундестаг, посочва Дойче веле.Малко преди срещата на върха на Г-20, която ще се проведе в края на седмицата в Хамбург, Федералната служба за защита на конституцията (BfV) упрекна някои от важните участници в срещата във все по-интензивен шпионаж в Германия. \"Руската федерация, Народна република Китай и Ислямска република Иран са главните актьори в насочени срещу Германия шпионски дейности\", се посочва в новия доклад на вътрешното разузнаване. В същата връзка се споменава и Турция. Докладът съдържа над 300 страници и ще бъде представен днес в Берлин - от вътрешния министър Томас де Мезиер и председателя на Федералната служба за защита на конституцията Ханс-Георг Маасен.Внимание, опасни имейли!На срещата на върха в Хамбург се очаква да пристигнат и руският президент Владимир Путин и китайският му колега Си Цзинпин. Впрочем, днес двамата провеждат разговори в Москва, след което Си Цзинпин ще отпътува за Берлин. В германската столица той ще бъде приет от канцлерката Ангела Меркел.Русия и Китай неведнъж са били в основата на хакерски атаки, насочени срещу Германия, се казва в доклада на вътрешното разузнаване. \"Продължителността и избраната цел\" на атаките ясно показват, че са предприети опити за стратегически шпионаж срещу германските политици и германската администрация. Засегнати от хакерски атаки са най-вече външното министерство и неговите представителства в чужбина, както и министерствата на финансите и на икономиката. На прицел са били също канцлерската служба и представителства на Бундесвера.Федералната служба за защита на конституцията предупреждава също така, че руски хакери могат да се опитат да повлияят на хода на парламентарните избори в Германия, извършвайки хакерски атаки срещу германски партии и политици. Става дума най-вече за шпиониране на имейли и поверителна информация. В резултат на това \"жертвите по всяко време могат да очакват компрометиращи публикации срещу тях\", пише вестник \"Билд\", позовавайки се на доклада.Вътрешното разузнаване предупреждава и срещу подслушвания, извършвани от чуждестранни тайни служби в правителствения квартал в Берлин. \"Поради удобното си положение обект на подслушване могат да станат и различни посолства, чиито сгради се намират в центъра на Берлин, както и други дипломатически представителства\", става ясно от доклада. Предупреждава се също така, че подслушвани могат да бъдат всякакви телефонни и онлайн разговори.Често хакерските атаки зачестяват във връзка с важни икономически и финансово-политически срещи, се сочи по-нататък в доклада. От него става още ясно, че за високопоставени лица и техните сътрудници съществува сериозен риск чрез отварянето на изпратени им фалшиви имейли да заразят с вируси компютърните системи на правителствено равнище.Турция шпионира опозиционериТурската тайна служба МИТ се опитва чрез различни официални турски представителства на Турция в Германия \"да добие влияние върху турската общност и върху формирането на общественото мнение в Германия\", се казва още в доклада. Основна задача на МИТ била да шпионира опозиционно настроени турци. На прицел е най-вече забранената в Турция и в Германия Кюрдска работническа партия (ПКК). Впрочем, турският президент също се очаква да пристигне в Хамбург за срещата на върха на Г-20. Отношенията с него са напрегнати, включително защото Германия забрани на Ердоган да говори на митинг пред свои сънародници в Хамбург.", "date": "2017.07.05", "title": "Засилват се шпионските атаки срещу Германия"}
{"url": "https://news.bg/press/ep-izbra-mariya-gabriep-za-evrokomisar-bebeto-na-poboynika-ot-sheynovo-nyama-da-nosi-imeto-mu-vrashtat-voynishkiya-lav-pred-ndk.html", "text": "Новината, че Мария Габриел е одобрена за еврокомисар е сред водещите теми на всекидневниците в сряда.\"С 517 гласа \"за\", 77 \"против\" и 89 \"въздържал се\" при таен вот Европейският парламент (ЕП) очаквано избра евродепутата от ГЕРБ Мария Габриел за български еврокомисар с ресор \"Цифровата икономика и общество\". За да заеме поста, тя трябва да получи и подкрепата на Европейския съвет, като очакванията са българката да няма проблеми и там. След гласуването Габриел бе поздравена от председателя на ЕП Антонио Таяни и от лидера ЕНП Жозеф Дол. \"Уверен съм, че тя ще покаже професионализъм и отдаденост за постигането на единен цифров пазар в ЕС\", написа Дол в \"Туитър\". \"Мария получи силната подкрепа на ЕП\", коментира Таяни...\" - в. \"Сега\".\"Първите ми думи са на благодарност - за всички ангажирани в отделните фази на процеса по избирането ми за еврокомисар. Това гласи официалното изявление Мария Габриел, след като бе одобрена от Европейския парламент за еврокомисар по цифровизацията. Благодаря на българското правителство за номинацията и оказаното доверие. Благодаря на колегите от ЕП и експертите от генералните дирекции на Европейската комисия за подготовката за изслушването ми. Благодаря на всички, участвали в изслушването парламентарни комисии и на колегите от тях за задълбочените въпроси. Благодаря на гражданите за подкрепата и куража, които ми даваха и дават. Благодаря на всички колеги от различните политически групи в ЕП, които гласуваха да бъда тази от тях, която да продължи да взима под внимание идеите им, но вече на ниво еврокомисар, добавя тя. За мен е важен и вотът на онези, които не са намерили достатъчно мотивация да ме подкрепят. Взимайки предвид вота на всички, ще продължа с две думи напред - отговорност и обединение, продължава тя. Отговорност да подкрепя прилагането на стратегията за цифровия единен пазар, приета от ЕК през май 2015 г. и основаваща се на три стълба - подобряване на достъпа на потребителите и бизнеса до цифрови стоки и услуги, благоприятни условия и равнопоставеност за цифровите мрежи и иновативни услуги, и увеличаването на потенциала за растеж на цифровата икономика. Отговорност да работя така, че всеки европейски гражданин да усеща в ежедневието си ползите от цифровите технологии, като едновременно с това се чувства сигурен и защитен. Именно това ще бъде първостепенен приоритет в работата ми - гражданите да бъдат в центъра на всички действия, свързани с цифровия единен пазар. Това включва създаването на среда, която да позволи на всички европейци да се възползват изцяло от многобройните възможности, които ни предоставят цифровите технологии. Затова е много важно да наблегнем на новите умения, които трябва да бъдат придобити. Това ще позволи на всеки от нас да се адаптира към цифровата трансформация и новите изисквания на пазара на труда. На въпроса за въздействието на цифровата революция върху работните места и как да отговорим на това предизвикателство отдавам приоритетно значение, казва още Габриел. Решена съм да приложа натрупания опит в политиката, парламентаризма и дипломацията за постигането на политически споразумения със съзаконодателите по предложенията, свързани с кода за електронни далекосъобщения, реформата на авторското право, аудиовизуалните медийни услуги, геолокализацията. Имам намерение да реализирам нови целеви инициативи в областта на киберсигурността, регулирането на платформите и трансграничния поток от данни, в съответствие с междинния преглед на стратегията за цифровия единен пазар. За постигането на тези цели поставям в центъра обединението, което винаги е било крайъгълен камък в работата ми, твърди родният еврокомисар.\" - в. \"Стандарт\".\"Европарламентът (ЕП) даде почти безпрецедентна подкрепа за новия ни еврокомисар Мария Габриел с 517 гласа \"за\". А буквално минута след обявяването на резултата от тайното гласуване на евродепутатите председателят на ЕП Антонио Таяни отправи поздравления в туитър към Габриел. \"Радвам се, че ще работим заедно за единен цифров пазар в Европа\", отбеляза почти по същото време президентът на ЕК Жан Клод Юнкер. \"Убеден съм, че професионализмът и отдадеността на комисар Мария Габриел ще придвижат ЕС напред по пътя към истински цифровия единен пазар\", коментира в туитър президентът на ЕНП Жозеф Дол. \"Успех на новия български еврокомисар! Силен глас за България в Европа, нова сила в подкрепа на единния цифров пазар\", написа в профила си в социалната мрежа и Манфред Вебер, председател на групата на Европейската народна партия (ЕНП/EPP). \"Пожелавам й успех на тази изключително отговорна позиция. Винаги съм бил убеден в нейните качества и упорит труд\", отбеляза във Фейсбук премиерът Бойко Борисов. \"Сигурен съм, че ще се справи успешно със задълженията на ресора!\", бе първият коментар и на председателя на парламента Димитър Главчев. Еврокомисарите Вера Юрова и Юрки Катайнен също не спестиха суперлативи към българския представител в ЕК... След гласуването в Страсбург се очаква и почти формалното одобрение от Съвета на министрите в ЕС.\" - в. \"Труд\".Нападението срещу д-р Албена Гагова от болница \"Шейново\" и насилието срещу лекарите също са сред актуалните теми.\"Лекари, сестри и акушерки от АГ болница \"Шейново\" излязоха на символичен протест след жестокия побой над гинеколожката д-р Албена Гагова. Те бяха подкрепени и от екипа на другата общинска столична АГ болница \"Св. София\", от лекарския съюз и пациентски организации, които поискаха незабавни мерки от властта и подкрепа от обществото. На символични протести излязоха медици и в цялата страна. Въпросът беше обсъден и на заседанието на кабинета. \"Министър Петров, ползвам случая да изкажа цялата ни подкрепа към колегите ви в \"Шейново\". И помислете, да видим какъв е механизмът да ги защитим, макар че срещу простащината не знам как да ги защитим...Ако трябва, помогнете и в завеждане на дела...\", каза премиерът Бойко Борисов на здравния министър Николай Петров. \"В нашата страна има огромен проблем - прави се законодателство, но то не се спазва. Очевидно ще трябват нови мерки, предстоят ни серия от разговори с парламентарните комисии, с вътрешния министър, ще искаме среща и с министър-председателя\", каза пък бившият здравен министър д-р Таня Андреева пред БНТ. Тя е била на работа по време на инцидента в \"Шейново\" и е пряк свидетел. В събота Владимир Стоянов, който е генетик, преби зверски д-р Гагова малко след като му се роди бебе, тъй като гинеколожката отказала да му даде плацентата на новороденото. Той е работил в генетична лаборатория във Великобритания и според хора, които го познават, е обсебен от идеята за търсене на ключа за вечната младост. У нас обаче е имал обвинения за грабеж на непълнолетно момче, палеж и укриване на нелегални мигранти. Д-р Гагова е с комоцио, счупен нос и сцепена уста и е изпаднала в безсъзнание за двайсетина минути след побоя.\" - в. \"Сега\".\"Превенцията на атаките срещу медици ще са строгите присъди, заяви министър-председателят Бойко Борисов на днешното правителствено заседание, цитиран от правителствената пресслужба... \"Родило му се бебе - вместо да се радва, да е празник - пребива докторката. Не знам срещу това каква защита\", казва по време на заседанието Борисов. \"Ако трябва, помогнете и в завеждане на дела. Пълна подкрепа за каквото е необходимо! И ние искаме той да получи справедлива присъда, защото това е и превенция. Действително разчитаме тук и на съдебната система. Превенцията, според мен, е повече тежки присъди\", казва премиерът. Според министъра на здравеопазването Николай Петров нападенията над медицински лица са над 50 на година. Като мярка срещу подобна агресия преди година в Наказателния кодекс влезе в сила допълнителна закрила над лекарите и по-строги присъди за нападателите им - от 5 до 12 години, припомни по време на дискусията Валери Симеонов. \"Това, че в момента съдебната система не работи - отчитат се смекчаващи вината обстоятелства, дават се условни, това вече е друг въпрос\", коментира той...\" - в. \"Дневник\".\"Майкaта на бебето, чиято плацента генетиĸът c кpиминално доcие Владимиp Стоянов тaка и не полyчи, е cилно pазcтpоeна и щокирана от cлyчилото cе. Жената, за която еĸипът на \"Шейново\" cе гpижи вceотдайно от cъбота, без да позволи инцидентът да повлияе на отношението мy, е откaзала да запише бебето c името на бащата...\" - в. \"24 часа\".\"Очаквам сега мъжът, пребил лекарка в \"Шейново\", да се окаже с хипертония, вътрeочно налягане, може и дискова херния да получи. Това обяви пред БТВ д-р Мирослав Ненков, зам.-министър на здравеопазването, по повод побоя над акушер-гинеколог от болница \"Шейново\" на 1 юли и мярката на задържания за престъплението Владимир Стоянов. Наскоро съдът освободи нападателя на незрящи туристи в Несебър - 21-годишния Тодор Николов, защото имал хипертония, глаукома и разни други заболявания. Фактът, че лекари пишат тези диагнози, които помагат на престъпници да излязат на свобода той определи като \"Тежка морална недостатъчност\". Д-р Ненков се зарече внимателно да проследи каква ще е присъдата на Стоянов, колкото и дълго да продължи процеса. По думите му осъдените за насилие над медици са единици. \"Битата д-р Гагова от болница \"Шейново\" физически ще се възстанови, но психическата травма ще остане. Травмата е за цялото общество. Това е долно нечовешко криминално престъпление\", коментира още зам.-министърът. Относно финансовите проблеми на болницата в Ловеч той обясни, че те нямат нищо общо с лимитите, а са заради договор на лечебното заведение с частна структура за инвазивна кардиология, сключен преди 10 години. Той признава, че и Министерството на здравеопазването си е затваряло очите години наред.\" - в. \"Труд\".\"Искрено се надявам, че правораздавателната система ще реагира адекватно на случая с пребитата акушерка в столичния родилен дом \"Шейново\", обяви в БНТ ви председателят на здравната комисия в парламента д-р Даниела Дариткова. Това явление няма аналог в нито една европейска страна. Съмнявам се, че и по света някои хора бият своите лечители. Трябва да стане обект на протест, не еднократен на някое здравно заведение, а на широк обществен дебат. Ние като законодател си свършихме работата. Осъдителните присъди обаче не са честа практика и това създава впечатление, че деянието може да бъде безнаказано. Само със законодателните мерки не се случва превенцията. Във форумите някои дори се опитваха да оневинят нападателя. За мен това е потресаващо\", допълни д-р Дариткова...\" - в. \"Стандарт\".Демонтирането на монумента пред НДК и възстановяването на войнишкия мемориал също са във фокуса на всекидневниците.\"Каменната фигypа на лъв от pазpyшения Войнишки мемоpиал на Пъpви и Шеcти cофийcки полк ще cе въpне на оpигиналното cи мяcто - пpед НДК cлед 37 г. Това ще cтане, cлед кaто пpиключи демонтажът на паметникa \"1300 г. Бългаpия\", заел мяcтото на мемоpиала. \"Иcкаме да въpнем на оpигиналното мy мяcто един от най-важните елементи на Войнишкия мемоpиал - лъва, който е cтоял в центъpа на паметникa. Фигypата cе пази във Военноиcтоpичеcкия мyзей\", кaза кметът на София Йоpданка Фандъкова...\" - в. \"24 часа\".\"Още преди откриването му през 1982 г. паметникът \"1300 години България\", чието демонтиране започна вчера, е бил определен като незавършен. Година по-късно със своя заповед министърът на строителството и селищното устройство Григор Стоичков му отнема акт 16. В годините от 1988 до 2011 г. паметникът е бил обект на експертизи, които са показали, че той е в лошо състояние и е опасен за гражданите. Това показват документи, на които днес кметът на София Йорданка Фандъкова се позова, по време на пресконференция по повод демонтирането. На събитието присъстваха още зам.-кметът по културата Тодор Чобанов, главният архитект на София Здравко Здравков и общинските съветници от ГЕРБ Силвия Христова и Николай Стойнев. По думите на Фандъкова тези документи показват, че \"моментът за възстановяване на паметника отдавна е отминал\". Тя посочи, че авторът на творбата - Валентин Старчев, е бил част от комисия, която през 2003 г. установява, че е необходимо незабавното демонтиране на плочите и спомагателната конструкция. В тази комисия е бил и Светлин Русев, който през миналата седмица се обяви за запазването на паметника. Валентин Старчев пък обжалва решението на Столичния общински съвет от 2014 г. за премахване на творбата му. През 2016 г. Върховният административен съд обаче отхвърли протестите на автора. \"Много от тези хора, които днес се обявяват за защита на паметника, през годините са имали цялата възможност да направят нещо за възстановяването му\", каза Фандъкова. По думите й Столичният общински съвет е взел решението за премахването на монумента след дълги обществени обсъждания, като нито един инициативен комитет не е предложил проект за запазването на творбата. Фандъкова каза, че скулптурите, които в момента се демонтират, ще бъдат поставени в Националния исторически музей, като Валентин Старчев е бил поканен да участва. Спомагателната метална конструкция ще бъде дадена на вторични суровини, което ще \"донесе допълнителни средства за Столичната община\". На мястото на \"1300 години България\" ще бъде възстановен мемориалът на Първи и Шести пехотен полк. При възстановяването ще бъде върнат и лъвът, който е бил част от комплекса, който в момента се съхранява в Националния военноисторически музей. Фандъкова припомни, че Столичната община е провела конкурс за възстановяване на мемориала, но нито един от проектите не е получил минималните 50 точки. По думите на Тодор Чобанов предстои да бъде обявен нов конкурс за проект, като заданието за него се пише в момента. По думите му плочите, на които са били изписани имената на войниците от Първи и Шести пехотен полк, са тежко пострадали, а някои дори липсват. Той обеща, че избраният проект ще премине през обществени обсъждания и художествения съвет на Столичната община. Той посочи, че това ще бъде основна разлика от \"80-те години, когато е било взето грешното решение за разрушаването на войнишкия мемориал\". Здравко Здравков увери, че Столичната община е издала всички необходими документи за демонтирането...\" - в. \"Дневник\".", "date": "2017.07.05", "title": "ЕП избра Мария Габриеп за еврокомисар, бебето на побойника от „Шейново” няма да носи името му, връщат войнишкия лъв пред НДК... "}
{"url": "https://news.bg/int-politics/makron-se-spusna-varhu-atomna-podvodnitsa.html", "text": "Френският президент Еманюел Макрон прекара няколко часа в атомна подводница по време на учения със симулация на изстрелване на ядрена ракета, предаде Би Би Си.Макрон се спусна от хеликоптер на подводницата \"Ле терибл\", намираща се на около 300 километра от Бретан.По-късно той публикува в Twitter снимка от знаменателния момент.Френският президент подчерта значението на френските ядрени оръжия, определяйки ги като крайъгълен камък на сигурността.Симулацията на изстрелване на ракета беше част от програмата на посещението на Макрон във военноморската база \"Ил Лонг\", където са базирани четирите френски атомни подводници, екипирани с балистични ракети с ядрени бойни глави.Такива ракети са на въоръжение и във френските военновъздушни сили.Ядреният арсенал на страната включва около 300 бойни глави.", "date": "2017.07.05", "title": "Макрон се спусна върху атомна подводница"}
{"url": "https://news.bg/world/siriyskata-opozitsiya-prevze-nay-ukrepenata-chast-ot-raka.html", "text": "Сирийската опозиция превзе най-укрепената част от Рака, която повече от две години и половина се контролираше от ИДИЛ, предаде Би Би Си.Кюрдски и арабски бойци са успели да преминат през стената на старата част от града. Според изявление на американските военни, международната коалиция е помогнала на настъплението на опозицията като е разрушила две секции от стената.През миналата седмица опозиционният алианс Сирийски демократични сили съобщи, че след няколкомесечни боеве изцяло е обкръжил града, смятан за един от последните бастиони на ИДИЛ. Преди настъплението около 4000 джихадисти са отбранявали позициите си в Рака.Международната коалиция смята превземането на Рака ще бъде за решаващ удар срещу джихадистите.", "date": "2017.07.05", "title": "Сирийската опозиция превзе най-укрепената част от Рака"}
{"url": "https://news.bg/int-politics/viktor-suvorov-rusiya-se-razpada-putin-e-hodesht-politicheski-trup.html", "text": "Русия е изправена пред разпад.Това заяви бившият съветски разузнавач, сега историк и писател, Виктор Суворов в интервю на журналиста Дмитрий Гордон за канала \"112 Украина\".\"Роден съм в Далечния Изток. Баща ми беше офицер. Не можеше да избира къде да служи, затова и детството ми премина там. Далечният Изток сега е изцяло китайски и китайците контролират всичко там. Те са и в Задбайкалието. Но московската власт толерира тази \"окупация\". Ако китайците са дошли там, те никога повече няма да си тръгнат. Русия я очаква разпад.\" - прогнозира Суворов.\"Не казвам кога ще стане това, но ще мине малко време и в следващото интервю ще си кажем: \"Жалко, но какво да се прави? Такава е историята\". Виж, имаше велик социалистически лагер, а се разпадна. След това остана великият Съветски съюз, но с него се случи същото. Това е тен-ден-ци-я, сър, тенденция. Кой е следващият? (...) Разпадът продължава.\" - казва още бившият разузнавач.Той определя като блъф внушенията, че светът и конкретно Западът се бои от Владимир Путин.\"Има само една причина Западът да се отнася така внимателно към Русия - това е ядрената мощ но тя е раздута. В интернет може да се види с какви стратегически ракети разполага Русия. Те са направени в Украйна. Освен това срокът им за експлоатация е изтекъл много отдавна. \" - добавя Суворов.По думите му, руският президент Владимир Путин е ходещ политически труп, а военно-промишленият комплекс е в упадък..Той прогнозира, че вероятно руският президент ще завърши пътя си в политиката подобно на Николае Чаушеско и Моамар Кадафи.\"Този, който ще дойде след Путни, ще го накаже демонстративно, както бяха наказани други диктатори.\" - казва още Виктор Суворов.", "date": "2017.07.05", "title": "Виктор Суворов: Русия се разпада, Путин е ходещ политически труп"}
{"url": "https://news.bg/world/300-dzhihadisti-branyat-500-kv-m-v-mosul.html", "text": "Иракски командир съобщи, че около 300 джихадисти от ДАЕШ (\"Ислямска държава\") контролират малка територия в Стария град на Мосул, информира АП.Генерал-лейтенант Сами ал Ариди от специалните сили на Ирак поясни, че екстремистите контролират около 500 квадратни метра.Вчера иракският премиер Хайдер ал Абади поздрави въоръжените сили с \"голямата победа\" в Мосул, въпреки че боевете продължават.ДАЕШ превзе града за няколко дни през лятото на 2014 г. Иракските сили, подкрепяни от водената от САЩ коалиция, започнаха мащабна операция за връщането на града през октомври 2016 г.Боевете се водят в квартал в Стария град на Мосул, където иракските сили са на около 250 метра от река Тигър.", "date": "2017.07.05", "title": "300 джихадисти бранят 500 кв. м в Мосул"}
{"url": "https://news.bg/world/tramp-s-nadezhda-evropa-da-mu-dade-vtori-shans.html", "text": "Президентът на САЩ Доналд Тръмп се надява Европа да му даде втори шанс, пише \"Политико\".Днес Тръмп ще отпътува за Европа, където ще посети Полша, ще проведе първа среща с руския президент Владимир Путин и ще участва на срещата на Г-20 в Хамбург.Обиколката ще даде възможност на Тръмп за изкупление след катастрофалната визита в Брюксел през юни, на която отказа пред съюзниците да потвърди Член 5 от Северноатлантическия договор за колективна отбрана.Г-20 през последните години е особено спокойно събитие, но тази година ще е изпълнено с геополитическа интрига.Според \"Политико\" обиколката на Тръмп ще бъде между успеха и провала, като крайния резултат ще зависи най-вече от това дали американският лидер ще се съобрази със съветниците си или ще се подаде на националистическите и \"Америка преди всичко\" импулси.Първата спирка на държавния глава на САЩ е Полша. Варшава дава възможност на Тръмп да поправи щетите след посещението си в Брюксел като демонстрира ангажимента си към сигурността в Източна Европа на фона на напрежението с Русия. Той можеше да посети и Румъния, но наскоро държавният глава на балканската държава беше в Белия дом.Поляците вярват, че Тръмп се е съгласил да посети Варшава, защото е идеологически съюзник с ултраконсервативната управляваща партия \"Право и справедливост\", която е атакувана от Европа за ерозирането на върховенството на закона, както и заради враждебността си към мултикултурализма и либералните ценности.Второто голямо събитие е първата дългоочаквана среща на Тръмп с Путин. АП съобщи по-рано тази седмица, че администрацията на американския лидер е дълбоко разделена относно срещата с руския лидер. Тръмп и някои негови съветници настояват за пълна двустранна среща с достъп на медиите и целия протокол, свързан с подобни разговори.Според разпространявана информация американският лидер е поискал от екипа си да подготви списък с отстъпки, които може да предложи на Путин в Хамбург. Не е известно Тръмп какво ще поиска в замяна.Един от основните въпроси е дали Тръмп ще повдигне казуса за руската намеса на президентските избори.Първият въпрос около срещата на Г-20 в Хамбург е дали ще има насилие. Събитието ще се проведе в квартала Schanzenviertel, който е исторически дом на германската контракултура, насилие и ляв радикализъм. Сега е район с популярни барове и ресторанти.На форума ще се разбере дали Тръмп ще се присъедини към международния икономически ред или е решен да го възпрепятства. Срещите на Г-20 се провеждат на две нива - финансови министри и лидери. Последната среща на финансовите министри в Баден Баден не завърши добре. Администрацията на американския президент настоява за премахване на стандартния език за съпротива срещу протекционизма и дори отхвърли компромисния език на германския финансов министър за уважаване на базираните на правила институции.По време на форума се очаква да бъдат и засегнати основните проблеми в международните отношения, включително КНДР, Сирия, Катар и борбата с климатичните промени.", "date": "2017.07.05", "title": "Тръмп с надежда Европа да му даде втори шанс"}
{"url": "https://news.bg/int-politics/podpisvaneto-na-dogovora-s-makedoniya-se-otlaga-za-druga-data.html", "text": "Подписването на договора за добросъседство между България и Македония, което беше насрочено за 2 август, най-вероятно ще бъде отложено за друга дата, съобщи Това се налага, тъй като на 2 август Македония, съвместно с Черна гора, ще бъде домакин на срещата на страните от Адриатическата харта, в която ще участва вицепрезидентът на САЩ Майк Пенс.Форумът ще се проведе в Подгорица.Медията се позовава на отчет на македонския министър на външните работи Никола Димитров пред комисията по външна политика в македонския парламент.Представителите на опозиционната ВМРО-ДПМНЕ настояха да видят текста на договора преди подписването му, но документът ще бъде внесен в парламента за ратифициране, след като държавните лидери на двете страни сложат подписите си под него.Министър Димитров коментира, че сега Македония трябва да докаже ,че може да решава проблемите със съседите си и да постигне консенсус по новия етап във външната си политика.", "date": "2017.07.05", "title": "Подписването на договора с Македония се отлага за друга дата"}
{"url": "https://news.bg/world/nikoga-nyama-da-dopusnem-yadrena-severna-koreya-zakani-se-tilarsan.html", "text": "Държавният секретар на САЩ Рекс Тилърсън потвърди и остро осъди първото изпитание на междуконтинентална ракета от страна на КНДР, съобщават американски медии.Той се закани САЩ да предприемат \"по-твърди мерки\" за сдържане на Пхенян.В съобщение Тилърсън призова за световни действия срещу Северна Корея за справяне с \"глобална заплаха\", пояснявайки, че \"\".Държавният секретар изтъкна, че САЩ, Япония и Южна Корея \"никога няма да приемат ядрена КНДР\" и повтори призова на Вашингтон за Корейски полуостров без ядрени оръжия.Припомняме, вчера КНДР се похвали, че за първи път успешно е тествала междуконтинентална балистична ракета, която според експерти е с обсег около 6 700 километра или може да достигне до Аляска.Вашингтон поиска извънредна среща на Съвета за сигурност на ООН за КНДР.Според американски източници ракетата на КНДР е двустепенна, като втората степен е допринесла за още около 30 секунди полет на ракетата.В същото време говорител на Пентагона съобщи, че САЩ и Южна Корея провеждат ракетни учения, които има за цел да \"покажат нашите възможности за прецизна стрелба\".Военното министерство потвърди думите на Тилърсън, че КНДР е заплаха за САЩ и за съюзниците. ", "date": "2017.07.05", "title": "Никога няма да допуснем ядрена Северна Корея, закани се Тилърсън"}
{"url": "https://news.bg/regions/dazhdovete-ostaviha-bez-hlyab-zhitelite-na-plevenskoto-selo-podem.html", "text": "Жителите на плевенското слео Подем се оплакват, че са останали без хляб и стоки в магазините. Заради проливните дъждове в понеделник, 3 юли, много от улиците в селото са разрушени и са останали почти без асфалт.Хората се притесняват и че при спешен случай в селото няма да може да влезе линейка.Кметът на село Подем, община Долна Митрополия, Николай Христов заяви пред bTV, че селото няма отводяване и че подобни наводнения стават педиодично от 70-те години на миналия век насам. По думите му при проливни дъждове водата се събирала на около 10 километра извън селото и набирала скорост. По този начин се получило и огромната приливна вълна, която заля централната част на селото в понеделник. Бедствието наводни и гарата на селото.Поля Цоновска, кмет на община Долна Митрополия, посочи, че държавата работи по въпроса и се интересува от проблемите на жителите на селото. По думите ѝ самият президент Радев се е обадил, за да попита как са жителите на Подем и дали имат нужда от съдействие.Според Цоновска вече се работи по изграждането на проект за отводняване на селото.Припомняме, по-рано днс, 5 юли, вътрешният министър Валентин Радев обясни, че са предприети всички превантивни дейности по предотвратяването на щетите от бедствието в понеделник.Според Радев ще се отпуснат средства в размер на 28 млн. лв., с които да се подпомогне възстановяването след проливните дъждове.", "date": "2017.07.05", "title": "Дъждовете оставиха без хляб жителите на плевенското село Подем "}
{"url": "https://news.bg/economics/parviyat-ni-satelit-dostigna-balgarskata-pozitsiya-na-geostatsionarna-orbita.html", "text": "Първият български комуникационен сателит BulgariaSat-1 достигна българската позиция на геостационарната орбита на 3 юли в 9:30 часа, съобщават от \"Булсатком\", цитирани от money.bg.В процедурите по достигането до орбиталната позиция участваха българските екипи в София и Пало Алто. Екипът на BulgariaSat потвърди, че сателитът ще има живот и гориво за повече от 20 години.Сателитът беше изстрелян на 23 юни c paĸeтa Fаlсоn 9 нa aмepиĸaнcĸaтa ĸoмпaния ЅрасеХ oт paĸeтнaтa плoщaдĸa в Kocмичecĸия цeнтъp Keнeди нa HACA във Флopидa.BulgariaSat-1 ще започне да излъчва в началото на август. Освен за телевизионни и комуникационни услуги BulgariaSat-1 може да се използва за осигуряване на пренос на данни към мобилни мрежи, както и при форсмажорни обстоятелства - аварии, вследствие на природни бедствия - земетресения, бури, наводнения, когато наземните мрежи не работят.\"Успешното позициониране на BulgariaSat-1 е още едно голямо постижение за екипа ни, но и за България, и за нашите клиенти. Ако всичко върви по план, BulgariaSat-1 ще започне да излъчва в началото на август\", коментира изпълнителният директор на \"България Сат\" и \"Булсатком\" Максим Заяков.BulgariaSat-1 бе изстрелян от SpaceX с използването на специална технология, която позволи на сателита да използва по-малко гориво за достигането на позицията си. Благодарение на това той ще има живот и гориво за повече от 20 години.", "date": "2017.07.05", "title": "Първият ни сателит достигна българската позиция на геостационарна орбита"}
{"url": "https://news.bg/crime/politsai-izlyazoha-na-zhaltite-paveta.html", "text": "В деня на  стотици полицаи се събраха пред паметника на \"Цар Освободител\" пред Народното събрани в знак на протест.С трансперант \"Искаме заплати, а не подаяние\" служителите на МВР, участващи в протеста се заканиха, че ако не бъде изпълнено искането им за нов Закон за МВР ще предприемат протестни действия на всеки голям празник на полицията.Служителите в системата на МВР настояват за увеличаване на заплатите им и твърдят, че социален диалог с ръководство на министерството в лицето на министър Валентин Радев няма.От синдикатите са на мнение, че проблемите в МВР вече не търпят отлагане.Според заместник-председателя на управителния съвет на Синдикалната федерация на служителите в МВР (СФСМВР) Димитър Хайтов вече от 9 години служителите чакат да бъдат решени проблемите в министерството, но вместо това те се натрупват и се задълбочават.Той припомни, че проблемите в системата се поставят от синдиктите последователно 2012-та, 2013-та, 2014-та, 2015-та година. А през 2015-та се стигна и до масов полицейски протест с над 10 хиляди участници и палатков лагер на синдикатите, продължил 40 дни пред Народното събрание. Хайтов припомни и че обещанията за увеличаване на заплатите е имало и по времето на министър Румяна Бъчварова с тогавашен и сегашен заместник-министър Красимир Ципов. Така наречената \"Реформа Бъчварова\" трябвало да доведе до исканата услуга на обществото и да покрие тяхното очакване, както и до подобряване условията на работа и увеличаване на заплатите на служителите.\"Тогава за пореден път ни се обещаваше, че ще се вземат мерки. Вече сме 5-ти юли 2017-та г. До момента нямаме нищо черно на бяло, нямаме нищо подписано, нямаме нищо заявено като документ\", посочи Хайтов.Хайтов коментира още, че до момента исканата от тях среща в качеството им на синдикати с вътрешния министър Валентин Радев, не се състояла.Той коментира и въпросното заседание на съвета по социално партньорство, на което Радев е изпратил заместник-министърът си Стефан Балабанов. \"Тогава единодушно бе прието, че трябва в спешен порядък да бъдат увеличени възнагражденията на служителите\", изтъкна Хайтов. Той не скри разочарованието си от факта, че след заседанието министър Валентин Радев заявил, че това не е съгласувано с него и нямало как да стане.Хайтов заяви, че до протеста се е стигнало, заради липсата на диалог с ръководството на МВР. \"Стигаме до едни голи обещания евентуално някога за в бъдеще ще ви помогнем и това го търпим вече девета година\", коментира Хайтов. Той не възприе позицията и опита на министър Радев да противопостави полицаите на учителите, служителите от Агенцията за борба с градушките, лекарите. Хайтов посочи, че по време на мирния палатков лагер - десетки пъти покрай тях са минавали ескортите на министър-председателя Бойко Борисов и на вътрешния министър Румяна Бъчварова. \"Никой от тях не се спря при нас да ни попита какъв е проблемът. Тогава също  - лятото на 2015-та година\", посочи Хайтов.Той бе категоричен, че задълженията на служителите от МВР се увеличават, но възнагражденията си остават същите. Така например полицаите са натоварени със задачата по съпровождане на психично-болни лица. По думите му и рутинната работа се увеличава за всеки служител заради съкръщаването на щата и масовото напускане на служители от системата.На въпрос обидени ли се чувстват, Хайтов заяви: \"Меко казано не сме очаровани от отношението на държавата към нас. Опитват се да ни провокират и да ни вкарат в конфронтация с лекари и учители. По този елементарен начин да се опитват да ни конфронтират - ще ги помоля да спрат. Министър Радев няма да успее и не му прави чест да се опитва по такъв начин да ни конфронтира\", категоричен бе Хайтов.Венцислав Станков, председател на синдикалната организация \"Огнеборец\" заяви, че основните искания на служителите са продуктивуни от ниските възнаграждения. \"Внесли сме предложения за изменения на Закона за МВР, който държим да се случи в най-кратки срокове\", настоя той.Той бе категоричен, че не приема решението за специалните облекла на огнеборците от страна на ръководството на МВР. По думите му според решението специално облекло се полага не за една, а за две години. \"Един огнеборец не може да изкара с една униформа една година. Това е също много голям проблем.В Румъния е регламентирано, че всеки служител си планира каквото му е необходимо това да получава. Ние получаваме това, което има доставено в магазините и складовете, без значение дали сме го планирали или не\", каза още Станков.Протестът на служителите завърши с поднасяне на цветя и венци пред паметника на загиналите служители по време на изпълнение на служебния им дълг в градинката при църквата \"Св. Седмочисленици\".", "date": "2017.07.05", "title": "Полицаи излязоха на жълтите павета"}
{"url": "https://news.bg/int-politics/katar-otgovori-na-iskaniyata-na-sauditska-arabiya-i-ko.html", "text": "Четирите арабски страни, които скъсаха отношенията си с Катар, обявиха, че са получили отговора на Доха на техните искания за прекратяване на дипломатическия скандал, точно навреме за планирана среща в Кайро, съобщава \"Асошиейтед прес\".Саудитска Арабия, Обединените арабски емирства, Бахрейн и Египет посочиха в съвместно изявление, че ще отговорят на Катар \"своевременно\". Страните не са дали подробности относно стъпките, които ще предприемат.Четирите арабски страни прекъснаха отношенията си с Катар заради предполагаема подкрепа на тероризма и близки отношения с Иран. Страните излязоха със списък от 13 искания към Катар на 22 юни, давайки му 10 дни да ги изпълни и да сложи край на кризата. По-късно те удължиха крайния срок с 48 часа по искане на Кувейт, който действа като посредник за разрешаването на кризата. Удълженият срок изтече рано тази сутрин. Катар отрича да подкрепя тероризма и защити топлите си отношения с Иран; двете страни споделят огромно газово находище на морското дъно в Персийския залив. Според Доха списъкът с искания е невъзможно да бъде изпълнен. Част от исканията са Катар да затвори турска военна база и да закрие международния англоезичен телевизионен канал \"Ал Джазира\". Външните министри от четирите арабски държави трябва да се срещнат по-късно днес в Кайро, за да обсъдят следващите си ходове по отношение на кризата с Катар.", "date": "2017.07.05", "title": "Катар отговори на исканията на Саудитска Арабия и Ко. "}
{"url": "https://news.bg/int-politics/stranite-ot-g-20-davat-4-pati-poveche-pari-za-izkopaemi-goriva-otkolkoto-za-zelena-energiya.html", "text": "Страните от Г-20 осигуряват четири пъти повече публично финансиране за изкопаеми горива отколкото за възобновяемата енергия (ВЕИ).Това разкрива доклад на коалиция от неправителствени организации преди провеждането на срещата на върха на 20-те най-развити световни икономики в Хамбург, където германският канцлер Ангела Меркел заяви, че изменението на климата ще бъде в центъра на дневния ред, пише британското издание \"Гардиън\".Авторите на доклада обвиняват страните от Г-20 в говорене на различни неща според както им отърва, като срещата на върха е изправена пред предизвикателството на скептичната американска администрация, след като президентът Доналд Тръмп изтегли САЩ от глобалното споразумение за климата от Париж.Публичното финансиране се отпуска под формата на облекчени заеми и гаранции от правителствата, и заедно с огромните субсидии за изкопаемите горива, това прави въглищните, петролните и газовите централи по-евтини от ВЕИ централите, а това означава, че няма да се отбележи никакъв напредък по отношение на емитирания в атмосферата въглероден диоксид.Ала учените пресмятат, че за да се запази увеличаването на глобалното затопляне под 2 градуса по Целзий, повечето запаси от изкопаеми горива трябва да си останат в земните недра, което изисква значителна промяна в инвестициите в чиста енергия.Новият доклад установява, че страните от Г-20 са осигурили 71,8 млрд. долара публично финансиране за проекти за изкопаеми горива между 2013 и 2015 г., в сравнение със само 18,7 млрд. долара за възобновяема енергия. Япония е осигурила най-голямата част от тези средства - 16,5 млрд. долара, което е шест пъти повече, отколкото е отпуснала за ВЕИ.Китай, който ограничава използването на въглища и все повече е разглеждан като лидер в борбата с климатичните промени, е предоставил 13,5 млрд. долара за изкопаеми горива, но само 85 млн. долара за зелена енергия.Германия, също разглеждана като лидер в борбата с климатичните изменения, е осигурила 3,5 млрд. долара публично финансиране за изкопаеми горива в сравнение с 2,4 млрд. долара за ВЕИ.Великобритания е осигурила 972 млн. долара за изкопаеми горива в сравнение със 172 млн. долара за възобновяема енергия.\"Когато страните от Г-20 се ангажираха с Парижкото споразумение за климата, те обещаха на света, че ще предприемат значими стъпки за ограничаване на въглеродните си емисии в опит да предотвратят най-лошите последици от климатичната криза\", изтъква Никол Гио от Sierra Club, една от организациите, които са съставили доклада.\"Ала както вече знаем, тези страни говорят различни неща по темата в зависимост от изгодата си и адресата си. Безотговорно е всяка страна да продължава да пилее публични средства за изкопаеми горива, след като източниците на чиста енергия са лесно достъпни и по-рентабилни и по-здравословни за семействата и общностите по света\", допълва Никол Гио.\"Лидерите на Г-20 може да искат да говорят за климата, но е ясно, че тяхното говорене не струва пукната пара\", подчертава Кейт Деанджелис от американското подразделение на неправителствената организация \"Приятели на Земята\", която също е част от екипа, съставил доклада. \"Докато се хвалят взаимно за инвестирането във възобновяема енергия в страните си, те финансират с милиарди долари мръсни проекти за изкопаеми горива в развиващите се страни\", допълва тя.", "date": "2017.07.05", "title": "Страните от Г-20 дават 4 пъти повече пари за изкопаеми горива отколкото за зелена енергия"}
{"url": "https://news.bg/world/ukrainskata-politsiya-predotvrati-vtora-kiberataka.html", "text": "Киберполицията е блокирала втора хакерска атака срещу Украйна. Това заяви вътрешният министър на страната Арсен Аваков, цитиран от Ройтерс.Експерти все още се опитват да установят кой стои зад атаката със зловреден вирус, който блокира компютърните системи на големи компании по света преди няколко седмици.Представители на украинското разузнаване и фирми за киберсигурност обявиха, че вирусът се е разпространила чрез фалшив ъпдейт на украинската счетоводна програма МЕДок. Собственикът на програмата отрича.Аваков написа във \"Фейсбук\", че последната атака е предприета в 13,40 часа киевско време вчера и пикът е трябвало да бъде към 16,00 часа. Той добави, че полицията е блокирала имейлите и активирането на вируса от сървърите на МЕДок.\"Атаката беше спряна\", поясни той и добави, че има следи, които водят към Русия.", "date": "2017.07.05", "title": "Украинската полиция предотврати втора кибератака"}
{"url": "https://news.bg/crime/5500-chasovnika-kontrabanda-otkriha-na-gkpp-lesovo.html", "text": "5 500 недекларирани дамски и мъжки часовника откриха на ГКПП \"Лесово\".Нелегалната стока е открина на 04.07.2017 г. в товарен автомобил с турска регистрация, превозващ текстилни изделия от Турция за Латвия. Автомобилът е спрян на влизане в страната. Шофьорът е молдовски гражданин с инициали V.C.Извършвана е щателна митническа проверка на автомобила.Още при първоначалната проверка на превозното средство с рентгенова апаратура, митническите служители установяват наличието на участък с нехарактерна плътност за декларираните стоки, намиращ се в дъното на товарното помещение, непосредствено до шофьорската кабина.При последвалата физическа проверка на товара митническите служители откриват недекларирани общо 5 500 дамски и мъжки часовника с търговска марка \"Double Zero\".Контрабандните часовници са иззети. Срещу шофьора на камиона e образувано досъдебно производство по чл. 242, ал. 1, б. \"д\" от Наказателния кодекс за квалифицирана контрабанда. Молдовският гражданин е задържан за 24 часа.Разследването се води от Митница Бургас и е под надзора на Окръжна прокуратура Ямбол.", "date": "2017.07.05", "title": "5500 часовника контрабанда откриха на ГКПП \"Лесово\""}
{"url": "https://news.bg/world/ot-2019-g-vsichki-avtomobili-na-volvo-elektricheski-ili-hibridni.html", "text": "От 2019 г. всички нови модели на Volvo ще бъдат или електрически, или плъг-ин хибриди, обяви днес компанията, цитирана от Reuters, предаде И след тази дата от поточната линия ще излизат автомобили само с конвенционален двигател с вътрешно горене, но това ще бъдат коли само от старите модели, чийто цикъл на производство още не е приключил.Плановете на Volvo - компания, базирана в Швеция, но притежавана от китайската Geely, я правят първият автомобилен производител, който поставя срок, в който ще направи промяната.Очаква се от 2019 до 2021 г. Volvo да пуснат на пазара три изцяло електрически модела под тази марка, както и два с емблемата на Polestar. Заедно с тях компанията ще представи и други модели, които ще бъдат с двигател с вътрешно горене и електрически мотор - т.нар. плъг-ин хибриди.\"Това означава, че в бъдеще няма да има автомобили Volvo без електрически мотор\", казва Хакан Самюелсон, главен изпълнителен директор на компанията.Geely закупи Volvo от Ford през 2010 г. и оттогава инвестира в производството на нови модели и позиционирането на бранда в премиум класа, доминиран от BMW и Mercedes-Benz.", "date": "2017.07.05", "title": "От 2019 г. всички автомобили на Volvo електрически или хибридни"}
{"url": "https://news.bg/euronews/es-da-stane-nay-golemiyat-nositel-na-sigurnost-v-sveta-nastoyaha-evrodeputatite.html", "text": "С голямо мнозинство бе гласуван докладът на българския евродепутат Андрей Ковачев, представящ препоръките на Европейския парламент (ЕП) до Европейския съвет относно 72-та сесия на Общото събрание на ООН по време на провелото се последно за пленарния сезон заседание на ЕП в Страсбург.За втора поредна година, евродепутатът е избран за докладчик на Европейския парламент по доклада с препоръките до Европейския съвет за приоритетите на ЕС пред Общото събрание на ООН.По време на изказването присъства и Върховният представител по въпросите на външните работи Федерика Могерини.Евродепутатът застъпи позицията, че ЕС подкрепя програмата за реформи на новия генерален секретар на ООН, базирани върху широк консенсус, за да се отразят предизвикателствата на новото време, да се допринесе за демократичен контрол и повече прозрачност, да се върне доверието на хората в ефективността и приноса на световната организация.Докладът е фокусиран върху осем приоритета: световният мир и сигурност, борбата с тероризма, разоръжаването, миграционната криза, човешките права, демокрацията и върховенството на закона, устойчивото развитие и измененията в климата, както и институционалната реформа в Съвета за сигурност на ООН.По-конкретно са засегнати теми като зачитането на международно установените граници и териториалната цялост на източноевропейските държави и държавите от Южен Кавказ и по-конкретно Грузия, Молдова и Украйна, подкрепата за разрешаването на конфликта в Нагорно-Карабах, както и съдействието за ядрено споразумение между Иран и Съвета за сигурност към ООН. Не на последно място, ЕС насърчава ООН да заяви по-ясни многостранни ангажименти за мирни решения на конфликтите в Близкия Изток, особено Сирия и Северна Африка.С представянето на този доклад всяка година се дава възможност да се чуе гласът на Европейския парламент пред Общото събрание на ООН във времена, в които Европа трябва да търси по-голяма координация между държавите-членки, вкл. в системата на ООН, като най-подходящ отговор срещу рисковете за мира и сигурността, за проточващата се миграционна криза, настъпващите климатични промени, както и срещу терористични атаки.Липсата на подходящи мерки срещу тези проблеми застрашава вътрешната и външната сигурност на ЕС. Според Ковачев \"има необходимост Европа да поеме по-голяма отговорност за справянето с тези предизвикателства. Понастоящем, ЕС финансира 40% от бюджета на ООН. Време е ЕС също така да стане и най-големият носител на сигурност в системата\".Държавите-членки в Общото събрание са призовани да обединят усилията за установяването на мир на територията на Афганистан, както и да се прекратят заплашителните действия на Северна Корея. ЕП насърчава делата на Съвета за сигурност, свързани със заплахи за сигурността в Сахел, Сахара и езерото Чад, с оглед на опасността от тероризъм, отправени от ИДИЛ/ДАЕШ, \"Ал Кайда\" и \"Боко Харам\".За първи път докладът поставя акцент върху напрежението в Западните Балкани, призовавайки ООН и в частност Съвета за сигурност, да приеме ролята на медиатор в случаите, когато външни фактори заплашват да дестабилизират реформите, провеждащи се в региона.", "date": "2017.07.05", "title": "ЕС да стане най-големият носител на сигурност в света, настояха евродепутатите"}
{"url": "https://news.bg/world/polagat-tlennite-ostanki-na-simon-veyl-v-panteona-v-parizh.html", "text": "Франция отдаде последна почит на иконата на френската политика Симон Вейл, която оцеля в нацистки лагери на смърт и остави своята диря в доминиран от мъжкия пол свят на френската политика с легализирането на абортите като здравен министър през 70-те г. на XX век, съобщава Ройтерс.Президентът Еманюел Макрон заяви, че Вейл, която почина на 89 г. на 30 юни, ще бъде положена със съпруга й в криптата на Пантеона в Париж, където са положени други национални икони, включително Емил Зола, Виктор Юго и Александър Дюма.Десетки официални лица казаха последно сбогом на Вейл. Двамата й синове, известни адвокати, държаха слово по време на траурната служба.Министър-председателят Бойко Борисов също отдаде почит пред паметта на Симон Вейл. Той присъства на поклонението в Дома на ветераните в Париж по лична покана на Макрон.Симон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.Родена е на 13 юли 1927 г. в Ница, Франция. През 1944 г., едва на 16, е депортирана в \"Аушвиц\" със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател.След войната Вейл завърша право и политически науки. Участвала е в два правителствени кабинета - като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция.Симон Вейл почина на 30 юни в Париж.", "date": "2017.07.05", "title": "Полагат тленните останки на Симон Вейл в Пантеона в Париж"}
{"url": "https://news.bg/world/chetirima-zadarzhani-i-izzeti-orazhiya-pri-antiteroristichna-operatsiya-v-bryuksel.html", "text": "Четирима души са задържани по време на среднощна антитерористична акция в Брюксел, свързана с мотоклуб, наречен Kamikaze Riders, съобщиха от федералната прокуратура, цитирана от АФП.По време на акцията са иззети и оръжия.По време на претърсванията са открити различни оръжия. Общо четирима души са задържани за разпит, се казва в съобщение на прокуратурата.Говорител поясни, че акциите са свързани с Kamikaze Riders, които са въвлечени в тероризъм.", "date": "2017.07.05", "title": "Четирима задържани и иззети оръжия при антитерористична операция в Брюксел"}
{"url": "https://news.bg/crime/politsaite-da-protestirat-v-bankya-tam-e-chovekat-koyto-dava-parite-ubeden-mincho-spasov.html", "text": "Проблемите в МВР са най-вече при най-ниската категория полицаи. Това каза пред БНР Минчо Спасов - председател на комисията по вътрешен ред в 40-то Народно събрание.Според него, всякаква роля на бюджетно прогнозиране от парламента се оказва напълно излишна. Истинското място, където трябва да протестират полицаите, е в Банкя, защото там стои човекът, който дава парите, смята Минчо Спасов.Проблемите в МВР са системни. Проблемът има две страни и две гледни точки. От вътрешната страна, от която гледат протестиращите служители на МВР, стои липсата на финансиране, особено за по-ниските етажи на структурата - полицаите, които са униформите на улицата. Както виждате, 4-5 хиляди празни щатни бройки са именно в тази категория, аз я наричам В категория на полицаите, докато А категория, това са полицаите, които са т.нар. \"галеници на властта\". Те стават депутати, те са близки до управляващата партия. Втората категория са роднините на А категория, те са на постове в министерството, които аз наричам \"чантаджии\". Щатовете там пращят, там няма вакантни бройки. Всичко това, разбира се е резултат на неправилното разпределение на финансовите средства\", заяви Спасов.Той коментира твърденията, че бюджетът на МВР служи за запълване на \"дупката\" в НОИ.Според Минчо Спасов, след като всички държавни служители се осигуряват от държавата, няма проблем в този аспект. Проблемът касае всички останали сектори на българското управление, защото в България практически не съществува Закон за държавния бюджет, убеден е юристът.Той поясни, че не работят Държавната финансова инспекция и Сметната палата, които да следят дали този формално приеман закон се спазва. Защото, както виждаме и от последните събития покрай МВР, всичко се решава от министър-председателя.Т.е. всякаква роля на бюджетно прогнозиране от парламента се оказва напълно излишна. Истинското място, където трябва да протестират полицаите, е в Банкя, защото там стои човекът, който дава парите, смята Минчо Спасов.", "date": "2017.07.05", "title": "Полицаите да протестират в Банкя, там е човекът, който дава парите, убеден Минчо Спасов"}
{"url": "https://news.bg/crime/grazhdanite-se-upovavat-na-sluzhitelite-na-mvr-otchete-valentin-radev.html", "text": "С военни почести и църковна служба пред паметника на Незнайния войн професионалното ръководство на МВР отбеляза професионалния си празник. Министърът на вътрешните работи Валентин Радев поздрави колегите си по повод празника.Той се обърна към колегите си като към онези, които се грижат за вътрешната сигурност и обществената безопасност на страната ни. Той отбеляза, че МВР отбелязва своя професионален празник 5-ти юли от 1879 г. \"Всички ние гражданите се уповаваме на вас - на служителите на МВР в сложни за нас ситуации в бита, в делника си, когато имаме някакви проблеми всички искаме да има около нас повече служители на МВР, повече полиция на пътя, навсякъде около нас. Особено днес, когато има съвременни предизвикателства като например миграционния процес\", посочи Радев. Той визира и проблемите пред националната сигурност свързани с тероризма, киберпрестъпленията, трафика на хора, наркотици.\"Сигурен съм, че хората съзнават това. Те искат от вас да сте перфектни, едва ли не супер-герои, да сте като героите от филмите. Но вие не сте такива. Действителността е друга. Вие сте едни от нас - обикновени хора в униформа, обаче - с всички таланти и слабости, каквито имаме. С една важна особеност - вие сте облечени в тогите на властта. Особено, когато сте униформени, тогава изискванията към вас нарастват. Всички искат да сте еталон, не само на пътя, на гишетата, където предоставяме услуги на гражданите, навсякъде дори тук на площада. Те се вглеждат във вас и искат да сте пример - това искат гражданите от служителите на МВР\", посочи Радев.На този фон по думите му е най-естествено да сложат на масата исканията за по-адекватно заплащане на труда, за социални придобивки. \"Това, което правят днес на празника част от вас, които се намират съвсем близо до нас зад Народното събрание. Мирен протест на служители на МВР с очевидно справедливи искания\", заяви Радев.\"Аз съм сигурен, че правителството ще чуе, ако има такива дисбаланси, ако има нарушено заплащане на групи - ще се вслуша в гласа им и тези несправедливости ще бъдат поправени\", каза още Радев. Той заяви, че като министър на вътрешните работи гарантира, че ще бъде със служителите и ако исканията им били справедливи, ще поиска от правителството да бъдат изправени.\"В празничен ден като днешния искам да отправя благодарност към последните правителства, които са намерили сили, намерили са възможности да подобрят условията на работа на МВР. Почти целия парк от автомобили на ГД \"Пожарна безопасност и защита на населението\" са подменени с нови. Само за последната половин година има над 270 нови патрулни автомобила за полицията. Нови сгради са построени\", коментира Радев.Той посочи, че в момента се обновяват редица областни управления на полицията по страната. Освен това бил решен и проблемът с униформите, който не бил решаван с години. Министърът заяви, че до нова година всички служители регулярно ще получават униформи от складовете на МВР. \"Постепенно се подобряват условията ви, а вие ще бъдете все по-добри и по-ефективни в своята работа\", заяви министър Радев.", "date": "2017.07.05", "title": "Гражданите се уповават на служителите на МВР, отчете Валентин Радев"}
{"url": "https://news.bg/politics/borisov-otdade-pochit-pred-pametta-na-simon-veyl.html", "text": "Министър-председателят Бойко Борисов отдаде почит пред паметта на Симон Вейл. Той присъства на поклонението в Дома на ветераните в Париж по лична покана от френския президент Еманюел Макрон.Симон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.Родена е на 13 юли 1927 г. в Ница, Франция. През 1944 г., едва на 16, е депортирана в Аушвиц със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател.След войната Вейл завърша право и политически науки. Участвала е в два правителствени кабинета - като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция. Симон Вейл почина на 30 юни в Париж.", "date": "2017.07.05", "title": "Борисов отдаде почит пред паметта на Симон Вейл"}
{"url": "https://news.bg/world/frantsiya-zadalzhava-vaksiniraneto-na-detsa-ot-2018-g.html", "text": "Родителите във Франция ще бъдат правно задължени да ваксинират децата си от 2018 г., съобщи правителството, цитирано от \"Индипендънт\".Френският премиер Едуар Филип заяви, че е \"неприемливо\" деца да \"умират от морбили в страна\", създала една от първите ваксини.В държавата е задължителна тривалентната ваксина - за дифтерия, тетанус и полиомиелит. За хепатит и коклюш са препоръчителни.Обявявайки новата политика, Филип припомни, че френският биолог Луис Пастьор създава първите ваксини срещу бяс и антракс през XIX век.Той добави, че ваксините, които са универсално препоръчани от здравни органи - 11 общо на брой, ще бъдат задължителни.Италия също прие подобна политика, забранявайки неваксинирани деца да посещават държавни училища.Световната здравна организация предупреди за големи огнища на морбили в Европа, въпреки че има достъпна и ефикасна ваксина. В България също бяха регистрирани случаи на морбили през последните месеци.Наскоро проведено проучване показва, че повече от трима на десетима французи не се доверяват на ваксините. 52 на сто са на мнение, че ползите от ваксинирането са повече от рисковете.", "date": "2017.07.05", "title": "Франция задължава ваксинирането на деца от 2018 г. "}
{"url": "https://news.bg/politics/s-pari-za-magistrala-hemus-stroyat-struma.html", "text": "Съществува сериозен риск за ОП \"Транспорт\" с автомагистрала \"Струма\". Това стана ясно от думите на транспортния министър Ивайло Московски по време на блиц контрола в транспортната комисия на Народното събрание. Няма дофинансиране по някои приоритетни оси. Държавата трябва да дофинансира необезпечените части.Освен финансови има и технически проблеми, стана ясно от думите на министър Московски.Разработват се алтернативни варианти при евентуален риск за строежа на магистрала с европейски средства. Парите за тунела под Шипка и финансирането за АМ \"Хемус\" може да отидат за \"Струма\".АМ \"Струма\" трябва да бъде построена, иначе можем да загубим пари от ЕС за нея и дори да връщаме вече усвоени пари от предишния програмен период.Припомняме, в началото на месец юни министърът на регионалното развитие и благоустройството Николай Нанков обяви, че строителството на лот 3.1. от АМ \"Струма\" започва през месец август. Две седмици по-ксъно стана ясно, че най-късно през месец април 2019 г. трябва да има разрешение за строеж и избран изпълнител за Лот 3.2 на АМ \"Струма\" през Кресненското дефиле.", "date": "2017.07.05", "title": "С пари за магистрала \"Хемус\" строят \"Струма\"? "}
{"url": "https://news.bg/int-politics/turtsiya-obyavila-voyna-na-siriyskite-kyurdi-v-severozapadna-siriya.html", "text": "Шефът на \"Отрядите за народна защита\" (YPG) на сирийските кюрди обяви, че струпването на военни сили от Турция близо до контролирани от кюрдите райони в Северозападна Сирия представлява \"обявяване на война\", давайки знак за опасност от мащабна конфронтация, съобщава \"Ройтерс\".Запитан дали очаква конфликт с Турция в Северна Сирия, където двете страни размениха артилерийски огън през последните дни, Сипан Хемо обвинил Турция в подготовка на военна кампания.\"Тези (турски) приготовления достигнаха до равнище на обявяване на война и могат да доведат до избухването на реални сблъсъци през следващите дни\", подчерта той, добавяйки: \"Ние няма да стоим безучастни срещу тази потенциална агресия.\"\"Отрядите за народна защита\" са в основата на подкрепяната от САЩ кампания за превземането на сирийския град Ракка, който е крепост на терористите от ДАЕШ (\"Ислямска държава\"), като той се намира на около 200 км източно от провинция Алепо, където напреженията между турски сили и YPG се засилват през последните седмици.През последните седмици Турция изпрати подкрепления в района северно от Алепо. Турските власти твърдят, че \"Отрядите за народна защита\" представляват заплаха за сигурността на Турция, като тя ги разглежда като продължение на Кюрдската работническа партия (ПКК), която води въоръжен бунт срещу турската държава от повече от три десетилетия.YPG и ПКК отричат, че са свързани.", "date": "2017.07.05", "title": "Турция обявила война на сирийските кюрди в Северозападна Сирия"}
{"url": "https://news.bg/int-politics/erdogan-obvini-germaniya-che-se-bila-samoubila.html", "text": "Турският президент Реджеп Тайип Ердоган обяви, че Германия се е \"самоубила\", като не му е позволила да говори пред турци в Германия по време на посещението му в страната за срещата на лидерите на страните от Г-20, която започва в петък, съобщава \"Ройтерс\".\"Германия извършва самоубийство\", коментирал Ердоган пред германския в. \"Цайт\", добавяйки: \"Германия трябва да коригира тази грешка.\"Ердоган също така заявил, че докато Германия не изпрати обратно в Турция привържениците на врага на Ердоган - Фетхуллах Гюлен, неговата страна ще разглежда Германия като страна, която защитава терористи.Анкара обвини Гюлен, мюсюлмански духовник, живеещ в изгнание в САЩ, че е организирал неуспешния преврат през миналия юли. Гюлен отрече да е замесен.Ердоган обаче подчерта, че Германия и Турция се нуждаели един от друг, а на лично равнище той нямал проблем с канцлера Ангела Меркел.", "date": "2017.07.05", "title": "Ердоган обвини Германия, че се била \"самоубила\""}
{"url": "https://news.bg/education/sazdavat-pravila-za-obmen-na-informatsiya-na-detsa-v-risk-da-napusnat-uchilishte.html", "text": "Как да намалят отпадането на деца от училище обсъдиха социалния министър Бисер Петков и образователния му колега Красимир Вълчев на среща с директори от различни региони на Агенцията за социално подпомагане, съобщиха от социалното ведомство.Основна тема е одобрения на вчерашното правителствено заседание механизъм за съвместна работа на институциите по обхващане и задържане в образователната система на деца и ученици.Образователният министър заяви, че изпълнението на механизма ще засегне и процедурата за отпускане на семейни и други помощи в натура спрямо индивидуалните потребности на децата и учениците и ще засили санкциите спрямо родителите, чиито деца не посещават училище.По изпълнението на механизма ще работят междуинституционални екипи, в които задължително ще участва представител на дирекция \"Социално подпомагане\" от съответното населено място.От социалното ведомство уверяват, че ще възнаградят усилията на служителите на Агенцията за социално подпомагане, насочени към образованието и с личностното и професионалното развитие на децата и учениците в България. Това увери министър Бисер Петков.Министърът на образованието Красимир Вълчев очаква първите резултати от съвместната им дейност да са видими още през есента. Той обясни, че предстои да се създадат правила за обмен на информация между институциите за децата и учениците, които не са обхванати в образователната система или са в риск от отпадане от училище.Първата стъпка ще бъде осигуряване на достъп до Националната информационна система на МОН, а в бъдеще и интегриране на системите на всички ангажирани институции, обясни министър Вълчев.", "date": "2017.07.05", "title": "Създават правила за обмен на информация на деца в риск да напуснат училище"}
{"url": "https://news.bg/int-politics/merkel-skochi-na-tramp-zaradi-politikata-na-pobediteli-i-gubeshti.html", "text": "Германският канцлер Ангела Меркел остро разкритикува политиката на САЩ при президента Доналд Тръмп, два дни преди да се срещнат по време на срещата на върха на страните от Г-20, заради това, че е основана върху възгледа за света за \"победители и губещи\", вместо върху сътрудничеството, съобщава \"Ройтерс\".Меркел ще е домакин на двудневната среща на лидерите на Г-20 в петък в Хамбург. Освен Тръмп на срещата ще присъстват руският президент Владимир Путин и турският държавен глава Реджеп Тайип Ердоган.Разговорите се очаква да бъдат трудни, тъй като дневният ред включва щекотливи въпроси като свободната търговия и изменението на климата.\"Като председател на Г-20, моята работа е да работя върху възможностите за съгласие и да не допринасям за положение, в което преобладава липсата на комуникация\", коментира Меркел пред германския седмичник \"Цайт\".Тя добавила обаче, че различията не трябва да се замитат под килима.\"Въпреки че ние се стремим възможностите за сътрудничество да бъдат от полза за всички, глобализацията е разглеждана от американската администрация по-скоро като процес, от който не печелят всички, а като победители и губещи\", подчерта канцлерката.По думите ѝ, коментарите на съветника по националната сигурност на Тръмп, че светът е полесражение, а не глобална общност, противоречат на нейните възгледи.Германия иска всички да се възползват от икономическия прогрес, а не само неколцина, добави тя.Европа трябва да обедини енергията си, настоя Меркел, добавяйки, че идеите за икономическо правителство на еврозоната и европейски финансов министър, предложени от новия френски президент Еманюел Макрон, били \"две важни идеи\".Десетки хиляди протестиращи се очаква да протестират в Хамбург тази седмица срещу глобализацията и срещу корпоративната алчност и провала в справянето с климатичните изменения.Меркел в тази връзка посочила, че уважавала мирните демонстранти в Хамбург, но \"всеки, който използва насилие, отхвърля демокрацията\".Германската полиция използва водни оръдия, за да разпръсне около 500 протестиращи, противници на капитализма през нощта.", "date": "2017.07.05", "title": "Меркел скочи на Тръмп заради политиката на \"победители и губещи\""}
{"url": "https://news.bg/int-politics/60-ot-amerikantsite-podkrepyat-imigratsionniya-ukaz-na-tramp.html", "text": "60% от американците подкрепят имиграционния указ на президента Доналд Тръмп. Това показват резултатите от проучване на общественото мнение на Politico/Morning Consult.Сред републиканците, съгласните с промените с 84%, 41% от демократите са \"за\". Против са 28% от гласувалите. В допитването са участвали около 2000 души. В самия въпрос името на президента не е споменато, но резултатите показват силна подкрепа за мярката му. Припомняме, че указът влезе в сила в края на юни. Той включва ограничения за влизането в страната на граждани от шест мюсюлмански страни.Става въпрос за Иран, Либия, Сирия, Сомалия, Судан и Йемен.Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ. ", "date": "2017.07.05", "title": "60% от американците подкрепят имиграционния указ на Тръмп "}
{"url": "https://news.bg/politics/zaharieva-pravi-vsichko-vazmozhno-za-dogovora-mezhdu-balgariya-i-makedoniya.html", "text": "Официална информация, че се отменя подписването на Договора за добросъседство между България и Македония - няма. Това увери вицепремиерът и министър на външните работи Екатерина Захариева, която е поискала изслушване пред депутатите от Комисията по външна политика в Народното събрание.Министър Захариева направи коментара си пред журналисти преди участието в заседанието. Припомняме при посещението на министър-председателя на Македония Зоран Заев в България бе договорено подписването на Договора за добросъседство между двете страни да стане на Илинден - 2-ри август.\"Това е договорено тук на срещата - да празнуваме заедно Илинден. Предстои и финалният кръг на преговорите преди да бъде подписан. Ще направим всичко възможно това да се случи. Това е преди всичко в интерес на националния интерес на България и бих казала, че който работи срещу това, работи против националния интерес\", констатира Захариева.Тя припомни, че редица български правителства с ясен мандат от 2012 г. и с решение на Министерски съвет следват една и съща политика по отношение на договора за добросъседство. Относно изтеклата в македонските медии информация, че договорът няма да бъде подписан, министър Захариева коментира, че още на срещата си с Никола Димитров - външен министър на Македония е било споменато за срещата в Черна гора.Припомняме там на 2-ри август в Подгорица ще се проведе среща на Адриатическата харта. Македония е домакин на срещата заедно с Черна гора. Там се очаква да пристигне вицпрезидентът на САЩ Майк Пенс. Това е причината, която визират и македонските медии за отлагането на подписването на Договора за добросъседство. Министър Захариева уточни, че и премиерът Заев е споменал за срещата в Черна гора, който уверил, че ще направят всичко възможно това да се случи на 2-ри август сутринта.\"Официална информация, че се отменя - нямаме. Важното е договорът да се случи и да постигнем съгласие по текстовете, които остават за техническо изчистване\", заяви Захариева. Тя изрази надежда това да е една от темите, по които да бъде подписано надпартийно съгласие. \"Аз поисках това излушване във външна комисия в НС, защото се надявам това да е една от темите, по които имаме национално обединение\", каза още Захариева.Очаква се министър Захариева да запознае колегите си народни представители от външна комисия с хода на преговорите, протекли в 11 кръга, насоките на разговорите и постигнатият напредък по време на посещението на министър-председателя на Македония у нас.\"Останаха технически детайли, които се надявам да приключат тази събота и неделя\", каза още външният ни министър.", "date": "2017.07.05", "title": "Захариева прави всичко възможно за Договора между България и Македония"}
{"url": "https://news.bg/regions/bez-sech-v-pirin-obeshtava-noviyat-plan-za-upravlenie-na-parka.html", "text": "Министърът на околната среда и водите Нено Димов се срещна с представители на природозащитни организации във връзка с внесената петиция по плана за управление на Национален парк \"Пирин\".Представителите на WWF уведомиха министъра за кампанията им, с която изразяват опасения, че проектът за нов план за управление на Национален парк \"Пирин\" \"дава възможност за стопански сечи върху 60% от територията му при нула досега и за 12, 5 пъти по-голямо застрояване\". Те настояха документът да бъде върнат и преработен, като бъдат отразени внесените забележки от природозащитните организации.По-късно министър Димов проведе среща и с представители на компанията \"Пролес инженеринг\" (изработила новия план) и на дирекцията на Национален парк Пирин. Те изразиха мнението, че да се твърди за огромна сеч в парка е \"груба манипулация върху общественото мнение\". Планът е разработен според всички законови изисквания и процедури. В него не се допуска и строителство, обясни Антоний Стефанов от \"Пролес инженеринг\".Над 96% от забележките от общественото му обсъждане, изпратени от WWF и останалите неправителствени организации, са отразени и взети предвид. Планът се съобразява със Закона за защитените територии в чл. 21, т. 2, а именно \"Забрана за производствена дейност, с изключение на поддържащи и възстановителни дейности в горите, земите и водните площи\".Изпълнителят е въвел допълнително ограничение за такива дейности в горите на възраст над 100 години. Според Антоний Стефанов този план за управление на НП \"Пирин\" е изцяло съобразен със строгите изисквания на ЮНЕСКО.Експертите на МОСВ, наблюдавали процеса потвърдиха, че в плана няма предвидени сечи и не може да се говори за такива върху 60% от територията на парка. Те опровергаха още твърдението на WWF, че в досегашния план е имало нулеви сечи. През изтеклите 10 години от действието на План\"2004, поддържащи и възстановителни дейности (санитарни и по-малко отгледни сечи) са извършвани година за година след проверка на терена и утвърждаване на списъка с насажденията от Национална служба за защита на природата и МОСВ.Общо за периода от 10 години са били отсечени средно по 2380 куб.м годишно, което е твърде малко в сравнение с прираста на гората, който е 72640 куб.м годишно.", "date": "2017.07.05", "title": "Без сеч в Пирин - обещава новият план за управление на парка"}
{"url": "https://news.bg/regions/promenyat-dvizhenieto-po-bul-gen-n-stoletov-v-stolitsata-do-2-avgust.html", "text": "Променят движението по бул. \"Ген. Н. Столетов\" в столицата, поради реконструкция на топлопровод.От 6 юли до 2 август се забранява влизането на пътни превозни средства по северната половина от пътното платно на бул. \"Ген. Н. Столетов\" между ул. \"Подп. Калитин\" и ул. \"Охрид\".Движението на превозните средства ще се извършва двупосочно в южното пътно платно на булеварда в същия участък.За същия период от време тролейбусни линии № 6 и 7 ще се движат с променен маршрут от депо \"Надежда\" наляво по ул. \"Подп. Калитин\", ул. \"Охрид\", надясно по ул. \"Опълченска\", надясно по бул. \"Сливница\" и по маршрутите си в посока ж.к. \"Люлин\".", "date": "2017.07.05", "title": "Променят движението по бул. \"Ген. Н. Столетов\" в столицата до 2 август"}
{"url": "https://news.bg/economics/v-nay-tezhkata-kriza-spasihme-ot-falit-bmf-gord-domuschiev.html", "text": "Това написа в профила си във \"Фейсбук\" собственикът Кирил Домусчиев. Повод за коментара му станаха обвиненията на вицепремиера Валери Симеонов, че компанията му не изпълнява условията в приватизационния договор за \"Български морски флот\".По думите му, от 2360 човека персонал, които трябва да имат през 2018 г., към момента имат 124 работещи. Всичко това не е ли основание за прекратяване на приватизацията, пита той. Той настоява също така държавата да обжалва решение на Арбитражен съд, с което се задължава правителството да промени условията в договора и да заплати определена сума.Припомняме, че по-рано днес стана ясно, чв правителството \"Борисов-3\" е осигурило 2,4 млн. лева. Те са необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП, съобщиха от Министерския съвет.Предложението е на икономическия министър Емил Караниколов, а финансирането е разпоредено от премиера Бойко Борисов.То е постановено по заведено от \"Кей Джи Маритайм Шипинг\" АД дело срещу Агенцията за приватизация и следприватизационен контрол.Костваше ни много усилия, нерви и притеснения, но устояхме. Благодарение на всички колеги - администрация, капитани, механици и моряци. С много работа ни очакват бъдещи успехи, пише още Домусчиев.По думите му, завистниците няма да попречат на Параходството да продължи да се развива. ", "date": "2017.07.05", "title": "В най-тежката криза спасихме от фалит БМФ, горд Домусчиев"}
{"url": "https://news.bg/crime/sadat-ne-pusna-predsrochno-valyo-toploto.html", "text": "От Софийския градски съд (СГС) отказаха да пуснат предсрочно от затвора Валентин Димитров, известен като Вальо Топлото, съобщи БНР. Той е зад решетките от година и 7 месеца по обвинение в безстопанственост за времето, когато беше директор на столичната \"Топлофикация\".Димитров поиска от магистратите да изкара като условна присъда остатъка от тригодишния срок. Мотивът му бе заради \"добро поведение\". Градските магистрати не приеха този аргумент. Решението може да бъде обжалвано пред Апелативния съд.Според съдията от Софийския градски съд Величка Цанова въпреки формалните предпоставки за условно освобождаване, липсват достатъчно доказателства, че Димитров се е превъзпитал.Той противопостави на отрицателното становище на затворническата администрация и прокуратурата доказателство за добро поведение и активно участие в трудови, образователни и спортни дейности, и една грамота, че е бил първи в състезание за великденски картички.Говорителят на главния прокурор Сотир Цацаров - Румяна Арнаудова заяви, че бившия шеф на Топлофикация може и да е награждаван, но анализът, който са направили и от затворническата администрация, сочи, че липсва реално поправяне на дееца и мотивирането му към законосъобразно поведение.\"Ние също считаме, че няма доказателства за превъзпитаването на Димитров и той трябва да изтърпи до последния ден наказанието си\", мотивира отрицателното становище на прокуратурата говорителят на главния прокурор Румяна Арнаудова.Запитана дали решението не е повлияно от общественото напрежение, предизвикано, след като Софийският градски съд разреши на двама от групата за отвличания \"Наглите\" да излязат предсрочно на свобода, Арнаудова отговори, че съдът преценява всеки случай.Съдът решава дали са постигнати целите на наказанието и дали в крайна сметка е налице основание за предсрочното освобождаване на лицето. Според мен не е резултат на обществено напрежение, а по-скоро конкретен казус така, както следва да се решава от всеки български съд.За отказа на съда да го пусне на свобода Димитров упрекна медиите: \"Докато вие идвате по дела никой няма да получи справедливост\".Припомняме, Димитров е в затвора от 2015 година, когато влезе в сила тригодишната му ефективна присъда за безстопанственост. Той се възползва от вече отменената възможност и осъдени лица да имат право да искат да излязат по-рано от затвора.Нормативната възможност бе отменена, след като двама от групата за отвличания \"Наглите\" за малко да излязат на свобода с решение на първоинстанционния градски съд. Заради общественото напрежение втората инстанция ги спря, а депутатите оставиха предсрочното освобождаване само на преценката на затворническата администрация.Валентин Димитров беше показно арестуван точно преди 11 години, когато вътрешен министър беше Румен Петков, а кмет на София - Бойко Борисов, с гръмките обвинения за пране на пари, валутни престъпления и безстопанственост.По единственото приключило дело съдът изрично уточни, че му налага по-ниско наказание като компенсация за дългото разследване и съдебен процес - време, през което той е търпял ограничение на гражданските си права. Другите му дела все още продължават.Едното дело срещу Валентин Тодоров не е започнало вече 12 години. То е връщано в прокуратурата няколко пъти. Другото има 56 отлагания за 9 години.", "date": "2017.07.05", "title": "Съдът не пусна предсрочно Вальо Топлото"}
{"url": "https://news.bg/int-politics/bengazi-svoboden-ot-dzhihadisti-obyavi-libiyskata-natsionalna-armiya.html", "text": "Либийският град Бенгази е свободен от джихадисти. Това обяви командирът на Либийската национална армия Халифа Хафтар, цитиран от световните информационни агенции. След 3-годишна операция, контролът върху града е върнат, увери той. В телевизионно изявление той обяви пълна победа срещу тероризма, поздрави сънародниците си и благодари на всички, подпомагали армията срещу врага. Предстои единствено разминиране на райони, каза още той. За Бенгази започва нов етап - на сигурност, която ще позволи на бежанците да се завърнат по домовете си. Съобщава се за празнувания в града, със стрелба и фойерверки след съобщението. Либия е в хаос след свалянето на Муамар Кадафи преди 6 години.", "date": "2017.07.05", "title": "Бенгази свободен от джихадисти, обяви Либийската национална армия "}
{"url": "https://news.bg/int-politics/makron-podkrepi-ideyata-za-dvete-darzhavi-izrael-i-palestina.html", "text": "Френският президент Еманюел Макрон подкрепи идеята за \"двете държави\" като решение на израело-палестинския конфликт, съобщиха френски медии. Това направи той по време на срещата си с палестинския лидер Махмуд Абас в Париж. Държавният глава изрази притеснението си от ситуацията в Газа, Западния бряг и Източен Йерусалим. Той отново повтори френската позиция - срещу продължаващото изграждане на израелски сгради в палестински територии, което се приема като колонизация. Това е нарушаване на международното право и подкопава усилията за мир, счита Макрон. Той приветства ангажираността на американския си колега Доналд Тръмп в мирния процес. Двамата с Абас обсъдиха и други въпроси, сред които проект за изграждането на френско училище в Рамала. ", "date": "2017.07.05", "title": "Макрон подкрепи идеята за \"двете държави\" Израел и Палестина "}
{"url": "https://news.bg/int-politics/26-zaginali-pri-prestrelka-v-meksiko.html", "text": "Най-малко 26 души са загинали при престрелка в Мексико, предаде \"Ройтерс\".Броят на жертвите вероятно ще нарасне. От прокуратурата на северния граничен щат Чихуахуа са потвърдили новината. Става въпрос за въоръжен сблъсък на 2 групировки. Мексико често е сцена на подобни кървави войни на организираната престъпност. Войната между тях е взела около 150 000 жертви за 10 години.", "date": "2017.07.05", "title": "26 загинали при престрелка в Мексико "}
