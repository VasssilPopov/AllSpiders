{"url": "https://news.bg/world/rohani-iran-ostava-v-siriya.html", "text": "Иран ще запази присъствието си в Сирия, докато властите на Арабската република искат това. Това съобщи в сряда на пресконференция в Ню Йорк иранският президент Хасан Рохани.Според него Иран е в Сирия по искане на официалното правителство. \"Нашето присъствие в Сирия ще продължи, докато сирийските власти се нуждаят от това\", каза Рохани. Той уточни, че иранските сили присъстват там само като военни съветници.Рохани припомни, че една от основните задачи на Иран в Сирия е пълното поражение на терористичните групи, действащи в тази арабска държава. Иранският президент също така припомни, че наскоро се срещна с лидерите на Русия и Турция. Според него, това е довело, в частност, да де-ескалацията на ситуацията около провинция Идлиб и помогна \"намаляване на напрежението\" в региона.На 7 септември в Техеран се проведе срещата на лидерите на Русия, Иран и Турция, посветена на проблемите на Сирия. Москва, Техеран и Анкара са се съгласили да продължат усилията си за защита на цивилното население и подобряване на хуманитарната ситуация в тази арабска страна.", "date": "2018.09.26", "title": "Рохани: Иран остава в Сирия"}
{"url": "https://news.bg/int-politics/facebook-i-google-boryat-falshivite-novini-sled-natisk-ot-bryuksel.html", "text": "Facebook, Google, Twitter и други технологични компании са се съгласили с кодекс на поведение, с който се ангажират да сторят повече за справянето с разпространението на фалшиви новини заради опасения, че те могат да повлияят на изборите. Това обявиха от Европейската комисия, цитирани от \"Ройтерс\".С намерението да се предотврати по-строго законодателство, доброволният кодекс обхваща по-строг контрол на рекламите в профили и сайтове, където се появяват фалшиви новини, както и да правят проверка на фактите, за да ги филтрират.Ала група от медийни съветници разкритикуваха компаниите, в които влизат и лобистки групи на рекламната индустрия, че не са представили по-конкретни мерки.С изборите за Европейски парламент, които са насрочени за май догодина, Брюксел е на \"бойна нога\" да се справи със заплахата от чужда намеса по време на предизборната кампания. Белгия, Дания, Естония, Финландия, Гърция, Полша, Португалия и Украйна също така трябва да проведат парламентарни изори през следващата година.Русия е изправена пред обвинения, които отрича, за разпространяване на фалшива информация, за да повлияе върху американските президентски избори и референдума за Брекзит във Великобритания през 2016 г., както и върху парламентарните избори в Германия през миналата година.Европейската комисия каза на компаниите през април да изготвят кодекс по темата, или ще се изправят пред регулаторни мерки заради провала им да сторят достатъчно за премахването на заблуждаващото или незаконното съдържание.Европейският комисар по цифровата икономика и общество Мария Габриел заяви, че Facebook, Google, Twitter, Mozilla и рекламисти, които тя не е посочила, са отговорили с няколко мерки.\"Индустрията се ангажира с широк кръг от действия - от прозрачност в политическата реклама до закриване на фалшиви акаунти и ... ние приветстваме това\", посочи Габриел в изявление.Стъпките също така включват отказ на плащания от сайтове, които разпространяват фалшиви новини, подпомагане на потребителите да разберат защо са били обект на конкретни реклами и да отличават рекламите от редакционното съдържание.Ала консултативната група е разкритикувала кодекса, изтъквайки, че компаниите не са предложили измерими цели за контрол на изпълнението му.\"Платформите, въпреки най-добрите си намерения, не успяха да създадат практически кодекс в рамките на приетото значение за ефективна и отговорна саморегулация\", изтъкнаха от групата.Нейни членове са Асоциацията на търговската телевизия в Европа, Европейският съюз за радио и телевизия, Европейската федерация на журналистите и Международната мрежа за проверка на фактите и няколко преподаватели.", "date": "2018.09.26", "title": "Facebook и Google борят фалшивите новини след натиск от Брюксел"}
{"url": "https://news.bg/comments/ako-evropa-se-upravlyavashe-ot-zhena.html", "text": "След 12 месеца Европа ще има ново ръководство. Ще има нови членове на ЕП в Страсбург, нов председател на Европейския съвет, нов президент на Европейската централна банка. Ще има и нов върховен представител за външните работи и нови комисари. Ще има преди всичко нов председател на Европейската комисия.Задачата на този екип няма да е лесна. Европейският съюз (ЕС) ще бъде политически небалансиран. Великобритания ще си е тръгнала, освен ако Тереза ​​Мей не успее да спре процеса по член 50 от Лисабонския договор, за да позволи втори референдум. Растежът в ЕС губи скорост. Италия се бори с популистите, които са изправени пред колапс заради икономически трудности. Испания, управлявана от малцинствено социалистическо правителство, има малка тежест в Брюксел. Тесногръдите националисти от Източна Европа, като Ярослав Качински (лидер на управляващата партия Право и справедливост) във Варшава и унгарският премиер Виктор Орбан в Будапеща не слизат от първите страници на вестниците, но не искат да напуснат ЕС и да загубят всички трансферни плащания и преките чуждестранни инвестиции, които получават чрез икономическа интеграция в ЕС.Кой тогава ще ръководи ЕС, пита в свой материал за френското списание Le Nouvel Observateur Денис Макшейн, бивш министър по европейските въпроси в кабинета на Тони Блеър. Разделен парламентВ Европейския парламент ще бъдат избрани голям брой малки популистки представители на ксенофобски, антикапиталистически или регионални партии. Президентът Макрон се надява, че неговата партия \"Република, напред!\" ще намери съюзници в цяла Европа, за да създаде общоевропейско политическо движение, но за момента традиционните партии на десния, левия и либералния център не се поддават на чара му. Говори се, че Европа е на ръба да попадне под контрола на десни националистически, популистки и ксенофобски политически партии. Всъщност десницата е разделена по повечето ключови въпроси. Унгарският премиер Виктор Орбан и австрийският му колега Себастиан Курц се усмихват и се ръкуват с италианеца Матео Салвини, но си правят оглушки, когато той иска от Австрия и Унгария да приемат една голяма част от бежанците, които понастоящем се намират в Италия.Австрийският външен министър Карин Кнайсъл танцува с Владимир Путин на сватбата си в средата на август; Орбан и Салвини са двамата спътници на Кремъл. Но полското правителство е силно антируско и министър-председателят на страната вече обяви желанието си да контролира полската икономика по почина на Жан-Люк Меланшон. Левите партии, като например испанската \"Подемос\", френската антисистемна левица, Сириза в Гърция, Зелените и малките партии с антиконституционна или регионална идентичност в Каталуния, могат да спечелят много места в Европарламента. По този начин ЕП през 2019-2024 г. вероятно няма да бъде контролиран от една идеологическа група.Германски слуховеНо къде в тази картина е Германия? Берлин вече е отворил фабриката за слухове в Брюксел с внушението, че Ангела Меркел би искала германец да поеме председателството на Европейската комисия. Въпросният германец е министърът на икономиката Петер Алтмайер, приближен на канцлера. Но Брюксел вече има справедлив дял от германци в управлението си. Генералният секретар на Комисията е германец. Същото важи и за генералния секретар на Европейския парламент. Председателят на групата на Европейската народна партия (ЕНП) в парламента е германец, както и генералният секретар на Партията на европейските социалисти. Главното лице, отговарящо за преговорите за \"Брекзит\", водени от Мишел Барние, е германка. Друг трансфер на немски политик от средната класа в Брюксел може да претовари немската лодка.Евродепутатът Манфред Вебер от баварската консервативна партия Християнсоциален съюз (ХСС) обяви на 5 септември кандидатурата си за председател на Еврокомисията и получи подкрепа от Ангела Меркел. Той е лидер на ЕНП в Европейския парламент и е известен с това, че подкрепи Виктор Орбан срещу по-умерените европейски политици от средната класа, които ненавиждат пренебрежението на силния унгарец към европейските ценности. Дори ако Вебер бъде номиниран от ЕНП и стане т. нар. Spitzenkandidat (кандидат за председател на Комисията), не е сигурно, че други лидери от ЕС ще подкрепят германски десничар, който никога не е заемал министерски пост.А защо не Меркел?Може ли Ангела Меркел да стане първата жена, председател на Комисията? Този въпрос вече е поставен в Берлин и обсъден в други европейски столици. Тя има тежестта, авторитета, управленческата биография, репутацията и международното положение, както и по-голям политически опит и компетенции от всички европейски политици взети заедно. А едно споразумение с Еманюел Maкрон би могло да изведе на преден план френския банкер Франсоа Вилроа дьо Гало за поста президент на Европейската централна банка, за да реформира икономическата политика на еврозоната.Ангела Меркел винаги е казвала, че последното й голямо предизвикателство е да възстанови доверието и смисъла на съществуването на Европейския съюз. Тя е германецът, който може да управлява Европа след Брекзит, да преговаря с Доналд Тръмп, Владимир Путин и Си Дзинпин. И да накара всички да осъзнаят, че ЕС е сериозна работа.", "date": "2018.09.26", "title": "Ако Европа се управляваше от жена..."}
{"url": "https://news.bg/politics/borisov-ochakva-analizi-na-svoya-snimka-s-tramp-i-melaniya.html", "text": "\"Чистосърдечно давам възможност за нови \"анализи\", \"препоръки\", \"тълкувания\" и изяви по повод тази снимка :) иначе, просто протокол на Белия дом :)\", пише премиерът Бойко Борисов в профила си във \"Фейсбук\" за снимка със семейство Тръмп.Припомняме, вчера, на  бе коментирано ръкуването между премиера на България Бойко Борисов и американския президент Доналд Тръмп, като в БСП гледат с насмешка на тази историческата среща.Нищо историческо, според Деница Златева, няма в едно обикновено ръкостискане. Срещата Борисов - Тръмп не можела да се сравни със срещата на американския президент с Ким Чен Ун, допълни Златева.\"Съжалявам за тази истерия, която се вдигна в България от хейтърите и платените тролове на БСП - Бог ми е свидетел, пък и вие, че по никакъв начин не сме парадирали и не сме казали каквото и да е, освен за това, че съм имал разговори с президента Тръмп. Не ми е целта да се снимаме. На някои може да им е, на мен не ми е. Надявам се това да престане, защото е непродуктивно и по никакъв начин не е добре\".Това , където той участва в 73-тата сесия на ООН в САЩ.", "date": "2018.09.26", "title": "Борисов очаква анализи на своя снимка с Тръмп и Мелания"}
{"url": "https://news.bg/world/tramp-sled-sreshta-s-netanyahu-haresvam-reshenieto-za-dve-darzhavi-iskam-mir-oshte-tozi-mandat.html", "text": "Президентът на САЩ Доналд Тръмп вярва, че решението за две държави за разрешаване на израелско-палестинския конфликт \"ще проработи най-добре\".Тръмп направи изказването на съвместна пресконференция с премиера на Израел Бенямин Нетаняху в кулоарите на Общото събрание на ООН в Ню Йорк, информират израелските медии \"Аарец\" и \"Таймс оф Израел\".\"\", отбеляза Тръмп.Американският лидер разкри още, че възнамерява да представи план за мир в Близкия изток в следващите 2-3 месеца, допълвайки, че планира да свърши други неща през втория мандат на управлението си.Държавният глава отбеляза, че САЩ са \"на 100% с Израел\". Тръмп добави, че Нетаняху му е благодарил за преместването на американското посолство в Йерусалим по-рано тази година. Той поясни, че решението е било спорно, но в крайна сметка се е оказало страхотно по много начини.Израелският премиер благодари на Тръмп за \"твърдата\" му позиция за Иран. Според него решението за преместването на посолството е \"променило историята\".\"Мисля, че американско-израелският съюз никога не е бил по-силен\", вярва премиерът на еврейската държава.Нетаняху и Тръмп са провели срещата при закрити врата по искане на израелския лидер.Президентът на САЩ отказа да отговори на журналистически въпроси за ескалиралото напрежение между Русия и Израел след свалянето на руски самолет Ил-20 в Сирия. Тръмп заяви, че по-късно ще коментира въпроса.По-рано Нетаняху се срещна с държавния секретар Майк Помпео. Израелският министър-председател ще проведе срещи с президента на Гватемала Джими Моралес, полския президент Анджей Дуда, австрийския канцлер Себастиан Курц, генералния секретар на ООН Антонио Гутериш, посланика на САЩ в ООН Ники Хейли и други.", "date": "2018.09.26", "title": "Тръмп след среща с Нетаняху: Харесвам решението за две държави, искам мир още този мандат"}
{"url": "https://news.bg/int-politics/tramp-gotov-da-se-sreshtne-s-maduro-no-predupredi-vsichki-optsii-sa-na-masata.html", "text": "Президентът на САЩ Доналд Тръмп обяви, че е готов да се срещне с президента на Венецуела Николас Мадуро, ако това би помогнало на народа на Венецуела, но предупреди, че \"всички опции все още са на масата за справяне с кризата\", съобщава \"Ройтерс\".Мадуро коментира, че се надявал да организира среща лице в лице с Тръмп. Белият дом отговори на подобно искане през миналата година, като заяви, че такава среща ще се случи, когато страната се завърне към демокрацията.Мадуро трябва да говори по-късно днес пред Общото събрание на ООН в Ню Йорк, на което присъстват държавните и правителствените ръководители на страните по света.\"Аз със сигурност ще съм отворен за това, готов съм да се срещна с всеки\", посочи Тръмп, допълвайки: \"Ще се погрижим за Венецуела, ако той е тук и иска да се срещнем, не е в плановете ми, но ако мога да помогна на хората, аз точно за това съм тук.\"При управлението на Мадуро Венецуела ограничи правомощията на законодателния орган, който е контролиран от опозицията, хвърли в затвора опозиционни политици и създаде паралелен конгрес с неограничени правомощия.Инфлацията е около 200 хил. процента, а основни храни и лекарства като ориз и антибиотици все по-трудно се намират. Това доведе до масово бягство на венецуелци в близките латиноамерикански страни, където границите вече са затрупани от венецуелски мигранти.Мадуро твърди, че е жертва на \"икономическа война\", водена от врагове, ръководени от САЩ. Той отрича да ограничава политическите свободи, настоявайки, че опозиционните лидери са планирали опити за убийството му и са се опитали да го свалят от власт чрез насилствени улични протести.\"Всички опции са на масата, всички\", изтъкна Тръмп. \"Категоричните и по-малко категоричните, а вие знаете какво имам предвид под категорични. Всяка опция е на масата по отношение на Венецуела\", допълни президентът на САЩ.Вчера САЩ наложиха нови санкции срещу съпругата на Мадуро и на няколко от неговите приближени.", "date": "2018.09.26", "title": "Тръмп готов да се срещне с Мадуро, но предупреди - всички опции са на масата"}
{"url": "https://news.bg/crime/uslovna-prisada-i-globa-za-nadziratel-ot-burgaskiya-zatvor-otglezhdal-kanabis.html", "text": "18 месеца \"лишаване от свобода\" с 3 години изпитателен срок и \"глоба\" от 2 500 лв. получава бившият надзирател от бургаския затвор Йордан Н., за държане и отглеждане на канабис.Той е признава, че на 29 август 2017 г. в Бургас, в къща в кв.\"Черно море\" е държал наркотик с тегло 31,987 гр. на стойност 191,92 лв.Той признава и че в двора на имота отглежда 3 растения, всяко от които засадено в кофа с пръст с тегло на влажната листна маса 725,27гр. и тегло на изсушената растителна маса 217,28 гр. на стойност 1303,68лв.Наказанието е общо за двете престъпления. Споразумението, което е одобрено от Районен съд - Бургас, е окончателно и има силата на влязла в законна сила осъдителна присъда.", "date": "2018.09.26", "title": "Условна присъда и глоба за надзирател от бургаския затвор, отглеждал канабис"}
{"url": "https://news.bg/world/kitay-se-namesva-v-amerikanskite-izbori-gneven-tramp.html", "text": "Президентът на САЩ Доналд Тръмп обвини Китай, че се опитва да се намеси на частичните избори, съобщават световни агенции.Тръмп направи коментара на среща на Съвета за сигурност на ООН, посветена на неразпространението на ядрено, химическо и биологично оръжие.Пред световни лидери американският лидер предупреди, че Пекин се \"опитва да се намеси\" на изборите тази година заради опозицията си към търговската политика на САЩ. Държавният глава не подкрепи обвиненията си с доказателства.Тръмп добави, че Пекин не иска той или републиканците да \"спечелят, защото аз съм първият президент, който се противопоставя на Китай в търговията\".Миналата седмица той написа в \"Туитър\", че Пекин се опитва да повлияе на изборите, атакувайки хората, които подкрепят американската администрация, особено фермерите и индустриалните работници. Той се закани Вашингтон да отговори икономически, ако китайската държава продължи да напада.", "date": "2018.09.26", "title": "Китай се намесва в американските избори, гневен Тръмп"}
{"url": "https://news.bg/world/beliyat-dom-unishtozhi-nadezhdata-za-mir-v-blizkiya-iztok-ubedeni-palestintsite.html", "text": "Коментарите на президента на САЩ Доналд Тръмп за решението за две държави не са подплатени с действия. Политиките на Белия дом унищожиха надеждата за мир.Това заяви високопоставен представител на Палестина, който коментира изявление на американския лидер по време на среща с израелския премиер Бенямин Нетаняху в Ню Йорк, информира АФП.\"\", обяви Хусам Зомлот, ръководител на наскоро затворената палестинска мисия във Вашингтон.Той добави пред осведомителната агенция, че коментарите на Тръмп не са достатъчни да върнат палестинците на масата за преговори.", "date": "2018.09.26", "title": "Белият дом унищожи надеждата за мир в Близкия изток, убедени палестинците"}
{"url": "https://news.bg/health/patsientski-organizatsii-skeptichni-kam-finansovite-idei-na-mz.html", "text": "Огромният процент доплащане от страна на българските граждани е основен проблем, заяви Станимир Хасърджиев, председател на Национална пациентска организация в , на която Министерство на здравеопазването представи идеите си за реформа в здравноосигурителния модел.По думите му ежегодните препоръки на ЕК към България винаги са за стабилизиране на финансирането с цел намаляване преките плащания на хората, когато се разболеят.Според него реформата само в частта финанси, не би могла да реши проблеми.Хасърджиев допълни, че идеята да се генерира допълнително публичен ресурс е добра, но трябва да бъде обмислена в полза на гражданите. Като основен недостатък на втория стълб за здравно осигуряване той отбеляза, че няма ясни гаранции какво ще получат хората при допълнителна здравна осигуровка.\"Как ще им гарантираме, че ще намалим този голям процент доплащане, при положение, че ще дадем възможност на всички изпълнители на медицинска помощ сами да си определят цени над национално определените\", заяви той.Според Хасърджиев когато се даде гаранция на гражданите, че ще получат по-добра услуга и ще има по-малко заплащане, те ще бъдат убедени в смисъла на реформата.Председател на Българската асоциация за закрила на пациентите Пламен Таушанов пък заяви, че от години предлагат създаването на фонд за обезщетение на пациенти свързани със заразяване и рискове, както е в другите европейски държави.\"Важно е да се знае не само какво ще доплаща пациента, но и какво ще получи насреща\", заяви той.Той даде и предложение да се извадят образни изследвания от системата на клиничните пътеки, които налагат по n брой хоспитализация на месец на един пациент, който е кардиологично или онкологично болен. Според него това струва на обществения фон три, четири пъти повече.Таушанов постави и въпроса защо България повече от 10 години е на предпоследно място по индикаторите за здраве и защо това не прави впечатление на правителството.Той подчерта, че това, което предлагат като усилия повечето е европейски страни е да се стимулира и увеличава броя на лекарите и медицинските сестри.Таушанов е категоричен, че трябва да има изравняване на качеството на здравните грижи на цялата територия на държавата и намаляване на смъртността.", "date": "2018.09.26", "title": "Пациентски организации скептични към финансовите идеи на МЗ"}
{"url": "https://news.bg/int-politics/tramp-izrigna-kasapnitsata-na-siriya-e-pozvolena-ot-rusiya-i-iran.html", "text": "Предполагаемото използване на химически оръжия срещу цивилни от страна на правителството на Сирия стана възможно благодарение на Русия и Иран. Това обяви американският президент Доналд Тръмп по време на встъпителната си реч на заседанието на Съвета за сигурност на ООН в Ню Йорк, съобщава \"Асошиейтед прес\".Тръмп, който председателства заседанието, се обърна към Иран, Сирия, Северна Корея и Китай по време на изявлението си.Говорейки за използването на химически оръжия от страна на режима на Башар Асад срещу сирийски цивилни по време на сблъсъци със силите на бунтовниците, Тръмп изтъкна, че \"касапницата на Сирия е позволена от Русия и Иран\".Той също така коментира, че много неща се случват \"зад кулисите\" в Северна Корея и че оттам щели да дойдат добри новини през следващите месеци и години. Тръмп също така похвали севернокорейския вожд Ким Чен-ун за потвърждаване на ангажимента му към ядреното разоръжаване, просперитета и мира на Корейския полуостров.Тръмп също така обяви, че Китай се опитва да се намеси в предстоящите междинни избори за Конгреса на САЩ.Тръмп за първи път ръководи сесия на Съвета за сигурност на ООН, където в момента САЩ държат ротационното председателство, като използва това, за да засили критиките си срещу Иран.Въпреки че днешното заседание на Съвета за сигурност се занимава с въпроса за неразпространението на ядрени, химически и биологични оръжия, самият Тръмп не остави никакво съмнение, че това ще бъде още един шанс да нападне Техеран.Вчера в речта си пред Общото събрание на ООН той изригна, че лидерите на Иран \"сеят хаос, смърт и разрушение\" и \"разпространяват хаос в Близкия изток и далеч отвъд него\". Неговият съветник по националната сигурност , че ще има \"тежки последици\", ако Техеран измами САЩ, техни съюзници или техни партньори.Американският президент настоя, че Иран \"е водещият спонсор на тероризма в света\" и призова за обединен фронт срещу Техеран. Той подчерта, че не може да бъде позволено на Ислямската република да притежава ядрени оръжия. Тръмп обяви, че САЩ ще наложат допълни санкции срещу Иран освен тези, които ще влязат в сила на 4 ноември, като те щели да бъдат \"по-тежки откогато и да било преди\".Американският президент също така благодари на Русия, Иран и Сирия за отлагането на военната офанзива срещу бунтовниците в сирийската провинция Идлиб, което станало по негово искане, като предупреди страните, че \"светът ще наблюдава\" какви ги вършат.", "date": "2018.09.26", "title": "Тръмп изригна: Касапницата на Сирия е позволена от Русия и Иран"}
{"url": "https://news.bg/world/makron-iranskiyat-vapros-ne-mozhe-da-bade-razreshen-s-politika-na-sanktsii-i-sdarzhane.html", "text": "Иранският въпрос не може да бъде разрешен с \"политика на санкции и сдържане\". Това заяви президентът на Франция Еманюел Макрон пред Съвета за сигурност на ООН, цитиран от АФП и \"Ройтерс\".Според него американската политика на санкции и сдържане на Иран не е достатъчна и е необходим дългосрочен план за управление на кризата.\"Трябва да изградим дългосрочна стратегия за управление на иранския въпрос, не само санкции и сдържане\", предложи той.\"\", обяви Макрон по време на среща на Съвета за сигурност на ООН за неразпространение на ядрено, химическо и биологично оръжие.Тръмп заплаши, че ще има последствия за тези, които не изпълняват санкциите на САЩ срещу Иран.В същото време Макрон повтори предупреждението на американския лидер, че има опасност от разпространение на балистични ракети на групи, свързани с Иран.\"\", отбеляза Еманюел Макрон.Според него Съветът за сигурност на ООН трябва да попречи на Ислямската република да се сдобие с ядрени оръжия.Британският премиер Тереза Мей смята, че споразумението с Иран от 2015 г. е най-добрият начин да се предотврати Техеран да се сдобие с ядрено оръжие.", "date": "2018.09.26", "title": "Макрон: Иранският въпрос не може да бъде разрешен с \"политика на санкции и сдържане\""}
{"url": "https://news.bg/int-politics/venetsuela-skochi-tramp-podstrekava-voenno-vastanie-sreshtu-maduro.html", "text": "Венецуела обвини президента на САЩ Доналд Тръмп, че подкрепя и подстрекава \"военно въстание\" срещу социалистическия президент Николас Мадуро, ден след като каза, че военен преврат може да свали неговия непопулярен режим, съобщава \"Франс прес\".\"Венецуела изразява най-категоричното си отхвърляне на подстрекателските и интервенционистките изявления на президента на САЩ ... целящи насърчаването на военно въстание в страната\", изтъкнаха от външното министерство в Каракас.Говорейки в кулоарите на Общото събрание на ООН вчера Тръмп заяви, че \"репресивният режим\" в Каракас е отговорен за \"човешката трагедия\" в някога богатата страна и \"може да бъде свален от власт много бързо от военните, ако решат да го направят\".По-рано днес пък американският президент натърти, че макар че е готов да се срещне с Мадуро, всички опции са на масата, включително категоричните и по-малко категоричните, като \"вие знаете какво имам предвид под категорични\".  ", "date": "2018.09.26", "title": "Венецуела скочи: Тръмп подстрекава военно въстание срещу Мадуро"}
{"url": "https://news.bg/health/legalizirat-plashtaneto-za-zdrave-alarmira-mihaylov.html", "text": "\"Втория модел е изключително административно натоварен и на практика легализира доплащането, а това не е по вкуса на българските граждани, заяви Георги Михайлов от БСП по време на дискусията, на която МЗ представи идеите си за реформа в здравноосигурителния модел. Той подчерта, че това ще създаде много проблеми и ще предизвика съпротива сред хората.Според него има сериозно разрастване на болничната помощ.Михайлов даде и оценка на първия модел на здравоопазване като заяви, че той практически не е реалистичен.По думите му при този процент от доходи на хората, едва ли ще има застрахователна компания, която да се съгласи да покрива всички параметри на болничната помощ.Михайлов подчерта, че дискусията е закъсняла, тъй като въпросите за промяната на здравната системата са поставени още преди година и половина.Той напомни, че преди 10 години при 8 млн. граждани е имало над 1 млн. хоспитализирани, а при 7 мнл. граждани сега има над 3 млн. болни.", "date": "2018.09.26", "title": "Легализират плащането за здраве, алармира Михайлов"}
{"url": "https://news.bg/crime/biha-zhurnalist-vav-veliko-tarnovo.html", "text": "Нападнаха и биха журналист на Нова телевизия.От телевизията съобщават, че трима души са нападнали и били репортера на \"Господари на ефира\" Димитър Върбанов, докато е правил разследване.Служители на склад и шефът им посегнали на екип на телевизията пред очите на полицията. Репортерът Димитър Върбанов и екипът му присъствали на внезапна проверка на стопанските полицаи. Целта на проверката е склад, в който преди време са били открити храни с изтекъл срок на годност. Установено е, че съдържателите на склада подменяли етикетите на просрочената стока.Върбанов е с наранявания по ръцете и главата, след като бил хвърлен върху бетонна площадка. Настанен е в Спешното отделение във Велико Търново.Това е второто нападение срещу журналиста. През 2010 година той беше ударен с чук по главата.", "date": "2018.09.26", "title": "Биха журналист във Велико Търново"}
{"url": "https://news.bg/bulgaria/tsenko-chokov-pusnat-pod-domashen-arest.html", "text": "Спецапелативният съд пусна под домашен арест Ценко Чоков, съобщава Дарик.До момента той беше в ареста. Съдиите взеха решението заради влошеното здравословно състояние на бившия кмет на Галиче, който е подсъдим.Чоков страда от диабет, диабетна полиневропатия, няколко язви, дискова болест, урологично заболяване. Наскоро е претърпял операция, предстоят и други.Той ще остане в София. Така няма опасност да извърши ново престъпление, тъй като има такъв риск в Галиче. Там имало възможност да оказва натиск върху свидетелите.", "date": "2018.09.26", "title": "Ценко Чоков пуснат под домашен арест"}
{"url": "https://news.bg/education/e-kniga-ni-razkazva-za-nashata-balgariya.html", "text": "\"Моята България\" е първото образователно издание за млади читатели, което хронологично обхваща цялата история на България и вече е достъпно за безплатно четене и сваляне в електронен вариант от България и чужбина.\"Историята не ни прави велики. Прави ни реалисти. С нея се научаваме да изграждаме човешка ценностна система.\" С тези думи Милен Врабевски представи замисъла на учебното издание.Книгата е съдържа 51 теми, обхващащи историята на страната ни от Праисторията до Съвременността. Те са изложени кратко с богат илюстративен и снимков материал.В изданието наред с основните моменти от нашата история са включени и по-малко известни факти, събития и личности, които да провокират интереса и любознателността на читателя.Авторите са подбрали разнообразни източници, които разкриват кои са нашите предци, как са живели, кои са личностите, станали пример за подражание, защо имаме основание днес да се гордеем, че сме българи.Работи се и върху това, учебното издание да бъде одобрено от специализираната комисия към МОН, като неразделна част от образователната програма.То е подходящо както за училищно (от 5 до 12. клас), така и за самостоятелно ползване.Автори на книгата са проф. д-р Пламен Павлов, проф. д-р Пламен Митев, проф. Лизбет Любенова и доц. д-р Веселина Вачкова.Изданието може да бъде използвано свободно от ученици, учители и любознателни читатели на адрес www.moyata.bg.", "date": "2018.09.26", "title": "Е-книга ни разказва за нашата България"}
{"url": "https://news.bg/world/germaniya-i-sauditska-arabiya-razreshiha-diplomaticheskiya-spor.html", "text": "Германия и Саудитска Арабия разрешиха дипломатическия спор, който обтегна отношенията между двете страни за период от почти една година. Това съобщи германският външен министър Хайко Маас, цитиран от световни агенции.След 10-месечна криза двете държави се съгласиха да обърнат нова страница.През миналата година Рияд изтегли посланика си от Берлин заради коментари за политическата криза в Ливан.В кулоарите на Общото събрание на ООН в Ню Йорк Маас отбеляза, че Берлин съжалява за \"недоразумението\", което принуди Рияд да изтегли посланика си през ноември 2017 г.\"През последните месеци отношенията ни бяха свидетел на недоразумение, което е в ярък контраст със силните и стратегическите ни отношения с Кралство Саудитска Арабия, за което ние искрено съжаляваме\", каза Маас пред саудитския си колеха Адел ал Джубейр.\"\", добави германският топ дипломат.Дипломатическият спор между Берлин и Рияд възникна през миналия ноември, когато бившият германски външен министър Зигмар Габриел заяви, че Саудитска Арабия се меси в политическите работи на Ливан.По това време ливанският премиер Саад Харири обяви, че подава оставка, докато беше на визита в Саудитска Арабия. Рияд беше обвинен, че е принудил Харири да подаде оставка, което се отхвърляше от монархията. Впоследствие Харири оттегли оставката си и се върна в Ливан.Коментарите на Габриел разгневиха Рияд, което доведе до изтеглянето на саудитския посланик от Германия и отхвърляне акредитивните писма на германския посланик. Износът на европейската държава с монархията спадна с 5% през първата половина на 2018 г.", "date": "2018.09.26", "title": "Германия и Саудитска Арабия разрешиха дипломатическия спор"}
{"url": "https://news.bg/int-politics/rusiya-se-pohvali-s-izstrelvane-na-svrahzvukova-raketa-ot-kompleksa-bastion.html", "text": "Телевизията \"Звезда\", която е на руското военно министерство, публикува кадри от тактически учения на Северния руски флот в района на архипелага Новосибирски острови в Арктика.При маневрите руските военни първо са използвали крайбрежен ракетен комплекс \"Бастион\", извършвайки бойно дежурство на остров Котелни.Комплексът успешно е изстрелял свръхзвукова противокорабна крилата ракета \"Оникс\" по мишена в морето, намираща се на разстояние повече от 60 км.Крайбрежният ракетен комплекс \"Бастион\" има за цел да отбранява морското крайбрежие по протежение на повече от 600 км. Той е в състояние да поразява кораби от различни видове и класове в условията на интензивно огнево и радиоелектронно противодействие. Бойният комплект на една ракетна система може да включва до 36 ракети \"Оникс\".", "date": "2018.09.26", "title": "Русия се похвали с изстрелване на свръхзвукова ракета от комплекса \"Бастион\""}
{"url": "https://news.bg/int-politics/sasht-probvat-f-35b-s-parva-boyna-misiya-v-afganistan.html", "text": "F-35B може да изпълни първата си бойна мисия в Афганистан през следващите дни, съобщава \"Старс енд Страйпс\", цитирайки СиЕнЕн.Стелт самолетите са преместени от Аденския залив до Персийския залив на борда на американския самолетоносач \"Есекс\" тази сутрин.Изтребителите от пето поколение провеждат разузнавателни мисии в Сомалия и са готови да осигурят близка въздушна подкрепа на американските сили в страната, но никога не са използвани за тази цел.F-35Bs са прикрепени към 13-то звено на морската пехота, което напуска Сан Диего с амфибийната група \"Есекс\" на 10 юли. Флагманът на групата, амфибиен нападателен кораб с голяма палуба, може да пренесе до шест F-35B, вариант проектиран да каца вертикално и да излита от по-къси разстояния.\"Локхийд Мартин\" представя всички модели F-35 (най-скъпата ВВС програма в историята на САЩ), като комбинация от стелт способности, свръхзвукова скорост, изключителна гъвкавост и най-съвременни сензори.Критици в Конгреса поставят под въпрос бойната готовност на F-35B, цитирайки поредица от проблеми със софтуера, двигателите и оръжейните системи, но военните представители на САЩ коментират, че проблемите са решени.Новините за възможното използване на самолета в Афганистан са на фона на загрижеността, изразена от ООН във връзка с нарастването на цивилните жертви, причинени от въздушните удари в страната.Мисията на САЩ в Афганистан заяви, че 21 цивилни граждани, включително деца, са убити в два отделни въздушни удара през уикенда. Не е ясно дали ударите са извършени от афганистански или американски сили.През първите шест месеца на годината са отчетени 353 цивилни жертви, включително 149 смъртни случая, от въздушни удари, което е 52% увеличение от същия период през 2017 г.", "date": "2018.09.26", "title": "САЩ пробват F-35B с първа бойна мисия в Афганистан"}
{"url": "https://news.bg/crime/politsaite-v-gotse-delchev-hvanaha-mazh-s-500-ekstazita.html", "text": "Органите на реда в Гоце Делчев хванаха мъж с над 500 таблетки екстази, съобщиха от пресслужбата на МВР.Мъжът е заловен рамките на специализирана полицейска операция. В хода на оперативните дейности полицаите спрели за проверка лека кола в землището на село Господинци.Зад волана бил 34-годишен мъж, който имал предишни криминални прояви.Полицаите започнали претърсване на автомобила и открили тайник под скоростния лост.В тайника униформените намерили найлонова торба, съдържаща 545 таблетки екстази. В тайника имало и 312 грама нарязан тютюн.Мъжът е задържан в граничното управление в Гоце Делчев. По случая е образувано досъдебно производство.", "date": "2018.09.26", "title": "Полицаите в Гоце Делчев хванаха мъж с 500 екстазита"}
{"url": "https://news.bg/politics/ep-otdeli-1-3-mln-evro-za-borba-s-dvoynite-standarti-pri-hranite.html", "text": "Комисията по бюджети на ЕП отдели 1.26 милиона евро за борба с двойните стандарти в ЕС по искане на евродепутатите Емил Радев и Андрей Новаков.\"Отпуснатите средства ще бъдат използвани, за да финансират проучвания, които да установят нелоялни търговски практики, продукти с еднаква опаковка, но различно съдържание, а много често и несъпоставими цени, както и различно третиране спрямо потребителите от различните държави-членки\", заяви Радев след гласуването на средствата.Според Андрей Новаков с одобрението на Комисия по бюджети се потвърждава, че проблемът с двойните стандарти е станал сериозен и са нужни незабавни мерки.Той изтъкна, че част от решението на проблема идва от България, като за първи път се отпуска конкретна сума в тази посока.Двойните стандарти при продуктите - не само храните, но също така и редица нехранителни продукти като козметика, тоалетни принадлежности и продукти предназначени за бебета - се забелязват вече повече от 10 години.Едва този месец обаче Брюксел призна официално за наличието на проблема.Предложението на Радев и Новаков ще допринесе за защита на потребителите, чрез осигуряване на еднакво ниво на защита на човешкото здраве и интереса на потребителите.Пилотният проект на двамата евродепутати е продължение на работата им в сферата на премахването на двойните стандарти при храните, по която те работят вече от няколко години.", "date": "2018.09.26", "title": "ЕП отдели 1.3 млн. евро за борба с двойните стандарти при храните"}
{"url": "https://news.bg/world/mini-revolyutsiya-v-partiyata-na-merkel.html", "text": "Нов удар за германския канцлер Ангела Меркел. Изненадващ вот в Християндемократическата партия на Германия се разглежда като предупреждение към лидера на страната.Фолкер Каудер, близък съюзник на Меркел през последните 13 г., е свален от поста председател на парламентарната група на Християндемократическия съюз и Християнсоциалния съюз на вътрешен вот. Каудер беше лидер на парламентарната група през последните 13 г., съобщават агенции.Неговият заместник Ралф Бринкхаус получи 125 гласа срещу 112 за Каудер на тайно гласуване във вторник следобед.За първи път Каудер се конкурира с друг кандидат за поста. Бринкхаус заяви, че е заинтересован от по-активна роля на парламентарната група в коалиционното правителство. Той поясни, че кандидатурата му не трябва да бъде разглеждана като признак на недоверие към Меркел.Но мнозина политически анализатори в Германия описват гласуването като мини революция, допълвайки, че това е ясен сигнал, че Меркел губи подкрепа в партията. Другите лидери, включително Хорст Зеехофер, също призоваха членовете да подкрепят Каудер.В кратко съобщение след вота канцлерът обеща да работи с Бринкхаус. Тя също призна разочарованието си от резултата.Данъчен консултант по професия, Бринкхаус, който се присъедини към партията на Меркел през 1998 г., е експерт по финансови и бюджетни въпроси.Бринкхаус на два пъти влезе в сблъсък с Меркел през последните години.Междувременно говорителят на канцлера съобщи, цитиран от \"Ройтерс\", че Меркел няма да организира вот на доверие.", "date": "2018.09.26", "title": "Мини революция в партията на Меркел"}
{"url": "https://news.bg/int-politics/ustanoviha-oshte-blizo-400-hil-zhertvi-v-grazhdanskata-voyna-v-yuzhen-sudan.html", "text": "Нов доклад изчислява, че гражданската война в Южен Судан е причинила почти 400 000 \"допълнителни смъртни случая\", откакто войната започна в края на 2013 г., съобщава \"Асошиейтед прес\".Докладът, финансиран от Държавния департамент на САЩ и публикуван от Лондонското училище по хигиена и тропическа медицина, изчислява, че насилието е причинило около половината от тези 382 900 смъртни случая.В продължение на години данните за броя на загиналите в гражданската война в Южен Судан бяха несигурни, като оценките бяха за десетки хиляди.Докладът, базиран на статистическо моделиране, а не на проверка на място, идва седмици след като воюващите страни подписаха \"окончателно\" мирно споразумение за прекратяване на конфликта. САЩ и други страни изразиха скептицизъм, че това ново споразумение ще се задържи.Конфликтът също така прогони от домовете им повече от 2 млн. души, бягащи в най-голямата бежанска криза в Африка след геноцида в Руанда през 1994 г.", "date": "2018.09.26", "title": "Установиха още близо 400 хил. жертви в гражданската война в Южен Судан"}
{"url": "https://news.bg/health/edva-6-ot-balgarite-gotovi-da-plashtat-i-za-zdravna-zastrahovka.html", "text": "Критиките към действащата здравна система са насочени към качеството на услугите, нееднаквия достъп до здравеопазване и липсата на ефективност на лечението. Това показват данните от последното национално проучване за периода юли-август 2018 г. на \"Алфа рисърч\", представени от управителя на социологическата агенция Боряна Димитрова. Тя показа данните по време на дискусия за бъдещето на здравеопазването в НДК.Само 11-21% от анкетираните българи имат позитивно мнение за основните характеристики на настоящия модел. \"България е с един от най-високите дялове пряко доплащане за здравни услуги\", заяви Димитрова.По думите й, с 2 млрд. годишно българските граждани дофинансират здравната система с допълнителни разходи. Пример за това е доплащането за специализиран или за личен лекар, за лекарства, за рехабилитация.Само 6% от хората, според проучването, са съгласни да внасят допълнителни суми към здравната си осигуровка, но огромна част от пациентите доплащат пряко много повече.Изследването целеше да представи как гражданите да дефинират проблемите, когато се обръщат към здравната система, какво е реалното им поведение, когато ползват медицински грижи и какви са очакванията им. Изследването е проведено между 23 юли и 3 август сред 1017 души, анкетирани по домовете им, каза Боряна Димитрова.Проблемите (в различните модели за здравноосигурителен модел - б.р.) се повтарят, разликите са в предлаганите решения за здравната система, стана ясно от думите й.Скъсаната връзка между качество на здравеопазването и икономически стимули, които да провокират хората да се осигуряват върху реалните си доходи, може да постави под риск солидарния характер на здравноосигурителния модел, каза Димитрова.Тя обобщи нагласите на българските граждани и изразената необходимост от висококачествено лечение, достъпност, икономически стимули за контрол, по-високи изисквания за работа на лекарите в извънболничната помощ и ефективност.По данни от доклад на ЕК за състоянието на българското здравеопазване страната ни е с най-голям брой хоспитализирани пациенти в ЕС. В същото време е отчетен висок процент смъртност, като най-често пациентите страдат от сърдечно-съдови заболявания. Димитрова посочи, че това налага въвеждането на интензивен и иновативен модел с обновени болници и специализирано лечение.Боряна Димитрова открои и друг чувствителен елемент. Болшинството от гражданите заявяват, че здравните специалисти трябва да имат достойно заплащане на труда.Невъзможността да се проследява и контролира изразходването на средствата поставя в риск от разколебаване и солидарния модел, предупреди Боряна Димитрова.Хората не искат просто болници, а искат и специализирано лечение, добра апаратура. И хората искат на това право да имат хората в цялата страна - в София, Пловдив, Варна, така и хората в провинцията.Българите искат и съвременни лекарства и възможността да ги използват, като настояват да се проследява ефекта им от лечението. \"България живее в отворен свят и хората искат това, което съществува в Европа, в съседните страни\", посочи Димитрова.Прави впечатление увеличеният брой граждани, които настояват за по-широк обхват на здравеопазването като профилактични прегледи и имащите вече по-високи изисквания за работата на лекарите в извънболничната помощ.Боряна Димитрова посочи данни от допитването, които ясно открояват подоходни различия. 67% средно за страната са хората, които са били на профилактичен преглед през изминалата година. В селата този процент обаче е 49%, а в София - 78%.Подобна разлика се вижда и при доходите - едва 30% с доходи под 200 лв са ходили на профилактичен преглед, за разлика от 79%, които са с доходи над 1000 лв. на член от домакинството.", "date": "2018.09.26", "title": "Едва 6% от българите готови да плащат и за здравна застраховка"}
{"url": "https://news.bg/crime/kamion-plamna-na-am-trakiya.html", "text": "Камион пламна на АМ \"Тракия\" на разклона за Карлово. Временно е ограничено движението при км 127 на АМ \"Тракия\" в посока София, съобщава АПИ.Обходният маршрут е от пътен възел \"Пловдив изток\", през град Пловдив, до пътен възел \"Пловдив запад\".По информация на \"\" се запалва камион с хартия, спрян в аварийната лента, след което в него се блъска друг тежкотоварен автомобил.И двете превозни средства са изгорели, леко е пострадал един от шофьорите. Полицията насочва автомобилите в посока София по обходен маршрут през пътен възел Войводиново-Пловдив-Голямоконарско шосе.", "date": "2018.09.26", "title": "Камион пламна на АМ \"Тракия\""}
{"url": "https://news.bg/world/es-zasili-podgotovkata-za-brekzit-bez-sporazumenie.html", "text": "Европейският съюз засили подготовката за Брекзит без споразумение. В европейските столици се увеличиха опасенията, че Великобритания и ЕС могат да се разделят без споразумение, след като лидерът на Лейбъристката партия Джереми Корбин ще призове депутатите си да гласуват против всяко споразумение с Брюксел.Това пише британското издание \"Гардиън\", позовавайки се на изтекъл в публичното пространство документ.Целта на лейбъристите е да отхвърлят договореното от премиера Тереза Мей споразумение, за да предизвикат предсрочни парламентарни избори. Това провокира бързи действия в Брюксел, където плановете на партията се разглеждат като един от съществените рискове за преговорите.Малко след речта на Корбин на ежегодната конференция на Лейбъристката партия, един от високопоставените представители на Европейската комисия ще запознае посланиците на ЕС с извънредните планове в случай, че преговорите за Брекзит се провалят или парламентът на Обединеното кралство не успее да ратифицира договореностите.Документът, разпространен сред посланиците в Брюксел преди днешната среща, предупреждава за перспективата лейбъристите да се съюзът с разбунтували се депутати от Консервативната партия, за да отхвърлят всяко споразумение.В документа се отбелязва, че \"\".Корбин потвърди, че ако не бъде сключено споразумение с Брюксел, което да осигури \"същите ползи\" като членство в единния пазар и митническия съюз, лейбъристите ще гласуват против, за да върнат правителството на масата за преговори.Лидерът на лейбъристите ще се срещне с главния преговарящ на ЕС за Брекзит Мишел Барние в Брюксел в четвъртък. Той ще му обясни позицията си за Брекзит.Според документа вероятността от Брекзит без сделка също е подбудила страните членки на ЕС да прескочат лидера на Европейската комисия и да отстояват правата си за вземане на \"политически избор\" при потенциални мини споразумения с Лондон, за да се избегне най-лошото, включително приземяване на полетите между Острова и ЕС.", "date": "2018.09.26", "title": "ЕС засили подготовката за Брекзит без споразумение"}
{"url": "https://news.bg/world/dvama-arestuvani-v-daniya-opitali-da-snabdyat-daesh-s-dronove.html", "text": "Двама души са били арестувани в датската столица Копенхаген и са им били повдигнати обвинения за опит да снабдят терористичната групировка ДАЕШ (\"Ислямска държава\") с безпилотни самолети, които терористите са използвали за извършване на нападения, уточниха от местната полиция, цитирани от \"Ройтерс\".Двамата са били арестувани, след като полицията и датските специални служби са предприели специални операции в Копенхаген.Двамата са заподозрени, че са членове на по-широка мрежа, която изпраща дронове и други доставки на ДАЕШ от Дания за употреба в сражения, допълниха от датската полиция. Имената им не се уточняват, нито каквито и да било подробности за тях.Те са били обвинени в опит за тайни договорки с терористи в чужбина и ще се явят в съда утре.ДАЕШ все повече използва безпилотни самолети за извършване на атаки в Сирия и Ирак.", "date": "2018.09.26", "title": "Двама арестувани в Дания, опитали да снабдят ДАЕШ с дронове"}
{"url": "https://news.bg/politics/bsp-pozhelava-uspeshen-mandat-na-noviya-transporten-ministar.html", "text": "В мое лице комисията ще намери партньор. Това заяви пред депутатите от Росен Желязков на среща с ресорната парламентарна комисия.Взаимно сътрудничество, обеща още министърът. Преди заседанието той е провел разговор с председателя на комисията Халил Летифов. Говорели си с метафори. Росен Желязков му разказал притчата за хан Кубрат и неговите синове. Важното е да намерим общото сечение, сподели министърът на транспорта и обеща на депутатите отчетност и прозрачност в работата си.Транспортното ведомство, по думите му, е комплексно министерство. Проблемите чукат на вратата, а те искали комплексни решения, посочи още Желязков.Социалистът Георги Свиленски пожела успешен мандат на новия транспортен министър. После се сети, че левицата иска да събори кабинета Борисов 3 и се коригира в пожеланията си. От ГЕРБ пък пожелаха пълен мандат на Росен Желязков.Превозвачите пък пожелаха да са гръб на министъра. Те настояха да се криминализира нерегламентираният превоз на пътници, както и да се въведат видеорегистратори за всички участници в движението, а не само в автобусите.Припомняме, , след като  с мотив да се поеме политическа отговорност за . Първоначално обаче номинацията за нов транспортен министър бе зам.-икономическия министър .Росен Желязков бе главен секретар на Министерски съвет в първия кабинет на Бойко Борисов. След това , а към момента .Името му стана известно като единственият обвинен за аферата \"Костинброд\" от изборите след първата оставка на Борисов. Росен Желязков чу .", "date": "2018.09.26", "title": "БСП пожелава успешен мандат на новия транспортен министър"}
{"url": "https://news.bg/world/brekzit-bez-sporazumenie-natsionalna-katastrofa-predupredi-korbin-i-poiska-izbori.html", "text": "Брекзит без сделка би било \"национална катастрофа\".Това предупреди  по време на ежегодна конференция на партията, цитиран от \"Гардиън\".Корбин призова за провеждане на предсрочни избори, ако депутатите отхвърлят договореното от премиера Тереза Мей с Брюксел за Брекзит.Шефът на лейбъристите уточни, че ще гласуват против плана на Мей от \"Чекърс\", ако оформя основата на финалното споразумение с Брюксел за напускане на ЕС. Според него премиерът трябва да свика нови избори, ако не успее да прокара сделката в парламента.Корбин обяви позицията на партията в края на едночасово обръщение, по време на което той обеща партията да води \"\". Той обвини торите в двуличие по отношение на расизма и антисемитизма.\"Лейбъристите ще гласуват против плана от \"Чекърс\" и каквото е останало от него, и ще се противопоставят на напускането на ЕС без споразумение\", закани се той пред делегатите в Ливърпул.Напускането на ЕС без споразумение би било \"национална катастрофа\" и \"ако парламентът отхвърли споразумение на торите или правителството изобщо не успее да сключи споразумение, ние всички ще настояваме за парламентарни избори\", продължи той.Корбин индиректно спомена възможността за провеждане на втори референдум - въпросът доминира на конференцията, отбелязвайки, че ако не е възможно да се организират парламентарни избори, \"всички варианти остават на масата\".По думите му Мей предлага на Великобритания избор между \"без споразумение и лошо споразумение\" за Брекзит. Според него торите искат да използват Брекзит, за да наложат \"шокова доктрина на свободния пазар\" в Обединеното кралство.Председателят на Лейбъристката партия заяви, че Мей е лично отговорна за \"мръсната, цинична\" имиграционна политика на страната.Речта на Корбин съдържа няколко нови политически обещания. Той обеща зелена енергийна политика, която ще доведе до откриване на нови 400 000 работни места до 2030 г. Според него климатичните промени са \"най-голямата заплаха за човечеството\".Той коментира и външнополитически теми. По думите му доказателствата \"сега ясно сочат руската държава\", че е отговорна за отравянето на Сергей и Юлия Скрипал в Солсбъри.Лейбъристът обвини президента на САЩ Доналд Тръмп, че обръща гръб на международното право., предупреди Корбин.Лидерът на лейбъристите също обвини британското правителство, че си затваря очите за военните престъпления на Саудитска Арабия.Корбин съобщи, че лейбъристите ще признаят Палестина за държава, когато поемат управлението на страната.", "date": "2018.09.26", "title": "Брекзит без споразумение – „национална катастрофа”, предупреди Корбин и поиска избори"}
{"url": "https://news.bg/crime/26-godishen-ograbil-baba-i-dyado-v-selo-belotintsi.html", "text": "Задържаха 26-годишен мъж за нападение и грабеж на възрастно семейство в монтанското село Белотинци.Мъжът влязъл през нощта в дома на 84-годишна жена и 91-годишен мъж и поискал пари. След като семейството отказало, той ги заплашил с нож.Нападателят взел 210 лв., сим карта и нож. Няколко часа след грабежа е задържан.Извършителят е криминално проявен и осъждан.", "date": "2018.09.26", "title": "26-годишен ограбил баба и дядо в село Белотинци"}
{"url": "https://news.bg/int-politics/evrei-negoduvat-sreshtu-alternativa-za-germaniya-che-priema-evrei-za-chlenove.html", "text": "Еврейска студентска група обяви, че ще протестира срещу плановете на дяснопопулистката партия \"Алтернатива за Германия\" да създаде еврейска секция в рамките на партията, съобщава \"Асошиейтед прес\".Лидерът на Съюза на еврейските студенти в Германия Далия Гринфелд настоя, че партията, известна като AfD, \"не получава сертификат кашер от нас\", защото това била една от най-големите заплахи за живота на евреите в Германия.Студентската група планира да проведе протест в град Офенбах през следващия месец, когато \"Алтернатива за Германия\" ще открие еврейска секция.Въпреки многократното омаловажаване на ужасите на Холокоста, партията привлече някои еврейски членове, привлечени от нейната реторика срещу мюсюлманските имигранти.Еврейският член на \"Алтернатива за Германия\" Димитри Шулц заяви пред ДПА, че \"Алтернатива за Германия е единствената партия в Германия, която прави тема от антисемитизма на мюсюлманите\".", "date": "2018.09.26", "title": "Евреи негодуват срещу \"Алтернатива за Германия\", че приема евреи за членове"}
{"url": "https://news.bg/crime/mazh-pochina-sled-opit-da-se-spasi-ot-pozhar.html", "text": "Мъж почина след като се е опитал да се спаси от възникнал пожар, съобщи БНР.Огънят е пламнал в мазетата от запален стиропор в сграда на центъра на Бургас.Заради кълбата от дим, които са достигнали до третия етаж, мъжът се е уплашил и скочил от терасата. Той е починал на място от удара.Пожарът е потушен от два противопожарни екипа.", "date": "2018.09.26", "title": "Мъж почина след опит да се спаси от пожар"}
{"url": "https://news.bg/world/etsb-sasht-poveche-shte-zagubyat-v-targovska-voyna-a-kitay-shte-specheli.html", "text": "САЩ повече ще загубят, ако започнат търговска война с други държи, докато Китай ще спечели, ако отвърне.Това показва симулация на Европейската централна банка (ЕЦБ), предаде \"Ройтерс\".Президентът на САЩ Доналд Тръмп смята, че търговските войни са \"добро\" нещо и лесно се печелят. Той вкара в страната в търговска война с Китай през март, след като наложи мита върху стомана, алуминий и различни китайски продукти.В проучването ЕЦБ симулира налагане на американски мита от 10% върху внос и реципрочни мерки от други държави. Изследването показва, че това ще доведе до свиване на американската търговия и вреда върху доверието на потребителите и инвеститорите.\"Резултатите подсказват, че позицията на САЩ с нетния износ съществено ще се влоши. При този модел американските компании инвестират по-малко и наемат по-малко работници, което подсилва негативния ефект\", отбелязват от ЕЦБ.Според изчисленията на банката ръстът на САЩ ще бъде стопен с повече от 2 процентни пункта. Международният валутен фонд на този етап очаква американската икономика да се разшири с 2,9% през тази година и 2,7 на сто през 2019 г.Но изследването на ЕЦБ разкрива, че Китай ще спечели от износа за трети държави заради обложените с американски мита китайски стоки, въпреки че ще бъде временно и частично ще бъде засегнато от негативно влияние върху доверието.Междувременно световната търговия може да се свие с до 3%.Моделът на ЕЦБ е чисто теоретичен и не имитира актуалните търговски условия.САЩ наложиха мита върху китайски стоки за 200 милиарда долара, а Пекин отговори с мита върху американски продукти за 60 милиарда долара.", "date": "2018.09.26", "title": "ЕЦБ: САЩ повече ще загубят в търговска война, а Китай ще спечели"}
{"url": "https://news.bg/society/82-e-nedovolstvoto-ot-tsyalostniya-model-za-patna-bezopasnost.html", "text": "Сега действащият модел на практически споделена отговорност между институциите очевидно се възприема като основен проблем в обществото ни, когато става дума за пътна безопасност - 82% го оценяват негативно, а само 10% позитивно. 8% не могат да преценят, съобщава в свое проучване \"Галъп интернешънъл\".Качеството на пътищата у нас също се оценява ниско. Българите очевидно търсят нов модел. Хората възприемат подчертано негативно и цялостната законодателна рамка и имат много повече изисквания към формите на контрол по пътищата. Сред онези, които шофират, мненията са още по-ярко изразени.Повод за сондажа е повишената напоследък чувствителност сред обществото по темата с пътната безопасност.Само 10% от интервюираните са доволни от сегашния модел у нас, който се характеризира с на практика споделена отговорност между институциите. На противоположното мнение са мнозинството от 82%, а останалите не могат да преценят.Очевидно, хората закономерно търсят нов цялостен модел. Затова и мнозинство от 74% оценява ниско сега действащото законодателство по темата. 21% го оценяват положително, а останалите не могат да формират мнение.Има обществено раздразнение по тези въпроси. Това обяснява и недоволството от формите на контрол у нас. 73% ги оценяват като незадоволителни, а само 24% дават положителна оценка. Останалите не могат да преценят.Високо изглежда недоволството и към качеството на пътищата в България - 87% срещу 9% дали положителен отговор. 4% не могат да преценят.Наскоро в друго изследване на \"Галъп интернешънъл\", .", "date": "2018.09.26", "title": "82% е недоволството от цялостния модел за пътна безопасност"}
{"url": "https://news.bg/world/pentagonat-izteglya-protivoraketni-sistemi-peytriat-ot-blizkiya-iztok.html", "text": "САЩ изтеглят някои противовъздушни и противоракетни батареи от Близкия изток, пише американското авторитетно издание \"Уолстрийт джърнъл\", позовавайки се на американски военни източници, предаде \"Ройтерс\".В информацията на вестника се отбелязва, че Пентагонът ще изтегли ракетните системи от региона през следващия месец.Четири противоракетни системи \"Пейтриът\" ще бъдат изтеглени от Йордания, Кувейт и Бахрейн, пише изданието и допълва, че това решение бележи оттегляне от дългогодишните конфликти в Близкия изток и Афганистан.Въоръжените сили на САЩ сега повече ще се съсредоточат върху напрежението с Китай и Русия, пише още \"Уолстрийт джърнъл\", позовавайки се на военни източници.", "date": "2018.09.26", "title": "Пентагонът изтегля противоракетни системи \"Пейтриът\" от Близкия изток"}
{"url": "https://news.bg/health/ananiev-predlaga-dva-modela-za-zdraveopazvaneto-ni.html", "text": "Здравното министерство предлага два алтернативни модела за бъдещето развитие на здравеопазването - единият е пълна реформа с демонополизация на НЗОК, а другият с включване на допълнително здравно застраховане.\"Макар и закъснял този разговор в годините назад имаме шанс заедно и съвместно да обсъдим необходимите промени в здравната система, така че те да работят за българските пациенти. Промяната е наложителна\", заяви Кирил Ананиев в началото на национална кръгла маса за бъдещето на здравеопазването в България в НДК. В нея участват пациенти, лекари и държава в лицето на здравното министерство, Народното събрание и Министерския съвет.Здравният министър подчерта, че днес дискусията ще започне и ще продължи достатъчно дълго - \"колкото е нужно\". Ананиев призова да не се приемат предложенията на МЗ като \"крайни\".Той пое ангажимент, докато не приключат дебатите, да не тръгне по \"утъпкания административен път към МС и парламента.\"\"Искам да постигнем висока степен на съгласие и тогава да тръгнем по пътя на законодателните промени\", заяви министърът.Нов тип контрол, конкуренция от страна на финансиращите органи - НЗОК и здравните застрахователи, премахване на нерегламентираните разходи и модернизация на българското здравеопазване. Това са четирите ключови думи, които са залегнали във вариантите на министър Ананиев за нов здравноосигурителен модел.\"Тези основни принцип ще видите и усетите във вариантите, които ще представя пред вас. Може да има критики към тях или да възникне и трети вариант. Готови сме на конструктивен и честен разговор в името на развитието на българското здравеопазване\", каза още Ананиев.Министърът на здравеопазването Кирил Ананиев предложи два модела за промяна на здравната система.Първият модел е свързан с незабавна конкуренция на НЗОК със застрахователите, двустълбов модел, задължително осигуряване срещу 8% и допълнително доброволно застраховане. Тук здравните вноски на записаните при застраховател пациенти се прехвърлят не към НЗОК, а към съответния застраховател. При фалит на застрахователя пациентите ще се обслужват от НЗОК или от Гаранционен фонд.При този модел НЗОК и застрахователите се договарят пряко за предоставяне на здравни услуги с лечебните заведения, затова НЗОК трябва да получи застрахователен статут, за да предлага доброволно застраховане. НАП ще акумулира вноските на всички здравноосигурени пациенти и ще ги превежда на месечна база към НЗОК или съответния застраховател. Ананиев посочи, че е необходимо разпределение на ресурсите, за да се преодолее териториалното разделение при получаването на здравни услуги. С участието на НЗОК ще бъде гарантирана финансовата сигурност. Един от рисковете при този модел е невъзможността да се премахнат нерегламентираните плащания.Вторият модел за нова здравна система е чрез въвеждане на три стълба - НЗОК и здравна застраховка като задължителни и доброволна здравна застраховка, като тук ще се запази болничният ресурс от 8%.Ананиев подчерта т.нар. критична линия. Това е сумата, над която разходите за лечение и престой в болнично заведение се заплаща от задължителната застраховка. Ако тази сума не е превишена, тя би следвало да се поеме съвместно от НЗОК и застрахователя.\"В програмата на коалиционното правителство на Република България сме заложили промяна на здравноосигурителния модел, реформи в здравеопазването и демонополизация на НЗОК\", подчерта и вицепремиерът Валери Симеонов. Според него трябва да се засили контролът върху изразходваните средства и да се повиши удовлетвореността на пациентите от здравната система.Вицепремиерът Томислав Дончев описа здравната ни система като \"деформирана\". \"От една страна говорим, че ресурсите не достигат, от друга страна имаме очевидни белези за пилеене не ресурси. От една страна говорим, че няма контрол, в същото време говорим, че системата, особено в някои сфери и подсфери, е прекалено бюрократизирана. От една страна говорим за труден достъп и в същото време говорим за свръххоспитализация\", заяви още той. \"Би било късогледо, влизайки в тази дискусия да предлагаме промени само на база картината, като минимум трябва да се опитаме да мислим 10 години напред\", изрази надежда вицепремиерът.Постоянният представител на Световната банка Фабрицио Дзарконе се обърна с посланието, че здравната система трябва да бъде устойчива в дългосрочен план. \"Когато голям водач поема инициативата, когато подобно водачество организира дебат и се стреми да постигне всеобщ консенсус, когато поставя хората с техните нужди, приоритети и надежди в центъра на дискусията, тя ще е успешна\", допълни той.", "date": "2018.09.26", "title": "Ананиев предлага два модела за здравеопазването ни"}
{"url": "https://news.bg/politics/deputatite-stimulirat-sotsialnata-ikonomika.html", "text": "Депутатите приеха на първо четене Законопроект за предприятията на социалната и солидарната икономика.Според мотивите на законопроекта, се цели обособяване, развитие и насърчаване на стопански отрасъл, който да се характеризира преимуществено със социална насоченост и чиято основна цел е генериране на положителна социална добавена стойност по посока заетост, жизнен стандарт и социално включване на уязвими групи от населението.С изпълнението на стратегическата цел на проекта близо 2% от БВП на страната следва да бъде постигнат до 2021 г. чрез дейността на предприятия от социалната и солидарна икономика.Българското общество се нуждае от нов подход в областта на включващия икономически растеж, който може да бъде реализиран чрез социалната предприемчивост и иновативност на предприятията от социалната и солидарна икономика.На базата на новите технологии и промененото разбиране и отношение към обществените промени, секторът на социалната и солидарна икономика е в състояние да отговори по нов начин на социално-икономическите предизвикателствата, по-специално необходимостта да се стимулира устойчив и социално приобщаващ икономически растеж и да се създават работни места.Стратегически, този сектор разполага с потенциала да променя коренно социално-икономическата среда едновременно, като залага на икономически напредък и на по-справедливо общество в социално отношение.Към момента действащото законодателство не съдържа изрична регламентация на предприятията от социалната икономика. Проектозаконът ще даде възможност да бъдат идентифицирани социалните предприятия, да бъдат разпознати като стопански субекти в подкрепа на икономическото и социално развитие на страната, да бъде идентифициран техният принос за повишаване на брутния вътрешен продукт, както и за по-доброто социално приобщаване на уязвими групи в обществото, да бъде регламентирана тяхната дейност, обхват и цели.Подобен закон до момента не съществува в националния правен мир. Той е първи по рода си и има за цел да регулира материя, която до момента е застъпена в различни правни документи, но не е консолидирана.Освен това, с предложения проект ще се обхванат съществуващите неуредени въпроси за дефиниране и регистриране на социалните предприятия, сертифициране и измерване на социалната добавена стойност. В действащото законодателство тези аспекти от дейността на социалните предприятия не са уредени и няма правен текст, който да ги урежда.Оперативните цели, които си поставя законопроекта могат да се систематизират така:Реализирането на поставените цели ще доведе до по-добро взаимодействие между държавата и социалните предприятия, между заинтересованите страни в областта на социалната икономика в страната. Ще се постигне ясно идентифициране на субектите на социалната икономика от останалите стопански субекти, ясно и точно посочване на техните характеристики, възможностите им за участие на пазара.По този начин те ще бъдат лесно разпознаваеми сред останалите участници в стопанския живот на страната, както и ще имат възможност да излязат на международния пазар като си сътрудничат и се кооперират със социални предприятия от други страни. Чрез правното им регламентиране ще бъде ясно и възможно тяхното целенасочено финансиране чрез публични и частни източници, както чрез публично-частно партньорство.Освен, че няма специализиран закон за социалните предприятия, няма и единна цялостна нормативно или по друг начин устроена система от правила, свързана и съобразена с принципите на социалната и солидарна икономика, както и с условията, организацията и реда, при които социалните предприятия, като нейни основни субекти, функционират и си взаимодействат с държавата и общините.Разработената и приета от Министерски съвет през 2012 г. Национална концепция за социална икономика дава характеристиките за социално предприятие, без това да бъде правно закрепено в нормативен документ. На равнище Европейски съюз съществува политика, която насочва държавите - членки да предприемат необходимите действия, за да осигурят цялостната рамка, която да позволи и да улесни разгръщането на потенциала на тези субекти, съобразно техните характеристики и националните особености.Въпреки че действащото законодателство не съдържа изрична регламентация на социалното предприемачество, практиката показва, че в България съществуват редица предприятия, които се самоопределят като \"социални предприятия\". Същевременно те са с ограничено въздействие върху социалната и икономическа активност в страната.Самоопределянето на предприятията като \"социални\" на основата на общи характеристики не произвежда правни последици за тях. Това самоопределяне крие съществени рискове от деформация на статистически данни, които имат определящо значение за публичната и инвестиционна политика, отчитането на тяхната обществена полезност, изграждането на потребителско доверие и други фактори за развитие.", "date": "2018.09.26", "title": "Депутатите стимулират социалната икономика"}
{"url": "https://news.bg/politics/avramova-bezkompromisna-s-kachestvoto-na-patishtata.html", "text": "\"Безкомпромисни ще бъдем към качеството на пътищата\". Това заяви новият регионален министър Петя Аврамова на конференция \"Строителството през 2019 г. - перспективи и предизвикателства\"Аврамова поясни, че в министерството се работи по промяна на нормативната уредба, която касае гаранционните срокове за изпълнение на пътищата и магистралите, както за ново строителство, така за ремонтни дейности.По думите ѝ най-важно за правителството остава изграждането на АМ \"Хемус\", като прогнозите са отсечката от Ябланица до Боаза да завърши през есента на 2019 г.\"Очакват се нови 137 км от Хемус\", отчете регионалния министър.Тя допълни още, че АПИ вече е обявила обществените поръчки за строителството на участъка през Кресненското дефиле по посока София.\"Очаква се строителство да бъде един от моторите за икономически растеж през 2019 г.\", отбеляза Аврамова.По думите ѝ основен приоритет на МРРБ остава безопасността по пътищата и поясни, че АПИ извършва проверки по магистралите и пътищата в страната, за състоянието на пътните настилки, проблемните участъци и необходимите мерки за предприемане.Аврамова допълни, че след обобщен доклад ще се направи анализ и разчет за необходимите средства за финансиране, като ще се приоритизират най-тежките трасета.В заключение министърът сподели, че през следващата година се очаква напредък по скоростния път Видин - Ботевград, магистралата Русе- Велико Търново, тунел \"Шипка\", \"Петрохан\" и магистрала Черно море.Според Аврамова част от тези проекти може да бъдат изградени с публично частно партньорство, което до известна степен ще реши проблемите с финансирането.", "date": "2018.09.26", "title": "Аврамова безкомпромисна с качеството на пътищата"}
{"url": "https://news.bg/disasters/izvanredno-polozhenie-v-toskana-zaradi-gorskiya-pozhar-kray-piza.html", "text": "Губернаторът на Тоскана обяви извънредно положение заради силните горски пожари край Пиза.Припомняме, вчера огнената стихия наложи евакуацията на над 700 души, защото пожарът заплашително тръгна към села в община Калчи. Бяха евакуирани жителите на планинските села Монтеманьо, Фонтана Диана, Сан Лоренцо, Никозия и Креспиняна.Към момента пожарът обхваща площ от около 600 хектара.Силният вятър в района затруднява работата на огнеборците за локализирането на огъня. В потушаването на огъня участват около 100 пожарникари и доброволци.В гасенето на пожара се включиха и два самолета, а хеликоптери не са могли да излетят заради скоростта на поривите, пише АП.Хеликоптерите се включили в гасенето на по-късен етап.През следващите дни не се очаква да вали дъжд, но синоптиците прогнозират, че ветровете ще стихнат, което би улеснило работата на пожарникарите.", "date": "2018.09.26", "title": "Извънредно положение в Тоскана заради горския пожар край Пиза"}
{"url": "https://news.bg/world/darzhavnata-duma-odobri-popravkite-na-putin-v-pensionnata-reforma.html", "text": "Парламентът на Русия единодушно одобри предложените от президента Владимир Путин поправки в непопулярния план за реформа на възрастта за пенсиониране, която доведе до рядко срещано обществено недоволство в държавата, информира АФП.Държавната дума одобри предложение на Путин за смекчаване на реформата, което предвижда увеличаване на възрастта за пенсиониране при жените с пет години до 60 г. вместо с осем години до 63 г.В телевизионно обръщение през август руският лидер предложи редица отстъпки, което според осведомителната агенция е очевиден опит на Путин да спре големия спад на рейтинга на одобрение.\"Достигнахме до консенсус по въпроса и всички подкрепиха измененията на президента\", обяви председателят на долната камара Вячеслав Володин.Законопроектът беше одобрен от камарата на първо четене през юли. Трябва да бъде приет на второ и трето четене преди да бъде изпратен на Путин за подпис и да се превърне в закон.По-късно РИА Новости съобщи, че Държавната дума е приела на второ четене законопроекта на правителството за пенсионна реформа.Реформата, която също предвижда увеличаване на възрастта за пенсиониране при мъжете от 60 на 65 г., предизвика многохилядни протести. Направените от Путин отстъпки не успокоиха руските граждани.Много руснаци са против промяната, а критици алармират, че реформата ще ограби обикновените руски граждани.Пенсионната реформа, която беше обявена на старта на Световното първенство по футбол в Русия през юни, ще доведе до първото увеличаване на възрастта за пенсиониране в държавата от близо 90 г.Като се има предвид ниската продължителност на живота на мъжете в Русия - 65 г. - много руснаци няма да могат да се възползват от пенсията си.", "date": "2018.09.26", "title": "Държавната дума одобри поправките на Путин в пенсионната реформа"}
{"url": "https://news.bg/int-politics/s-300-shtyala-da-nakara-izrael-da-se-zamislya-predi-da-napada-siriya.html", "text": "Представител на сирийския режим обяви, че Израел трябва да се замисли внимателно, преди да атакува отново Сирия, след като получи усъвършенстваната противовъздушна система С-300 от Русия, съобщава \"Асошиейтед прес\".Заместник-министърът на външните работи на Сирия Фейсал Мекдад заяви, че С-300 е трябвало да бъде предоставена отдавна на Сирия. По думите му, \"Израел, който е свикнал да предприема множество агресии под различни предлози, ще трябва да направи точни изчисления, ако смята да напада Сирия отново\".Русия обяви в понеделник, че ще снабди Дамаск със системата за противовъздушна отбрана, след като през миналата седмица руски военен самолет беше свален от сирийското ПВО, което се задейства заради въздушен удар на Израел.Руският разузнавателен самолет Ил-20 беше свален от сирийското ПВО, което го объркало с израелски самолет, убивайки всички 15 руски военнослужещи на борда.", "date": "2018.09.26", "title": "С-300 щяла да накара Израел да се замисля, преди да напада Сирия"}
{"url": "https://news.bg/politics/ministerstvo-na-ikonomikata-pravi-registar-na-targovtsite-na-diamanti.html", "text": "Депутатите приеха на първо четене промени във Валутния закон, отнасящи се до търговията с диаманти и скъпоценни камъни.Валутният закон предвижда Министерството на финансите да потвърждава и издава сертификати по Схемата за сертифициране в рамките на Кимбърлийския процес за международната търговия с необработени диаманти и за физическата проверка на пратките/партидите с необработени диаманти.От 26 януари 2016 г. България излиза от списъка на органите на Европейския съюз за целите на Сертификационната схема на Кимбърлийския процес за международна търговия с необработени диаманти. Това е причината страната ни, съответно Министерството на финансите, вече да няма правомощия да издава потвърждения за внос и сертификати за износ на необработени диаманти.С предлаганите промени се цели Министерството на икономиката да поеме регистрационния режим за лицата, които осъществяват дейност по добиване, преработване и сделки с благородни метали и скъпоценни камъни и изделия със и от тях по занятие.Предложените промени във Валутния закон няма да изискват допълнителни финансови средства нито от държавния бюджет, нито от лицата, които осъществяват тази дейност.Припомняме, промените във Валутния закон бяха приети на заседание на Министерския съвет от 12 септември 2018 г.", "date": "2018.09.26", "title": "Министерство на икономиката прави регистър на търговците на диаманти"}
{"url": "https://news.bg/crime/zadarzhaha-400-litra-nelegalna-rakiya-v-stara-zagora.html", "text": "Задържаха 400 литра нелегална ракия в частен имот - автобаза и прилежаща към нея жилищна постройка в Стара Загора.В имота е намерено и съоръжение за дестилиране на етилов алкохол. В момента на проверката на 20 септември, дестилаторът е в работен режим, а от охладителя изтича високоградусов алкохол.В различни помещения на имота са открити общо 400 литра течност, а собственикът на имота не е представил на проверяващите, удостоверение за регистрация на Специализиран малък обект за дестилиране /СМОД/ , както и документи за платен акциз за откритото количество етилов алкохол.Съоръжението и откритата ракия са задържани. Взети са контролни проби за лабораторен анализ. Работата по случая продължава.", "date": "2018.09.26", "title": "Задържаха 400 литра нелегална ракия в Стара Загора "}
{"url": "https://news.bg/world/frenski-sad-chastichno-otblokira-darzhavni-subsidii-za-partiyata-na-marin-lyo-pen.html", "text": "Френски съд разпореди частична отмяна на запор, наложен на партията на Марин льо Пен заради злоупотреба с европейски средства, информира АП.Апелативният съд в Париж отблокира половината от 2 милиона евро държавни субсидии за партията на Льо Пен, които бяха задържани заради продължаващо разследване на злоупотреба със средства на Европейския парламент.Льо Пен коментира, че средствата са крайно необходими на партията, за да покрие разходите си, включително заплатите и наемите.Политическите партии във Франция получават държавни субсидии, а размерът им зависи от изборните резултати.Това лято съдиите решиха да запорират 2 милиона евро, близо половината от 4,5 милиона евро за \"Национален сбор\" - бившият \"Национален фронт\", за 2018 г.", "date": "2018.09.26", "title": "Френски съд частично отблокира държавни субсидии за партията на Марин льо Пен"}
{"url": "https://news.bg/int-politics/iran-nastoya-tramp-da-spre-da-se-mesi-v-blizkiya-iztok-ako-iska-evtin-petrol.html", "text": "Президентът на САЩ Доналд Тръмп трябва да спре да се намесва в Близкия изток, ако иска цената на петрола да спре да се покачва. Това обяви министърът на петрола на Иран Биджан Занганех, цитиран от \"Ройтерс\".\"Тръмп се опитва сериозно да ограничи износа на ирански петрол и също така да гарантира, че цената на петрола не се покачва, но тези две неща не могат да се случат заедно\", подчерта Занганех.\"Ако иска цената на петрола да не се покачва и пазарът да не бъде дестабилизиран, той трябва да спре неоправданата и разрушителна намеса в Близкия изток и да не бъде пречка за производството и износа на иранския петрол\", настоя още представителят на режима на аятоласите.Тръмп, а не Организацията на страните износителки на петрол (ОПЕК), стои зад неотдавнашното повишаване на цените, изтъкна иранският министър на петрола.\"Тръмп обвинява ОПЕК за това, което той създаде и предизвика: повишаването на цената на петрола и смущението на пазара\", допълва министърът.Членовете на ОПЕК нямат капацитет да увеличат производството, увери Занганех.В реч пред Общото събрание на ООН вчера Тръмп отново повтори призива си ОПЕК да добива повече петрол и да спре да повишава цените. Той също така обвини Иран, че сее хаос и разрушение в Близкия изток и обеща нови санкции срещу Ислямската република.САЩ ще наложат санкции, за да спрат износа на петрол от Иран, който е третият по големина производител в ОПЕК, започвайки от 4 ноември. Предстоящата загуба на ирански доставки е основен фактор за неотдавнашното покачване на цените на петрола.", "date": "2018.09.26", "title": "Иран настоя: Тръмп да спре да се меси в Близкия изток, ако иска евтин петрол"}
{"url": "https://news.bg/crime/sadat-ne-pusna-na-svoboda-obvinenata-za-smartta-na-bashta-si-mariya-veleva.html", "text": "Състав на Софийския градски съд (СГС) не прие обжалването на мярката за неотклонение \"задържане под стража\" срещу подсъдимата Мария Велева, която, заедно със съпруга си Свилен Велев, е .По време на днешното съдебно заседание защитата посочи, че  спрямо Мария трябва да бъде променена, защото по делото няма нови доказателства. От това могло да се изведе обоснователно предположение, че подсъдимата не е съпричастна към извършеното тежко престъпление.Адвокатът на обвиняемата поиска клиентката му да бъде пусната с мярка \"подписка\".Прокуратурата помоли съда да не уважи искането на защитата за промяна на мярката, защото все още са налице доказателства, че тя би могла да се укрие или да извърши ново престъпление.Обвиняемата Мария Велева коментира пред съда, че на последното съдебно заседание е била много разстроена, не е била свидетел на престъплението и не е знаела какво се е случило. Тя заяви, че се придържа към думите на адвоката си и обясни, че няма намерение да се укрива от компетентните органи и да извърши ново престъпление. Велева помоли съда за по-лека мярка от наложената й до момента, защото престоят й в затвора се е отразил зле върху психиката й.\"Не съм извършила убийството, не съм участвала в престъпления, никога не съм искала да се стига до такова нещо и не съм убила баща си\", посочи подсъдимата и допълни, че винаги се е държала добре с баща си и е гледала да избягва конфликти с него. Тя заяви в заключение, че не се чувства обществено опасна.След изслушване на всички страни по делото, съдът счете, че следва да остави без уважение подадената молба, защото продължават да са налице условията, които обосновават законосъобразността на задържането. Продължава да бъде налице и опасност в случай, че бъде освободена от ареста, обвиняемата Мария Велева да извърши ново престъпление.Решението на съда може да бъде обжалване в едноседмичен срок пред Софийския апелативен съд (САС). Съдът насрочи следващото съдебно заседание за 4 октомври от 10 ч.Припомняме, случаят стана популярен след като стана ясно, че семейството от столичния квартал \"Люлин\" отглежда напълно изолирано трите си дъщери. Те са на 14, 15 и 19 години и са били държани под ключ, не са посещавали училища.Случаят доби обществена популярност след като дядото на момичетата и баща на Велева - Стефан Янев, сигнализира медиите. Няколко дни по-късно обаче .", "date": "2018.09.26", "title": "Съдът не пусна на свобода обвинената за смъртта на баща си Мария Велева"}
{"url": "https://news.bg/world/sasht-da-izbyagvat-misleneto-ot-studenata-voyna-prizova-kitay.html", "text": "Китай и САЩ могат да се конкурират, но трябва да избягват начина на мислене от Студената война. Това призова китайският външен министър Уан И на фона на влошаващите се отношения между двете суперсили, информира \"Ройтерс\".Пекин и Вашингтон са замесени в търговска война. Освен това напрежението между двете държави се пренесе и в други сфери - САЩ подкрепят Тайван и Вашингтон наложи санкции на китайската армия за закупуване на руско оръжие.Уан И проведе среща с бившия държавен секретар на САЩ Хенри Кисинджър в кулоарите на Общото събрание на ООН в Ню Йорк. И отбеляза, че двете страни ще изгубят, ако се конфронтират.\"\", подчерта Уан И.\"\", добави топ дипломатът на азиатския гигант.Ако това продължи, ще отведе отношенията ни по грешния път, което не е в интерес на нито една държава, включително на международната общност, продължи дипломатът и добави, че Китай се надява САЩ да \"коригират разбирането\" си за Пекин. ", "date": "2018.09.26", "title": "САЩ да избягват мисленето от Студената война, призова Китай"}
{"url": "https://news.bg/society/ogranicheno-e-dvizhenieto-v-posoka-botevgrad.html", "text": "Ограничено е движението в посока Ботевград по Северната скоростна тангента от нулевия километър до 9-ти км.Временната организация на движението се налага поради ремонти дейности и ще продължи до 7 октомври, съобщават от АПИ. Ограничението е за участъка от пътен възел \"Западна дъга\" до пътен възел \"Ботевградско шосе\".От АПИ съветват шофьорите да карат внимателно и да спазват поставената сигнализация.От 9 октомври до 20 октомври ще бъде ограничено движението в посока Калотина в участъка от \"Чепинско шосе\" до \"Ботевградско шосе\".По време на ремонтните дейности трафикът ще бъде пренасочен по околовръстното на София. ", "date": "2018.09.26", "title": "Ограничено е движението в посока Ботевград "}
{"url": "https://news.bg/health/bezplatni-pregledi-za-hora-s-problemno-kravno-nalyagane-vav-vma.html", "text": "Във ВМА правят безплатни прегледи за сърце на 27 септември, съобщиха от ВМА.За безплатен преглед е нужно предварително записване на тел.: 02/92 25 682, което може да стане до 14.00 часа. Не се изисква направление от личния лекар, уточняват от болницата.Специалисти от Военномедицинска академия ще прегледат безплатно пациенти с проблеми с кръвното налягане от 08.00 до 13.00 часа, в кабинет № 218, който е на втория етаж в поликлиниката на ВМА.Кампанията цели по-добра информираност за проблемите, свързани с повишено кръвно налягане. Това е една от най-честите причини за смърт от сърдечни заболявания, инсулти и сърдечна недостатъчност.Повод за безплатните кардиологични прегледи е Световният ден на сърцето, който се отбелязва на 29 септември.", "date": "2018.09.26", "title": "Безплатни прегледи за хора с проблемно кръвно налягане във ВМА"}
{"url": "https://news.bg/politics/deputatite-se-poskaraha-po-promenite-v-zakona-za-energetikata.html", "text": "Депутатите се поскараха по промените в Закона за енергетиката. С измененията в Закона за енергетиката КЕВР ще се намесва в частни сделки, което е закононарушение. За това алармира депутатът от ДПС Рамадан Аталай. Промяната бе предложена след скандалите около сделката за ЧЕЗ.Предложението КЕВР да се намесва в подобни сделки противоречи на Конституцията, според него. КЕВР трябва да има възможност да се произнася \"За\" или \"Против\" смяна на собственост в електроразпределителните дружества, включи се и социалистът Красимир Янков.КЕВР трябва да се произнася по сделки, които са част от енергийната система, смята той. Държавата трябва да покаже силата да защити гражданите и този текст от закона е необходим, подчерта социалистът.Делян Добрев от ГЕРБ посочи, че регулаторът ще се произнася след като се произнесат компетентните органи. Сделките по този закон трябва да минат по надлежния ред, като КЕВР се произнася след всички, поясни депутатът.Припомняме, на 26 април 2018 г. депутатите приеха промените в Закона за енергетиката. С тях КЕВР има правомощия да разрешава продажбата на над 20% от собствеността на енергийните дружества. КЕВР определя ежегодно до 30 юни премии за електрическа енергия от възобновяеми източници.След приемането на промените в Закона за енергетиката от Асоциация свободен енергиен пазар поискаха президентът Румен Радев да наложите вето. Според тях промените са в разрез с европейското законодателство и нарушава конкурентната среда в сектора.Промените в З - на ОП и на ГЕРБ. Според проекта на Обединените патриоти, КЕВР може да разрешава сделките при покупко-продажба на съществени части от капитала на търговски дружества, които управляват стратегическа за енергийната система инфраструктура. Изискването към дружествата е да са стратегически инвеститори и да могат да гарантират дългосрочното устойчиво развитие на енергийната система в страната. Според тях промени ще доведат до прозрачност на сделките с активи на енергийни дружества. В случаи на нарушаване на новосъздадените разпоредби се предвижда отнемане на лиценза на дружеството, осъществяващо пренос или разпределение.Проектът на ГЕРБ целеше либерализация на енергийния пазар. Тяхна беше идеята КЕВР ежегодно до 30 юни да определя прогнозна пазарна цена за електрическа и топлинна енергия на производителите според вида на първичния енергиен източник. Промените засягаха 147 производители на електрическа енергия с обща инсталирана мощност 4 мегавата и над 4 мегавата.", "date": "2018.09.26", "title": "Депутатите се поскараха по промените в Закона за енергетиката"}
{"url": "https://news.bg/disasters/zemetresenie-ot-5-7-po-rihter-do-fidzhi.html", "text": "Земетресение с магнитуд от 5.7 по скалата на Рихтер беше регистрирано в Тихия океан.Трусът е станал в близост до бреговете на Фиджи. Няма данни опасност от цунами.Земетресението е било с дълбочина от 566 километра. Епицентърът е бил на 374 км източното от столицата на Фиджи Сува и на 331 километра от град Ламбаса, показва справка в Европейския средиземноморски сеизмологичен център (EMSC).До момента няма данни вследствие на труса да има пострадали хора или материални щети.", "date": "2018.09.26", "title": "Земетресение от 5.7 по Рихтер до Фиджи"}
{"url": "https://news.bg/int-politics/turtsiya-shte-prodalzhi-da-vnasya-gaz-ot-iran-vapreki-sanktsiite-na-sasht.html", "text": "Сривът на турската лира не е свързан с дипломатическия скандал с Вашингтон, а икономическите затруднения на страната са преувеличени. Това обяви турският президент Реджеп Тайип Ердоган в ексклузивно интервю за \"Ройтерс\", докато присъства на Общото събрание на ООН в Ню Йорк.Турция ще продължи да купува природен газ от Иран въпреки американските санкции срещу Техеран, подчертал още турският държавен глава.Според него усилията за постигането на мир в Сирия е невъзможно да продължат, докато сирийският президент Башар Асад е на власт, добавяйки, че изтеглянето на \"радикални групировки\" вече е започнало в рамките на новосъздадената демилитаризирана зона в сирийската провинция Идлиб.По-рано турските медии съобщиха, че Ердоган е провел среща \"на крак\" с американския си колега Доналд Тръмп в кулоарите на Общото събрание на ООН.През март Тръмп подписа указ за налагане на 25 процента мито върху вноса на стомана и 10 процента мито върху вноса на алуминий от Ту,ция. Икономиката на Турция беше допълнително наказана, когато Тръмп обяви на 10 август решението си да удвои митата върху стоманата и алуминия. В началото на септември Ердоган призова за прекратяване на монопола на американския долар в световната търговия.Отношенията между Анкара и Вашингтон се влошиха заради задържането на американския пастор Андрю Брънсън в Турция преди около две години по подозрение за връзки с движението, основано от ислямския духовник Фетхуллах Гюлен, когото Анкара обвинява, че е организатор на неуспешния преврат през 2016 година. В края на юли Брънсън беше освободен от турски затвор и поставен под домашен арест.Ердоган е заявил в тази връзка, че съдът ще реши съдбата на пастора, а не политиците.  ", "date": "2018.09.26", "title": "Турция ще продължи да внася газ от Иран въпреки санкциите на САЩ"}
{"url": "https://news.bg/politics/1-100-migranti-potarsili-ubezhishte-v-balgariya-ot-nachaloto-na-2018-g.html", "text": "От януари до август 2018 г. мигрантите, потърсили убежище в България, са 1 100 лица, предимно от Сирия, Ирак и Пакистан. 53% от тях са мъже, 11% са жени и 36% са деца, предимно неграмотни, без никакво образование.Данните представи лидерът на КНСБ Пламен Димитров по време на международна конференция за \"Интеграция на мигрантите на пазара на труда\".От всички търсещи убежище у нас на 217 души е предоставен статут на бежанци. 692 са случаите на прекратено производство по получаването на такъв статут. Димитров обясни, че за него е удоволствие да приветства форума, организиран от партньорите по проекта и добави, че интеграцията на мигрантите на пазара на труда е най-горещата тема в ЕС.Синдикалистът изрази убеждение, че темата за мигрантите изглежда по-различен начин в отделните държави, народи, организации, които се опитват да намерят най-важното решение за убежище на всички хора, които бягат от война, народни бедствия и стихии, за да могат да намерят баланса на местните пазари на труда.Дали правим всичко както трябва, дали не се опитваме със стари подходи да намерим нови решения, можем ли да променим тенденцията, спрямо отношението към мигрантите, запита лидерът на КНСБ. По думите му това, което си мислим, че трябва да направим, очевидно не стига.Димитров изтъкна, че има много добри решения, но за него основното е, че европейските лидери, правителства и Европейския съюз трябвало отдавна да намерят решения, които до момента липсват.Синдикалистът изрази подкрепа към подписаното Европейското партньорство за интеграция, но претенциите му са към Европейския съюз и Европейската комисия.От КНСБ обясняват, че за успешното интегриране на пазара на труда е необходим подход, обединяващ множество участници, който включва публични органи, службите по заетостта, социалните и икономически партньори, бизнес организациите, търговско-промишлените предприятия, занаятчийските камари, работодателите, доставчици при образование и обучение и организациите на гражданското общество, при пълно зачитане на ролята и компетентностите на всеки един от участниците.От синдикалната организация смятат, че ЕК трябва да се стреми да работи със социално-икономическите партньори в предоставяне на обучение и работа на мигрантите, предоставяни от работодателите и други организации, подкрепа на работодателите, наемащи мигранти, да подкрепя личния фонд \"Убежище, миграция, интеграция\", да насърчава предприемачеството сред мигрантите и да осигурява видимост на европейско равнище за дейностите, извършвани от работодателите в подкрепа интеграцията на мигрантите и др.Председателят на Българската търговско промишлена палата (БТПП) Цветан Симеонов коментира, че темата за мигрантите вълнува всички в ЕС, но има различни измерения в различните страни. Той обясни, че за България проблемът за мингрантите в момента не стои толкова остро.Симеонов припомни, че за 2013 г. убежище са потърсили 7 000 бежанци, за 2014 - 11 000, 2015 - 19 000, 2016 - 20 000.Крайната цел на мигрантите не е България, тя е различна дестинация, посочи Симеонов и добави, че в Центъра за бежанци са настанени над 600 души при капацитет от над 5 000 места.Основните групи на мигрантите са от местата с военнополитически конфликти. Те са с много ниска или без никаква квалификация, обясни шефът на БТПП и допълни, че мигрантите, получили заетост в България, са 50 души по данни от 2016 г.От БТПП считат, че проблемът за мигрантите е възможност да се осигури известно снижаване на пазара на труда, защото имаме недостиг на работна ръка. Всеки един трябва да мине езикова квалификация и обучение, да се приложи системата на асоциацията на европейските палати, да се приложи задълбочено интервюиране на мигрантите и др.Симеонов поясни, че за България са нужни висококвалицирани специалисти от мигрантите, които да се интегрират на пазара на труда, но постигането на подобна цел би било много трудно. Той изрази надежда нови сериозни тежки събития да не се разразяват и подобни вълни да няма занапред.Заместник-министърът на труда и социалната политика Лазар Лазаров посочи, че позицията на правителството по темата за мигрантите е особено важна, защото МТСП формулира държавната политика в областта на трудовата миграция и интеграцията на пазара на труда, за граждани, които пребивават на територията на страната.В последните години България се е превърнала в място за живеене и труд за граждани на трети държави, припомни той и допълни, че те трябва да се привлекат и интегрират на пазара на труда в българското общество.Добре управляваната миграция би могла да допринесе както за икономическия растеж, така и за развитието на държавата и благосъстоянието на самите работници. България разполага с Национална стратегия за мигрантите, чиято основна цел е гражданите на трети държави да се интегрират успешно в българското общество, както и използване на техния потенциал, отбеляза Лазаров.Той призова да се работи за циркулярността на миграцията, за насърчаване интеграционната политика, за по-конкретни детайлни решения в областта на законната миграция, подобряване на административния капацитет за формулиране и прилагане на държавната политика в областта на миграцията, събиране и анализиране на статистическата информация от компетентните институции, подобряване информираността на обществото и др.Устойчивият икономически растеж доведе до необходимостта от работна сила и във все повече сектори изпитват недостиг на работна ръка, изрази съжаление Лазаров.Променени са съществено основните нормативни актове за граждани на трети държави в тяхното интегриране на българския пазар на труда. В резултат на изменението повече от 10 000 граждани на други държави участват на пазара на труда, а 80-85% от тях са по режима на сезонната заетост, похвали се Лазаров.Ако се намери начин да бъдат интегрирани мигрантите, бихме могли да достигнем до едно конструиращо общество, което да бъде в интерес на всички, каза в заключение той.", "date": "2018.09.26", "title": "1 100 мигранти потърсили убежище в България от началото на 2018 г."}
{"url": "https://news.bg/politics/zaharieva-s-dvustranni-sreshti-s-kolegite-si-ot-nepal-afganistan-i-katar.html", "text": "Двустранни срещи с външните министри на Афганистан, Катар и Непал проведе вицепремиерът и министър на външните работи Екатерина Захариева в Ню Йорк. Захариева е част от българската делегация за Общото събрание на ООН, водена от премиера Бойко Борисов, информираха от Министерския съвет.Афганистанският външен министър Салахуддин Раббани благодари за помощта, която България предоставя на страната му. България предоставя 1 милион долара в Попечителския фонд за подпомагане на афганистанската армия. Ние участваме и с контингент до 160 военнослужещи в мисията на НАТО \"Решителна подкрепа\".По думите на министър Раббани българските войници се ценят като едни от най-добрите професионалисти.В Афганистан България организира и курсове по линия на официалната помощ за развитие за дипломати, полицейски служители и държавни служители. Изискването е сред обучаемите да има определен процент жени. България участва с вноски и в бюджетите на редица международни организации, които осъществяват проекти в Афганистан.\"Обсъдихме и обстановката в страната, както и предстоящите избори за парламент. Приветстват и инициативата на афганистанския президент за започване на преговори с талибаните\", каза Захариева след срещата.Акцент в разговора на министър Захариева с катарския външен министър Мохамед бин Абдулрахман Ал Тани е била политическата ситуация в Залива и в Европейския съюз.\"Благодаря за прагматичния подход в двустранните ни отношения след държавното посещение на емира шейх Тамим бин Хамад Ал Тани през март т.г. Работата по конкретни проекти продължава\", заяви Захариева. Министър Ал Тани заяви, че лично ще следи за реализацията на проектите, които не се упоменават в съобщението на МС.Външният министър на Катар поздрави специално премиера Бойко Борисов за резултатите от Българското председателство на Съвета на ЕС и за резултатите от срещата 16 плюс 1 с Китай. Двамата обсъдиха и последствията от оттеглянето на САЩ от Съвместния всеобхватен план за действие относно Иран.Министър Захариева благодари на новоизбрания си непалски колега Прадийп Кумар Гявали за помощта, която хималайската страна оказа при издирването на българския алпинист Боян Петров. Тя покани министър Гявали на посещение в София.Срещата между Захариева и Гявали става в годината, в която България и Непал честват 50 години от установяване на дипломатически отношения. В Ню Йорк стана първата среща от 10 години насам между представителите на външните министерства на България и на Непал.Непалският първи дипломат информира за хода на политическите реформи след проведените първи избори в условията на пълно прилагане на демократичната конституция на страната от 2015 г. Той покани българския бизнес да инвестира в страната.Захариева и Гявали отчетоха и традиционния интерес на българските алпинисти към Хималаите. В Непал България се представлява от почетен консул.", "date": "2018.09.26", "title": "Захариева с двустранни срещи с колегите си от Непал, Афганистан и Катар "}
{"url": "https://news.bg/int-politics/frantsiya-zakleymi-samoubiystveniya-plan-za-brekzit-na-tereza-mey.html", "text": "Министърът на финансите на Франция Бруно льо Мер отхвърли като неприемлив проекта на британския премиер Тереза Мей за отношенията между ЕС и Великобритания след Брекзит, изтъквайки, че нейните предложения могат да нанесат смъртоносен удар на Европа.Коментарите на френският финансов министър дойдоха дни след срещата на върха на ЕС в Залцбург, където европейските лидери отказаха да приемат предложенията за Брекзит на Тереза Мей, определяйки ги като неприложими.\"Ако се поддадем на концепцията, че можем да излезем от Европейския съюз и да запазим всички предимства на единния пазар, тогава това е краят на Европа. Съжалявам, че ще го кажа в прав текст, но това, което е по-важно за нас от бъдещето на Великобритания, е бъдещето на Европа и затова няма да вземем решение, което да отслаби бъдещето на ЕС\", подчерта той.Льо Мер е изтъкнал, че предложението на британския премиер, което се фокусира върху зона за свободна търговия между Лондон и Брюксел за стоки, пресича \"червените линии\" на Франция.\"Нуждаем се от всеобхватно споразумение, не само такова за стоки. Всички решения, които дават на европейските граждани внушението, че те могат да излязат от Европейския съюз и да запазят всички предимства на Европейския съюз, биха били самоубийствени. Така че не ги взимаме\", коментира още Бруно льо Мер.Независимо от това министърът се съгласи, че планът на британското правителство за Брекзит бил \"ход в правилната посока\" и приветства \"куража\" на Мей.Коментарите на френския финансов министър повтарят изявленията на френския президент Еманюел Макрон по време на срещата на ЕС в Залцбург през миналата седмица, където европейските лидери заявиха на Тереза Мей, че нейният план за Брекзит \"няма да работи\" и ѝ дадоха 4 седмици, за да спаси преговорите по развода между ЕС и Обединеното кралство.Макрон посочи, че планът на Мей не е приемлив, защото подкопава единния пазар, като подчерта, че излизането на Обединеното кралство не може да стане без плащането на цена или без последствия.", "date": "2018.09.26", "title": "Франция заклейми \"самоубийствения\" план за Брекзит на Тереза Мей"}
{"url": "https://news.bg/regions/ndk-smenya-osvetlenieto-si.html", "text": "НДК сменя осветлението в голяма част от пространствата си с енергоспестяващо.Централно фоайе, полуетажите, терасата на Литературен клуб \"Перото\" и Билетен център от скоро са с ново, модерно осветление и ще харчат много по-малко електроенергия.Всички електрически тела са подменени с нови енергоспестяващи LED луни. По този начин НДК се превръща в съвременна обществена сграда, отговорна към опазването на ресурсите, която ще харчи много по-малко електроенергия.Всичките 620 нови осветителни тела придават блясък на пространствата и създават настроение на зрителите на вечерните културни прояви в Двореца.Екипът на НДК се стреми да създаде максимално комфортни условия за провеждане на събитията в сградата, за да могат зрителите да се насладят пълноценно на богатата програма в Двореца.Във връзка с новата организация на достъпа до сградата, разработеният по време на Българското председателство на Съвета на ЕС вход А4 /откъм бул. /\"Витоша\"/ се запазва като основен денонощен вход на НДК.Вход Б2 /откъм \"Моста на влюбените\"/ също ще функционира 7 дни в седмицата от 08:00 до 20:00 часа.Припомня, че плочките пред НДК не за първи път стават стават повод за недоволство - в края на месец юни 2017 година, около  и , лидерът на БСП Корнелия Нинова заяви, че цялото председателство е сведено до ремонта на плочките пред НДК. По думите ѝ \"заради едните плочки, пардон - заради едните обществени поръчки\", в ГЕРБ са се скарали.В края на миналата година . 45 милиона лева струва ремонтът на НДК. Няма по-добро място в Европа в момента, категоричен бе тогава министърът на културата.Припомняме, на 26 юни 2017 г., понеделник  изпълнителния директор на НДК Мирослав Боршош. Във вторник .Всички дейности, свързани с преустройството, модернизацията и адаптацията на сградата на НДК за нуждите на председателството на Съвета на ЕС, са , заяви тогава бившият вицепремиер за европредседателството Деница Златева.От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.На брифинг говорителят на главния прокурор Румяна Арнаудова уточни, че това са началните и работните обвинения по отношение на  на изисканите и вече получени над 4000 договора, които той е сключил в качеството си на изпълнителен директор.  за умишлена безстопанственост е за ползването на лекия автомобил \"Лексус\".", "date": "2018.09.26", "title": "НДК сменя осветлението си "}
{"url": "https://news.bg/disasters/4-7-po-rihter-raztarsi-ostrov-krit.html", "text": "Земетресение с магнитуд от 4.7 по скалата на Рихтер беше регистрирано рано сутринта на гръцкия остров Крит.Спрямо данни на Европейския средиземноморски сеизмологичен център (EMSC) земетресението е било с дълбочина от 47 километра. То е регистрирано в 5.52 часа сутринта.Епицентърът на труса е бил на 32 километра източно от малкото село Палайкастрон на острова и на 80 километра източно от Агиос Николаос. Земетресението е било на 352 километра южно от Измир, Турция.Трусът е усетен силно на остров Крит и на близките острови.Няма информация за пострадали хора и нанесени материални щети.", "date": "2018.09.26", "title": "4.7 по Рихтер разтърси остров Крит"}
{"url": "https://news.bg/society/familni-grupovi-konferentsii-pomagat-za-problemite-na-detsata.html", "text": "Методът \"Фамилни групови конференции\" навлиза все по-широко в България и допринася за подобряване на грижата за децата чрез включване на семейството при решаването на възникнали трудности и проблеми.Това заяви председателят на Държавната агенция за закрила на детето Елеонора Лилова при откриването на среща-обучение.Във форума участват институции и организации, ангажирани със спазването на правата на децата и осигуряване на подкрепа на семействата, от България, Великобритания, Шотландия, Германия, Франция и Холандия.Представените практики доказват, че \"Фамилните групови конференции\" са решение не само в кризисни, но и в редица обикновени ситуации.Председателят на ДАЗД предложи част от добрия опит на участниците да бъде приложен в подкрепата на децата, напускащи специализирани институции и социални услуги за деца.\"Няма по-вълнуващо преживяване от това да станеш част от промяната дори само за едно дете, за едно семейство, подчерта Лилова.Целта на партньорите в проекта \"Обмяна на практики за Фамилни групови конференции в Европа\" е да разширят приложението на метода в своите държави и да обучат специалисти в сферата на социалната дейност.Те се стремят още и да развият умения за насърчаване участието на семействата в подкрепата и решенията, които ги засягат.", "date": "2018.09.26", "title": "Фамилни групови конференции помагат за проблемите на децата"}
{"url": "https://news.bg/int-politics/sasht-plashat-iran-s-tezhki-posleditsi-ako-lazhe-i-vredi.html", "text": "Съветникът по националната сигурност на президента на САЩ Доналд Тръмп - Джон Болтън, предупреди управниците на Иран, че щe има \"тежки последици\", ако навредят на САЩ, на техните граждани или на техните съюзници, съобщава БиБиСи.Неговите коментари бяха направени, след като вчера Тръмп обвини Иран пред Общото събрание на ООН, че сее \"хаос, смърт и разрушение\" в Близкия изток.Иранският президент Хасан Рохани отговори, като разкритикува администрацията на Тръмп заради нейната враждебност.САЩ наскоро наложиха санкции срещу Техеран, след като се оттеглиха от ядреното споразумение от 2015 г. на Иран със световните сили. Споразумението, което беше договорено от бившия американски президент Барак Обама, предвижда Иран да ограничи ядрените си дейности в замяна на облекчаване на санкциите.Останалите страни по ядрената сделка продължават да я поддържат. Великобритания, Китай, Франция, Германия и Русия обявиха, че ще създадат нова система за разплащане, за да поддържат бизнеса с Иран и да заобиколят санкциите на САЩ.Държавният секретар на САЩ Майк Помпео осъди плана като \"една от най-контрапродуктивните мерки, която може да си представим\".Болтън настоял, че \"кървавият режим\" на \"моллите в Техеран\" ще се изправи пред сериозни последици, ако продължат да \"лъжат, мамят и заблуждават\".Бившият посланик на САЩ в ООН говори по време конференция против Иран в Ню Йорк.\"Ако измамите нас, нашите съюзници или нашите партньори; ако навредите на нашите граждани, наистина ще има тежки последици\", подчерта той.\"Нека моето послание днес бъде ясно: Ние ви наблюдаваме и ще ви преследваме, за да ви накажем\", предупреди Болтън.Болтън, който в миналото е настоявал за военни действия срещу Иран, изтъкнал, че САЩ ще бъдат агресивни при налагането на икономически санкции срещу Техеран.", "date": "2018.09.26", "title": "САЩ плашат Иран с тежки последици, ако лъже и вреди"}
{"url": "https://news.bg/crime/avtokradetsat-georgi-vodenicharov-kiko-ostava-zad-reshetkite-za-72-chasa.html", "text": "Районната прокуратура в София задържа известния автокрадец Георги Воденичаров, известен с прякора Кико, за срок до 72 часа.Воденичаров е привлечен към наказателна отговорност за извършено престъпление - противозаконно отнемане на лек автомобил.По случая е установено, че около 3 часа през нощта на 25 септември, на улица \"Борис Арсов\" 12, пред комплекс \"Буена Виста\" в София, Воденичаров е откраднал въпросния автомобил. Той действал в съучастие с друг известен автокрадец - Светослав Петков - Лъвицата.Двамата проникнали в леката кола, марка БМВ, през шофьорската врата.В хода на обира двамата използвали и друга кола, в която след кражбата Лъвицата се отдалечил от мястото на престъплението. В това време Воденичаров следвал Петков.Малко след престъплението последвала катастрофа, в която участвали двете коли на крадците и автомобил, управляван от полицай.Последвала гонка в района на кв. \"Студентски град\". Тогава Петков успял да избяга от органите на реда. Към момента той е обявен за общодържавно издирване.Воденичаров е заловен, като по случая е образувано досъдебно производство и той е привлечен към наказателна отговорност, информират от прокуратурата.Предвид високата обществена опасност на деянията и техните извършители, наблюдаващият прокурор е постановил задържане на Воденичаров за срок до 72 часа.Мярката за постоянното задържане на Воденичаров ще се гледа от СРС утре, 27 септември.", "date": "2018.09.26", "title": "Автокрадецът Георги Воденичаров - Кико остава зад решетките за 72 часа"}
{"url": "https://news.bg/crime/zaloviha-chuzhdenets-shofiral-drogiran-na-am-lyulin.html", "text": "Задържаха чужденец, шофирал дрогиран на автомагистрала \"Люлин\" в посока Перник.След проверка на лек автомобил \"Форд\" е установено, че шофьорът се е качил зад волана след употребата на кокаин.Събрани са доказателства показват, че извършителят на деянието е лицето М. Лющян.Предстои искане за постоянното задържане на шофьора.", "date": "2018.09.26", "title": "Заловиха чужденец, шофирал дрогиран на АМ \"Люлин\""}
{"url": "https://news.bg/world/frenski-ministar-sravni-salvini-s-pilat-pontiyski.html", "text": "Министърът на вътрешните работи на Италия Матео Салвини се държи \"като Пилат Понтийски\" по мигрантския въпрос.Този коментар направи френският министър по европейските въпроси Натали Лоазо пред радио RTL, цитирана от Ройтерс.Тя коментира ситуацията със спасителния кораб Aquarius в Средиземно море.Франция, Португалия, Испания и Германия постигнаха споразумение във вторник да приемат мигрантите от кораба край Малта, след като Италия отказа.Салвини не крие крайната си позиция по отношение на мигрантите.\"\", коментира Лоазо.Пилат е римският прокуратор на провинция Юдея, осъдил на смърт Исус Христос.", "date": "2018.09.26", "title": "Френски министър сравни Салвини с Пилат Понтийски"}
{"url": "https://news.bg/crime/zabrana-da-izlizat-ot-gartsiya-za-dvete-zheni-zaleli-s-olio-artefakti.html", "text": "Четири години условно получиха двете жени с български документи за самоличност, които заляха с олио ценни археологически експонати в гръцки музеи. Присъдата им в Атински съд гласи и забрана на жените да излизат от страната. Те трябва да се явяват в полицията всеки месец, съобщи БНР.По време на делото жените заявиха, че са дълбоко вярващи и са искали да \"изгонят злите сили от ценните реликви\".По информация на кореспондента на \"Труд\" двете жени са от ромски произход. При ареста им са открити тетрадки с описания на музеите.Според експертизата доказа, двете жени на възраст 48 и 51 години са осъзнавали напълно извършеното деяние по време на престъплението. В Гърция те са работили като чистачки.Подобно престъпление не е извършвано досега и беше много коментирано в гръцките медии.Осъдените ромки са повредили няколко ценни експоната в Музея за византийско и християнско изкуство и бяха арестувани в Националния археологически музей.", "date": "2018.09.26", "title": "Забрана да излизат от Гърция за двете жени, залели с олио артефакти"}
{"url": "https://news.bg/society/17-5-ot-bvp-otivat-za-sotsialna-zashtita-prez-2016-godina.html", "text": "През 2016 г. отчетените в ESSPROS (европейска система за интегрирана статистика на социалната защита) приходи за финансиране на Системата за социална защита в страната са в размер на 16 664.7 млн. лв., от които 8 153.4 млн. лв. са средства от държавния бюджет, 8 233.03 млн. лв. са средства от осигурителни вноски и 278.3 млн. лв. са класифицирани като други приходи, съобщава НСИ.Спрямо предходната година се наблюдава намаляване на приходите от осигурителни вноски с 4.4%, а на вноските от държавния бюджет - увеличение с 1.5%.През 2016 г. разходите за социална защита са 16 455.2 млн. лв., което представлява около 17.5% от брутния вътрешен продукт на страната за същата година.В сравнение с предходната 2015 г. общите разходи за социална защита се увеличават с около 4.1%, а съответният им дял от брутния вътрешен продукт намалява с 0.4%.Най-висок относителен дял в обезщетенията за социална защита заемат разходите по функция \"Навършена възраст/Старост\" (44.6%) с основен компонент \"разходи за пенсии\". Значителен дял заемат и разходите по функции \"Болест/Здравна грижа\" (27.5%) и \"Семейство/Деца\" (10.4%).Най-често социалните обезщетения се получават под формата на парични обезщетения (периодични или еднократни суми). През 2016 г. разходите за парични обезщетения са в размер на 11 016.3 млн. лв., или 68.8% от общо изплатените за социална защита.Над 60% от паричните обезщетения се изплащат по функция \"Навършена възраст/Старост\", като за основната част от тях не се изисква покриване на допълнителни условия при получаването им, тъй като са резултат от участие в социалноосигурителната система. Изплатените по функции \"Инвалидност\" и \"Семейство/Деца\" парични обезщетения заемат съответно 9 и 9.5% от общите парични разходи.През 2016 г. изплатените обезщетения в натура са в размер на 5 006.4 млн. лв. и нарастват с 5.7% спрямо предходната година. С най-висок относителен дял са разходите по функцията \"Болест/Здравна грижа\" (78.2%).Настъпилите през годините промени в Системата за социална защита могат да бъдат проследени по функции и включените в тях видове обезщетения.Функцията \"Болест/Здравна грижа\" обхваща \"парични обезщетения, които заместват изцяло или частично загубата на доход при временна неработоспособност поради болест или злополука, както и медицинска помощ, предоставяна в рамките на Системата за социална защита за поддържане, възстановяване или подобряване на здравето на защитените срещу този риск лица\".През 2016 г. по функция \"Болест/Здравна грижа\" са изплатени 4 400.9 млн. лв., или 27.5% от общо изплатените обезщетения за социална защита. Най-висок e относителният дял на разходите за медицинска и болнична помощ, профилактика и рехабилитация - 44.6% от разходите по функцията, следвани от разходите за фармацевтични продукти - 24.2%.Разходите за парични обезщетения (периодични или еднократна сума) заемат 11% от обезщетенията по тази функция и са в размер на 485.2 млн. лева. Периодичните парични обезщетения обхващат платен отпуск поради трудова злополука, професионална болест или общо заболяване. Разходите за обезщетения за временна нетрудоспособност са 10.5% от изплатените обезщетения по функцията. Като еднократни суми се включват предоставените финансови средства за лечение на лица под 18 години в чужбина, както и финансовото подпомагане на български граждани за извършване на дейности по асистирана репродукция.Изплатените обезщетения в натура по функцията през 2016 г. са в размер на 3 915.7 млн. лв. и обхващат плащания за болнична, първична и специализирана извънболнична помощ, дентална помощ, медико-диагностична дейност и плащания за лекарствени продукти и медицински изделия, извършвани от Националната здравноосигурителна каса. В разходите за обезщетения в натура се включват и плащания, извършвани от Министерството на здравеопазването за центровете за спешна медицинска помощ, домовете за медико-социални грижи и държавните психиатрични болници, както и плащанията по здравни пакети, договорени чрез допълнителното здравно осигуряване. През 2016 г. относителният дял на обезщетенията в натура от общите разходи по функцията е 89%.Функцията \"Инвалидност\" обхваща помощи и обезщетения, които \"осигуряват доходи на лица под законово установената пенсионна възраст, чиято способност да работят и печелят е ограничена до ниво, по-ниско от определения със закон минимум поради физическо или умствено заболяване; осигуряват рехабилитационни услуги, специално предназначени за хората с увреждания, и/или предоставят стоки и услуги, различни от медицинска помощ, на хора с увреждания\".През 2016 г. разходите по функция \"Инвалидност\" са в размер на 1 178.2 млн. лв., или 7.4% от общо изплатените обезщетения за социална защита. В парична форма те са 83.8% от обезщетенията по функцията.Периодичните парични обезщетения обхващат пенсия за инвалидност поради общо заболяване, трудова злополука и професионална болест, пенсия за военна и гражданска инвалидност, социална пенсия за инвалидност, които заемат най-висок относителен дял 58.9%, или 693.38 млн. лева.Добавката за чужда помощ възлиза на 8% от разходите по функцията, или 94.82 млн. лева. Месечната добавка за социална интеграция на хората с увреждания е с най-малък относителен дял - под 1%, или 0.72 млн. лева.Плащанията за месечна целева помощ за телефонни услуги за военноинвалиди, месечна добавка за диетично хранене и лекарствени продукти, както и месечна добавка за социална интеграция според индивидуалните потребности съобразно степента на намалена работоспособност или вида и степента на увреждането, заемат 11.7% от направените разходи по функцията и са по-малко от 138 млн. лева.Еднократните суми в размер на 60.2 млн. лв. са предназначени за финансиране на проекти за трудова реализация на хора с увреждания, за целеви помощи за хора с увреден слух или увредено зрение, както и за изработване, покупка и ремонт на помощни средства, приспособления, съоръжения и медицински изделия.Разходите за обезщетения в натура през 2016 г. са в размер на 191.4 млн. лв., или 16.2% от общите разходи по функцията. Основен дял - 51% заемат разходите за подпомагане при извършване на ежедневни дейности - домашен социален патронаж, социален и личен асистент. Към обезщетенията в натура се включват още разходите, направени за домове за възрастни хора с увреждания, защитени жилища, класифицирани като разходи по настаняване, както и разходите, свързани с рехабилитация и дневни центрове за лица с увреждания.Функцията \"Навършена възраст/Старост\" обхваща помощи и обезщетения, които \"осигуряват заместване на доходите, когато възрастният човек се оттегли от пазара на труда, гарантират определен доход, когато дадено лице е достигнало определена възраст, и/или предоставят стоки и услуги, чиято необходимост произлиза от личните или социалните обстоятелства при възрастните хора\".Разходите по тази функция заемат най-голям относителен дял от изплатените обезщетения за социална защита - малко над 44% за всяка година от периода 2014 - 2016 г. Към функцията се включват всички видове пенсии, отпускани след навършване на законово установената възраст за пенсиониране в страната.През 2016 г. по функция \"Навършена възраст/Старост\" са изплатени 7 138.1 млн. лв., от които 7 091.9 млн. лв. за парични обезщетения, свързани с участие в осигурителната система, и 6.8 млн. лв. за парични обезщетения, които се получават след прилагане на подоходен критерий.През 2016 г. по функция \"Навършена възраст/Старост\" са изплатени 39.4 млн. лв. обезщетения в натура (разходи за домове за възрастни хора и дневни центрове за възрастни хора), или 0.6% от общите разходи по функцията.Функцията \"Наследници\" обхваща помощи и обезщетения, които \"осигуряват временни или постоянни доходи на лицата, които са претърпели загуба на съпруг/а или близък роднина, обикновено когато последният е представлявал основният източник на доходи за бенефициента, компенсират наследниците за направените разходи за погребение и за всякакви трудности, причинени от смъртта на член на семейството, предоставят стоки и услуги на наследниците, отговарящи на условията\".Наследници могат да бъдат съпругът/ата, бившият/ата съпруг/а на починалото лице, неговите или нейните деца, внуци, родители или други роднини. Обезщетенията, отпускани по тази функция, не зависят от подоходен критерий.През 2016 г. по функция \"Наследници\" са изплатени 869.2 млн. лв., или 5.4% от общо изплатените обезщетения за социална защита. Към функцията се включват наследствените пенсии, които заемат 31.6% от общата сума на разходите.С най-голям относителен дял е добавката към пенсията на починал/а съпруг/а - 65.8% от изплатените обезщетения по функцията.Еднократните суми, изплатени на наследници на починало осигурено лице или пенсионер от Универсален пенсионен фонд/Професионален пенсионен фонд, са 2.5% от изплатените обезщетения.Разходите за обезщетения в натура по функция \"Наследници\" през 2016 г. са в размер на 0.28 млн. лв. и представляват предоставени еднократни целеви помощи за погребение по Закона за военноинвалидите и военнопострадалите.Функцията \"Семейство/Деца\" обхваща помощи и обезщетения, които \"предоставят финансова подкрепа на домакинствата при отглеждане на деца, финансова помощ на лица, които подпомагат роднини, различни от деца, и/или социални услуги, специално предназначени да подпомагат и защитават семейството, особено децата\".През 2016 г. разходите за обезщетения по функция \"Семейство/Деца\" представляват 10.4% от всички обезщетения за социална закрила. Общият размер на изплатените обезщетения по функцията е 1 671.3 млн. лв. и спрямо предходната година намаляват с 0.6%.През 2016 г. за парични обезщетения, свързани с определени условия за получаването им, са отделени 379.7 млн. лв., или 22.7% от разходите по функцията. Обезщетенията включват месечна помощ за отглеждане на дете до една година за неосигурен родител, месечна помощ за отглеждане на дете до завършване на средно образование, еднократна помощ при бременност и еднократна целева помощ за деца в първи клас.Без условия се отпускат: Обезщетения за бременност и раждане, при трудоустрояване поради бременност и кърмене, които са в размер на 355.07 млн. лв., или 21.2% от плащанията по функцията; Обезщетения по време на отпуск за отглеждане на малко дете, при осиновяване на дете от 2 до 5-годишна възраст, месечна помощ за отглеждане на дете с трайни увреждания до 2-годишна възраст - в размер на 157.06 млн. лв., или 9.4% от обезщетенията по функцията; Обезщетения, свързани с месечни средства за отглеждане и възпитание на деца в приемни семейства, месечни стипендии за подпомагане на ученици с трайни увреждания и за ученици без родители след завършено основно образование - в размер на 118.9 млн. лв., или 7.1% от разходите по функцията; Eднократна помощ при раждане на дете - изплатени обезщетения в размер на 26.46 млн. лв., или 1.6% от разходите по функцията; Еднократна помощ за отглеждане на дете от майка студентка и еднократна помощ за отглеждане на близнаци - в размер на 4.63 млн. лв., или по-малко от 0.5% от разходите по функцията.Обезщетенията в натура се отнасят до разходи за детски ясли, разходи за настаняване, които обхващат звената \"Майка и бебе\", центровете за настаняване от семеен тип и домовете за деца, както и целева помощ за пътуване на многодетни майки и социални надбавки в натура, изплащани от работодателя.Изплатените обезщетения в натура през 2016 г. са в размер на 619.8 млн. лв., или 37.1% от разходите по функция \"Семейство/Деца\", като спрямо предходната година размерът на обезщетенията в натура е нараснал с 1.6%.Функцията \"Безработица\" обхваща помощи и обезщетения, които \"заместват изцяло или частично загубата на доход на работник/служител, произлизащи от загубата на платена работа, предоставят средства за съществуване на лица, които влизат или повторно навлизат на пазара на труда, компенсират за загубата на доходи поради частична безработица, заместват изцяло или частично загубата на доход на по-възрастен работник/служител, който се пенсионира преди навършване на законово установената пенсионна възраст поради намаляване на работните места по икономически причини, подпомагат за покриване на разходите за обучение или преквалификация на търсещите работа, подпомагат безработните лица при поемане на разходите за пътуване или преместване с цел получаване на работа, предоставят помощ и облекчение чрез предоставяне на подходящи стоки и услуги\".През 2016 г. по функция \"Безработица\" са изплатени обезщетения в размер на 514.6 млн. лв., или 3.2% от общо изплатените обезщетения за социална защита. Спрямо предходната година разходите по функцията се увеличават с 15.5%. С най-висок относителен дял - 75.5% са периодичните парични плащания за обезщетения, компенсиращи загубата на доходи, когато дадено лице е в състояние да работи и е на разположение за работа, но не е в състояние да намери подходяща за него/нея заетост, включително лица, които преди това не са били наети.През 2016 г. относителният дял на еднократните плащания от паричните обезщетения по функцията (16.2%) се запазва на същото ниво както предходната година. Еднократни плащания са суми, изплащани на служители, които са били уволнени без тяхна вина от предприятие, което преустановява или спира дейността си. Това обезщетение може да бъде изплатено пряко от работодателя или от фонд, създаден специално за тази цел.Обезщетенията в натура се отнасят към активните мерки на пазара на труда и включват разходи при наемане на безработни извън населеното място по постоянен адрес, разходи за обучение и услуги по търсене и предлагане на работа.Включени са разходите по Оперативна програма \"Развитие на човешките ресурси\", програми \"Младежка заетост\", \"Обучения и заетост на младите хора\" и \"Обучение и заетост\". В рамките на Национална програма \"Асистенти на хора с увреждания\" на Агенцията за хората с увреждания са изплатени 9.372 млн. лв. за заплати и осигуровки на безработни лица, наети като асистенти на хората с увреждания.Относителният дял на обезщетенията в натура намалява от 8.2% през 2015 г. на 6.6% през 2016 г., или с 1.6 процентни пункта.Функцията \"Жилищни нужди\" се базира на \"посредничеството на обществените власти за подпомагане на домакинствата при поемане на разходите за жилище. Основен критерий за определяне на обхвата на функцията е наличието на определящ подоходен критерий\".В България този вид помощ се предоставя като обезщетение в натура. Отчитат се: месечна целева помощ за заплащане на наем на общински жилища, като бенефициенти могат да бъдат сираци до 25-годишна възраст, завършили социален учебно-професионален център, самотни възрастни хора над 70-годишна възраст, както и родител, отглеждащ сам дете/деца. Включват се и разходите за месечна добавка за задоволяване на основни жизнени потребности - наем за общинско жилище, като бенефициенти могат да бъдат самотни лица с трайно намалена работоспособност или с определени вид и степен на увреждане.През 2016 г. са изразходвани 0.43 млн. лв. за обезщетения по функция \"Жилищни нужди\", които намаляват със 7.4% спрямо 2015 година.Докато другите функции се отнасят до лица, които са изложени на ясно определени рискове или нужди (възрастни хора, лица с увреждания, безработни и т.н.), то функция \"Социално изключване, некласифицирано другаде\" се отнася за \"социално изключените\" или \"тези в риск от социално изключване\".Концепцията за социалното изключване е с много измерения: на първо място тя се отнася до недостатъчно ниво на доходите (бедност), но също и до несигурност по отношение на здравето, образованието и заетостта.През 2016 г. изплатените обезщетения по функцията са в размер на 249.9 млн. лв., или с 2.5% повече спрямо предходната година. За парични обезщетения - месечни и еднократни, са отделени 44.5 млн. лв., или 17.8% от общите разходи по функцията. Спрямо предходната година, през 2016 г. отделените средства за парични обезщетения намаляват с 18.7%, а относителният им дял от общите разходи намалява с 4.6 процентни пункта.Общият размер на изплатените обезщетения в натура през 2016 г. е 205.3 млн. лв., или с 8.6% повече спрямо предходната година. С най-голям относителен дял (46.2%) са целевите помощи за отопление, еднократна целева помощ за издаване на лична карта, еднократни помощи за покриване на разходите за дневни и квартирни на лицата, получили разрешение за лечение в чужбина от Министерството на здравеопазването, еднократна целева помощ - предоставяне на индивидуални пакети храни, дентална помощ на ветераните от войните, извън обхвата на основния пакет от здравни дейности, гарантиран от НЗОК.По функцията са включени още разходи за настаняване в кризисен център, наблюдавано жилище, преходно жилище, център за временно настаняване или приют, както и разходи за различни социални услуги, предлагани в клубове за пенсионери, хора с увреждания и др., центрове за обществена подкрепа и центрове за работа с деца на улицата. За тези обезщетения са изплатени разходи в размер на 89.95 млн. лв., или 36% от обезщетенията в натура.", "date": "2018.09.26", "title": "17,5% от БВП отиват за социална защита през 2016 година"}
{"url": "https://news.bg/press/v-ban-shte-ima-novo-zveno-po-meteorologiya-komisiya-obsledva-prichinite-za-intsidenta-v-mol-largo.html", "text": "БАН. \"Дума\":В БАН ще има ново звено по метеорология БАН ще създаде ново постоянно научно звено за изследване на атмосферата, климата и водите, в което ще се преместят учените, желаещи да останат в академията, след като сегашният Институт по метеорология и хидрология (НИМХ) бъде преместен към МОН. Това реши Общото събрание на БАН вчера на заседание, на което присъства и министър Красимир Вълчев.Новото звено може да е институт, централна лаборатория, център и това ще зависи от броя на учените от НИМХ, които пожелаят да останат в БАН, обясни председателят на Общото събрание проф. Евелина Славчева. Тепърва предстои МС да предложи постановление, с което НИМХ да бъде изведен към министерството, след като то реши по какъв начин да стане това. По думите на министър Вълчев, предложението трябва да е готово до края на октомври. Колегите трябва да знаят при какви условия отиват да работят, каза още Славчева. Всички въпроси по трансформирането ще бъдат обсъждани в комисиите към Общото събрание и от МОН. Избор. \"Сега\":Цветан Цветанов е избран за постоянен представител в УС на \"Европол\" Лидерът на парламентарната група на ГЕРБ Цветан Цветанов е избран за постоянен представител в управителния съвет на \"Европол\" на Съвместната група за парламентарен контрол на агенцията, съобщиха от пресцентъра на партията.Позицията е много важна за упражняването на контролните и надзорни функции на СГПК, като осигурява връзката между националните парламенти на държавите-члени, Европейския парламент и Управителния съвет на \"Европол\".Изборът бе направен с пълен консенсус на делегациите на всички национални парламенти и Европейския парламент. Мандатът на Цветанов стартира днес. Номинацията му е от съпредседателите на СГПК от ЛИБЕ и от Австрийското председателство - председателя на ЛИБЕ Клод Мораеш и докладчика по регламента за Европол в ЛИБЕ Августин Диаз де Мера, Ангела Люегер, председател на Комисията по вътрешни работи в австрийския Национален съвет и Кристиян Бухман, председател на Комисията по европейски въпроси в австрийския парламент. Разследване. \"Монитор\":Комисия обследва причините за инцидента в мол \"Ларго\" Комисия от експерти, в която влизат конструктори, проектанти и представители на строителната фирма изпълнител от сутринта са в отцепената от полиция сграда на благоевградския мол \"Ларго\", за да обследват причините за внезапното срутване вчера на стъклено-металната фасада.Те ще установяват дали има и други фактори освен ураганния вятър, довели до срутването на фасадата. Вероятно сградата ще остане отцепена през целия ден, а евентуалното разчистване на отломките ще започне утре. Полиция и екип на пожарната охраняват мол-а и площадното пространство пред него.\"Много неприятен инцидент, за щастие няма жертви и пострадали, случи се малкото зло, коментира пред журналисти д-р Атанас Камбитов, кмет на Благоевград. От тук нататък предстои разчистване на падналата фасада и възстановяване на нанесените щети. От страна на полицията и РД \"Пожарна безопасност и защита на населението\" - Благоевград имаме разрешение това да се случи, но е необходимо да минат определени процедури, тъй като сградата е застрахована. Дейност. \"24 часа\":Възстановяват поетапно дейността в трите фабрики на Миню Стайков Започна поетапното възстановяване на дейността в трите фабрики за спиртни напитки, собственост на арестувания собственик на \"Винпром Карнобат\" Миню Стайков. От Агенция \"Митници\" са премахнали пломбите на двата запечатани данъчни склада.Все още запечатани остават инсталацията и кранът, за които има съмнения, че оттам може да се е източвал нелегално етилов алкохол, каза административният директор на фирмата Йовко Йовков за БНР.\"Той не работи. Той стои затворен, защото при отварянето му, както много пъти казах, има опасност, ако не сработи системата за безопасност на инсталацията, да се получи взрив, ако този кран се отвори, се намаля херметичността и системата не може да работи и т.н., и т.н.. Този кран е съществувал, но не се е отварял по време на работа. Това искам да кажа\", каза той.Възстановяването на производството е бавен процес, каза още Йовков. Бенчо Бенчев. \"Дума\":БСП отстрани Бенчо Бенчев от зам.-председател в Общинския съвет в Бургас БСП отстрани вчера Бенчо Бенчев от поста зам.-председател на Общинския съвет в Бургас с 29 гласа \"за\", 2 - \"против\" и 3 - \"въздържал се\". Бизнесменът, който бе задържан в хотел в Турция с издирвания наркобос Димитър Желязков-Очите, остава независим общински съветник. Политическото доверие към Бенчев, който не присъства на заседанието, беше свалено, а Общинският съвет не дочака изхода от наказателното производство, което стартира срещу него след скандалния арест.Преди по-малко от месец Бенчев се е оттеглил и от охранителната фирма \"Аркус\", свързвана с Очите. Собствеността от акции в компанията той е прехвърлил на доскорошния си съдружник Георги Дросев, станал известен с притежанието на автокъща в морския град.Припомняме, че на 7 август т.г. бургаските съветници от БСП изключиха на извънредно заседание от редиците си Бенчев. Така социалистите останаха 4-ма в Общинския съвет и за първи път останаха без група. Съгласно правилника за група са нужни 5-има. ", "date": "2018.09.26", "title": "В БАН ще има ново звено по метеорология; Комисия обследва причините за инцидента в мол \"Ларго\""}
{"url": "https://news.bg/regions/poreden-protest-sreshtu-zastroyavaneto-na-stolichniya-kvartal-mladost.html", "text": "Със скандирания \"мафия\" жители на столичния квартал \"Младост\" блокираха кръстовището на бул. \"Александър Малинов\" и \"Филип Аврамов\" вчера вечерта, предаде БГНЕС.Повод за недоволството са неспиращите строежи в квартала и заплахата той да се превърне от елитен квартал в гето.Това е пореден протест в квартала срещу застрояването. Припомняме, че през април , заедно със заместничката си и бившия кмет на района Петко Дюлгеров. В края на май месец спецсъдът .Твърди се също така обаче, че Иванчева е засегнала бизнес интереси с опитите си да не допуска презастрояване. ", "date": "2018.09.26", "title": "Пореден протест срещу застрояването на столичния квартал \"Младост\" "}
{"url": "https://news.bg/regions/gori-golyam-gorski-pozhar-kray-blagoevgrad.html", "text": "Голям горски пожар избухна късно вечерта във вторник край Благоевград, предаде БНТ.Пламъците са обхванали над 350 декара иглолистна гора край село Дренково. Те са тръгнали от сухи треви и бързо са се разраснали заради силния вятър, който пречи на локализирането на пожара.Две са огнищата, с които огнеборци, служители от Югозападното държавно предприятие, ловната дружинка от Дренково и доброволци, са се борили близо пет часа. Цяла нощ ще има дежурни екипи, които ще останат на място.Днес ще бъде продължена борбата със стихията, очаква се да се включат и военнослужещи, както и още служители на Югозападното държавно предприятие.", "date": "2018.09.26", "title": "Гори голям горски пожар край Благоевград "}
{"url": "https://news.bg/world/lavrov-osadi-aresta-na-rusnaka-v-norvegiya.html", "text": "Руският външен министър Сергей Лавров осъди ареста на руския гражданин в Норвегия, предаде ТАСС. Като пропаганда определи действията на Осло той. Според него, руснакът е присъствал на събитието по покана на норвежкия парламент. Припомняме, че преди дни на летището в норвежката столица Осло бе заловен руснак, заподозрян за шпионаж.Задържаният Михаил Бочкарьов - служител на руската Дума, е присъствал на семинар по цифрови технологии в сградата на парламента на Норвегия.Съобщава се, че на конференцията в Осло той е имал подозрително поведение.От руското външно министерство изразиха \"решителен протест\" във връзка със задържането му .", "date": "2018.09.26", "title": "Лавров осъди ареста на руснака в Норвегия "}
{"url": "https://news.bg/world/bil-kosbi-otiva-v-zatvora-za-iznasilvane.html", "text": "81-годишният актьор Бил Косби отива в затвора за изнасилване. Това стана ясно след вчерашното съдебно заседание. Присъдата му е от 3 до 10 години затвор. Това означава, че той ще лежи най-малко 3 години, преди да има право да иска предсрочно освобождаване. Но е възможно да прекара зад решетките и десетилетие. Съдията също така постанови и глоба от 25 000 долара. Отхвърлено е било искането на адвокатите за освобождаване под гаранция, но те ще обжалват присъдата. При произнасянето на присъдата, той е заявил, че правосъдието не би трябвало да се влияе от това дали на подсъдимата скамейка седи известна личност.През април подсъдимият се призна за виновен, след като десетки жени свидетелстваха срещу него. Те твърдят, че преди години са били упоявани и насилвани от актьора. След присъдата една от тях е споделила пред медиите, че иска той да получи 30 години затвор, но е удоветворена, че ще бъде наказан. Косби е поредният влиятелен мъж, обвиняван в сексуално насилие, но първият, който получава присъда. Продуцентът Харви Уайнстийн през юли бе пуснат под гаранция. Движението #MeToo набира скорост и вече бяха обвинени Люк Бесон, Кевин Спейси и други. ", "date": "2018.09.26", "title": "Бил Косби отива в затвора за изнасилване "}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-15.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, съобщават от АПИ. Забраната е включително за състав с ремаркета и полуремаркета, селскостопанска и земеделска техника, трактори и специализирана строителна техника, както следва:Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г.Област Пазарджик:Движението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г.Област Сливен:Движението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента.Област Бургас:Движението от км 308+107 до км 359+475 в участъка Деветак - Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 34+010 до км 40+510 в посока София е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г.Движението по АМ \"Хемус\" от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г.Движението по АМ \"Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.Въвежда се реверсивно движение по АМ \"Хемус\" от км 6+970 до км 11+850 - обособява се една лента в посока София и две ленти в посока Варна за периода от 21.09.2018 г. до 10:00 часа на 24.09.2018 г. От 10:00 часа на 24.09.2018 г. до 10:00 часа на 25.09.2018 г. се обособява една лента за движение в посока Варна и две ленти в посока София. Скоростта на движение е ограничена до 50 км/ч. Срок 25.09.2018 г.Област Шумен:Временно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г.АМ \"Струма\": няма ограничения.АМ \"Марица\": няма ограничения.АМ\"Черно море\":област Варна: Движението от км 0+000 до км 8+600 се осъществява двупосочно в едното платно посока Варна - Бургас поради ремонтни дейности на асфалтовата настилка съобразно ВОБД. Срок 23.12 2018 г.АМ \"Люлин\":Област София:Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Срок 30.09.2018 г.Въвежда се реверсивно движение по АМ \"Люлин\" от км 9+400 до км 10+560 - обособява се една лента в посока Перник и две ленти в посока София. Скоростта на движение е ограничена до 50 км/ч. Срок от 14:00 до 20:00 часа на 24.09.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т. Срок: целогодишно;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.09.26", "title": "Забрани за движение на ТИР-ове по пътищата и днес"}
{"url": "https://news.bg/world/stoltenberg-ostavat-razlichiyata-s-rusiya.html", "text": " Това призна генералният секретар на НАТО Йенс Столтенберг, цитиран от РИА \"Новости\".Той направи изявлението след разговора си с руския външен министър Сергей Лавров. Двамата са се съгласили контактите им да продължат.  е настоял още генсекът. Една от основните обсъдени теми са били военните учения, като предстоящото Trident Juncture (Единен тризъбец). То ще се проведе между 25 октомври и 7 ноември в Норвегия и ще бъде най-мащабното на северния фланг. В него ще вземат участие около 40 000 военни. Също така е засегнато и руското военно учение на изток, както и намерението на Полша да се разположи в страната военна база на САЩ.Алиансът подкрепя и Великобритания в разследването на отровените с новичок. ", "date": "2018.09.26", "title": "Столтенберг: Остават различията с Русия "}
{"url": "https://news.bg/world/abe-iska-sreshta-s-kim-chen-un-sred-prioritetite-mu-e-svobodnata-targoviya.html", "text": "Да работи за развитието на свободната търговия. Това ще бъде основният приоритет на японския премиер Шиндзо Абе, на когото предстоят 3 години на поста. Той направи изявлението по време на 73-та сесия на Общото събрание на ООН.Абе е решен под неговото ръководство Япония да продължава да играе водеща роля в региона в икономическо отношение. Той се надява да се срещне със севернокорейския лидер Ким чен Ун и да се направят стъпки за затопляне на двустранните отношения след години на вражда и напрежение. За първи път по отношение на Пхенян той не спомена нужда от оказване на натиск върху страната от съседките и международната общност. Ядреното разоръжаване, за което КНДР е поела отговорност, е в неин интерес, убеден е Абе. Премиерът със задоволство отбеляза традиционно добрите двустранни отношения със САЩ, които не са се променили и при управлението на настоящия президент Доналд Тръмп. ", "date": "2018.09.26", "title": "Абе иска среща с Ким чен Ун, сред приоритетите му е свободната търговия "}
{"url": "https://news.bg/world/maduro-kritikuva-novite-sanktsii-na-sasht-sreshtu-negovi-polititsi.html", "text": "Венецуелският президент Николас Мадуро очаквано критикува новите санкции на САЩ, наложени срещу видни негови политици, предаде \"Пренса Латина\".Според него, мерките са незаконни и безсмислени, \"но показват, че сме смели и на прав път\". Припомняме, че списъкът бе оповестен вчера от финансовото министерство. В него фигурира и първата дама Силия Флорес. Вашингтон обяви, че всички лица, отговорни за кризата в страната, ще бъдат подложени на санкции. ", "date": "2018.09.26", "title": "Мадуро критикува новите санкции на САЩ срещу негови политици "}
{"url": "https://news.bg/health/pokriha-zadalzheniyata-na-bolnitsata-v-karlovo-za-2-mesetsa.html", "text": "Регионалната здравноосигурителна каса в Пловдив изплати дължимите суми за месеците юли и август на болницата в Карлово, информира БНТ.Преведената сума е за извършени дейности по 11 клинични пътеки в отделението по акушерство и гинекология.Отделението беше заплашено от затваряне заради недостиг на щатни места за анестезиолози.Следва Административният съд да реши за окончателната съдба на АГ-клиниката към болницата. Заседанието по случая ще се гледа на 2 октомври.", "date": "2018.09.26", "title": "Покриха задълженията на болницата в Карлово за 2 месеца"}
{"url": "https://news.bg/int-politics/nashi-emigranti-tarsyat-pomosht-v-bryuksel-za-smyana-na-sistemata-u-nas.html", "text": "Българи, живеещи в страната и в чужбина, излизат на протест пред сградата на Европейската комисия в Брюксел. Протестът е предвиден за следобед.Българите настояват за смяна на системата на управление, както и за промяна на системата за електронно дистанционно гласуване на избори и референдуми.Сънародниците ни искат и възможност за отзоваване на всички длъжности в държавната администрация.Миналата седмица българи, живеещи в чужбина, се събраха със същите искания пред сградата на Народното събрание и Министерски съвет у нас, пише БНР.В столицата при обявени 39 000 души, които трябваше да присъстват на недоволството, се събраха около 600 - 700 души. На втория протест хората бяха около 50-60, а не третия - 12 души.", "date": "2018.09.26", "title": "Наши емигранти търсят помощ в Брюксел за смяна на системата у нас"}
{"url": "https://news.bg/regions/do-sedmitsa-zapochva-izsichaneto-na-suhi-darveta-ot-borisovata-gradina.html", "text": "До края на месеца одобряват маркировката и започват премахване опасните и сухи дървета в Борисовата градина. Това стана ясно от думите на директора на Дирекция \"Зелена система\" към Столична община Димитър Данчев пред БНТ.Оценката на дърветата в Борисовата градина е започнала от 2017 г. По думите му, маркирани са дърветата между бул. \"Драган Цанков\" и алея Яворов, алеята покрай капаните и тази, водеща до стадион \"Българска армия\". Следващият етап е между бул. \"Драган Цанков\", алея Яворов, \"Цариградско шосе\" и ул. \"Незабравка\".Маркировката е в три цвята. В синьо са дърветата с наличие на сухи клони, а с оранжева и зелена маркировка са всички дървета, предвидени за премахване.Припомняме, на 23 октомври 2015 г. . Това е вторият случай на подобен инцидент в същия парк.Тази година на 14 август  в София. Мъжът се закани да съди Столична община заради сухото дърво, което премаза две коли.Силният вятър в последните дни е предизвикал четири сигнала, заяви директорът на Дирекция \"Аварийна помощ и превенция\" към Столична община. По думите му, обстановката в София е нормална.Повечето сигнали са за паднали клони. Имало е паднали строителни огради, пана, ламарини, уточни Красимир Димитров.От столична община препоръчват строителните фирми да обезопасят цялата си техника като кранове, огради. А гражданите се съветват да приберат всичките си предмети от терасите, понеже може да застрашат живота на хората.", "date": "2018.09.26", "title": "До седмица започва изсичането на сухи дървета от Борисовата градина"}
{"url": "https://news.bg/politics/plamen-georgiev-ako-traykov-ne-podade-deklaratsiya-zaporiranoto-mu-se-otnema.html", "text": "До петък бившият икономически и енергиен министър Трайчо Трайков трябва да декларира от къде има тези пари. След това има две седмици за възражения пред нас. Това заяви пред Нова телевизия председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев.\"Разкрихме банкова тайна и разполагаме с цялата данъчна информация. Сега подканваме лицето да връчи декларация, с която да докаже доходите си. Крайният срок за това е петък. Ако не подаде тази декларация, всичко запорирано се отнема\", обясни Георгиев.Припомняме, снощи стана ясно, че е запорирано имуществото на бившия енергиен министър и настоящ общински съветник Трайчо Трайков.По думите на Георгиев комисарите търсят по банкови сметки от къде са парите, изхарчени от Трайков. Проверката е започнала в началото на 2017 г., каза Георгиев. Несъответствието между доходите и имуществото на бившия енергиен министър Трайчо Трайков е за над 2,4 млн. лева, заяви шефът на Комисията по антикорупция. Това била причината съдът да запорира 1/2 от апартамент, ателие, дворно място, паркомясто, акции, както и влогове и депозити на настоящия общински съветник.Проверката срещу Трайков е заради обвинението му за продажбата на остатъчния държавен дял на ЕВН, призна Георгиев.Според Георгиев, имуществото на Трайков е заради сигнали за корупция срещу депутати от всички политически сили. \"Въпросът е дали ще можем да съберем достатъчно данни, които да предоставим на прокуратурата\", каза председателят на Комисията за противодействие на корупцията и за отнемане на незаконно придобитото имущество (КПКОНПИ).До думите на Пламен Георгиев и депутатът Делян Пеевски е бил проверяван заради подаден до комисията сигнал. Тъй като срещу Пеевски няма повдигнати обвинения, експертите не можели да направят проверка по същество на цялото му имущество, а само по документи. Тя не установила никакви нередности.Общо 148 от всички, които по закон са длъжни да подават имуществени декларации, не са сторили това. Сред тях били 23-ма кметове, председатели на Общински съвети, главни архитекти, 66-има директори на болници, един бивш депутат. Сегашните народни представители, както и министрите от кабинета \"Борисов 3\", вече са предоставили изискваните документи.В съда имало 288 дела, свързани със запор на имущество, по които се очаквало магистратите да се произнесат, заяви Георгиев.Според него на комисията ще й отнеме поне 7-8 месеца да работи по случая \"Арабаджиеви\". Трябвало да се анализират много документи, тъй като това били лица с голяма икономическа активност.Проверява се и имуществото на бившата кметица на столичния район \"Младост\" Десислава Иванчева. Тя е подсъдима за вземане на подкуп в особено големи размери.От Антикорупционната комисия до сега са поискали запор на различни активи на стойност 3,8 млрд. лева. Отнели са собственост за 120 млн. лева.", "date": "2018.09.26", "title": "Пламен Георгиев: Ако Трайков не подаде декларация, запорираното му се отнема"}
{"url": "https://news.bg/regions/ako-chumata-po-svinete-se-razprostrani-lovat-mozhe-da-se-zabrani-za-5-7-godini.html", "text": "Ако африканската чума по свинете се разпространи у нас, това може да блокира лова на диви прасета за период от 5 до 7 години. Това заяви пред БНР председателят на Ловно-рибарския съюз у нас Асен Пиперков.Припомняме, Министерството на земеделието, храните и горите издаде заповед, с която се ограничават ловните дейности в районите около река Дунав и Варна.Междувременно на 29 септември, събота, предстои да бъде открит ловния сезон за диви прасета.Припомняме и че вчера, 25 септември, ловци в Северна България протестираха срещу подготвяната забрана за групов лов на дива свиня. Недоволството спря движенеито на ферибота Никопол - Турну Мъгуреле (Румъния).Според протестиращите с готвената забрана с нищо не се допринася за намаляването на популацията на дивите свине, които са основен източник на заразата с африканска чума (АЧС).Протестни действия са предвидени и за днес.\"Тук изниква един огромен проблем, който никой не го коментира: какво ще се случи, ако още на първия ловен ден паднат доста животни, което обикновено се случва. Кой ще ги изследва тези животни, тъй като лабораториите в страната са изключително малко, които могат да изследват този щам на заболяването\", попита Пиперков.По думите му освен, че популацията няма да се намали с подборен отстрел, забраняването на груповото ловуване само може да допринесе за по-сериозното разпространение на заразата.Пред общественото радио темата коментира и председателят на УС на Ловно-рибарското дружество в Никопол Красимир Халов. Той обясни, че след ползотворна двумесечна кореспонденция между ловците и държавните институции, изведнъж тихомълком излиза заповедта на сайта на Министерството, която озадачава ловците.\"Тази заповед ни казва, че няма да излезем на лов. Тя е доста противоречива. Преди два месеца се разсъждаваше от компетентните органи, че популацията трябва да се намалява с отстрел, за да се спре разпространението. Сега се разсъждава обратното\", категоричен е Халов.Той обяви, че е възможно на днешния протест отново да се стигне до блокиране на ферибота Никопол - Турну Мъгуреле, въпреки обявения мирен протест.\"Ще бъдем на протест, може би ще блокираме ферибота. Категорично в събота ще го блокираме, ако няма промяна. На 29 ще го открием (ловния сезон - бел. ред.) на ферибота. Тогава ще бъде блокирано. Предполагам и днес ще се стигне до тези действия, защото мисля, че откликнахме на държавата много сериозно, с действията, които направихме през тези два месеца\", допълни ловецът.", "date": "2018.09.26", "title": "Ако чумата по свинете се разпространи, ловът може да се забрани за 5-7 години"}
{"url": "https://news.bg/regions/vremenno-otlagat-izdirvaneto-na-dvamata-ribari-izcheznali-kray-nos-emine.html", "text": "Отлагат за кратко издирването на двамата рибари, изгубили се в Черно море. Причината е лошото време и мътната вода.Два часа по-рано спасителите имаха готовност да продължат издирването на мъжете, изчезнали в Черно море, съобщиха bTV и Нова телевизия. Припомняме, ураганният вятър преобърна рибарската лодка в нощта срещу 25 септември. От тримата само един е успял да се спаси - Димитър Пешев, който е бил със спасителна жилетка. Във вторник цял ден рибарите бяха издирвани, но без резултат.Водолази и спасители предполагат, че тялото на единия от рибарите се е оплело в мрежите и е на дъното на морето в близост до лодката. Инцидентът е станал на около 300-350 метра от брега. Там дълбочината е над 30 метра.Според Георги Мотев, директор на Дирекция \"Aварийно-спасителни дейности\" има минимални шансове за откриване на двамата рибари живи, защото те са били без спасителни жилетки. При вълнение на морето около 4 бала е невъзможно да оцелеят.\"Има тенденция рибарите да не носят подходящо облекло и да не следят прогнозата за времето\", каза Мотев пред Нова телевизия.Капитанът на спасителния катер заяви, че оцелелият рибар е бил върху корпуса на лодката. Фактът, че е носел спасителна жилетка, е позволило да бъде забелязан. Във вторник не е имало видимост във водата и водолазите не са успели да огледат района.Пред bTV капитан Емил Петров и Тодор Желязков разказаха, че са стигнали от \"Свети Влас\" до бедстващата лодка за 50 минути. Лодката е била обърната. Димитър Пешев е бил отгоре.", "date": "2018.09.26", "title": "Временно отлагат издирването на двамата рибари, изчезнали край нос Емине"}
{"url": "https://news.bg/int-economics/velikobritaniya-stava-pro-biznes-nastroena-sled-brekzit-uverena-e-tereza-mey.html", "text": "Великобритания ще бъде \"недвусмислено про-бизнес\" настроена, след като напусне Европейския съюз. Това ще заяви премиерът на страната Тереза ​​Мей пред инвеститори на Световния икономически форум в Ню Йорк, съобщи Bloomberg.Пред Bloomberg Мей разкри, че след Брекзит страната ще бъде много привлекателна за чужди инвестиции - с ниски данъци и висококвалифицирано място за инвестиции след развода с ЕС.Изказването на Мей идва само няколко дни, след като лидерите на ЕС отхвърлиха предложението на Великобритания за бъдещите търговски отношения след Брекзит. Въпреки това Мей е убедена в сделката с ЕС.\"Посланието ми днес ще бъде, че Великобритания след Брекзит ще бъде недвусмислено про-бизнес настроена страна\", заяви премиерът.Корпоративният данък във Великобритания е 19%. Очаква се той да падне на 17% според плановете на правителството. Ако това се случи, страната ще бъде с най-нисък корпоративен данък от страните от Г-20.Според Мей Великобритания също така ще създаде най-динамичните и амбициозни споразумения за свободна търговия със \"старите приятели и новите съюзници\" на страната.", "date": "2018.09.26", "title": "Великобритания става про-бизнес настроена след Брекзит, уверена е Тереза Мей"}
{"url": "https://news.bg/regions/golyamo-zadrastvane-na-okolovrastnoto-v-sofiya.html", "text": " Огромно задръстване се образува на Околовръстния път на София, пише Нова.В участъка между Констинброд и Нови Искър има огромна тапа от автомобили.По данни на Агенция \"Пътна инфраструктура\" (АПИ) в района няма регистрирано произшествие, което да е причина за задръстването. Предполага се, че колоната се е образувала заради ремонт, който налага затварянето на Северната скоростна тангента.", "date": "2018.09.26", "title": "Голямо задръстване на околовръстното в София"}
{"url": "https://news.bg/disasters/silni-morski-buri-v-gartsiya-korabi-i-feriboti-ostavat-po-pristanishtata.html", "text": "Голяма част от морския транспорт в Гърция днес не работи заради силни морски бури.В страната има изключително силни морски бури - вълнението на морето на места достига до 10 бала, предава кореспондентът на БНР в южната ни съседка.На пристанище Пирея на котва остават фериботите. Очаква се след обяд поне някои от тях да отпътуват за няколко острова в Егейско море. От пристанищата Волос и Кавала също не се движат фериботи.Няма връзка по море и с остров Лесбос.Не се позволява излизане в открито море и на малко плавателни съдове.Пристанищните власти в страната са съобщили, че корабите и фериботите ще могат да отпътуват при благоприятни атмосферни условия.Заради лошото време на част от островите в Егейско море като Тинос и Миконос, където от вчера духа силен вятър и вали проливен дъжд, се е наложило да бъдат затворени училища.Очаква се днес нов студен фронт със силен вятър и дъжд.", "date": "2018.09.26", "title": "Силни морски бури в Гърция, кораби и фериботи остават по пристанищата"}
{"url": "https://news.bg/world/seul-iska-amerikanskata-armiya-da-ostane-v-koreya-i-sled-pomirenie-s-phenyan.html", "text": "Президентът на Южна Корея Мун Дже-ин заяви, че американските военни трябва да останат на Корейския полуостров и след потенциално помирение между КНДР и Република Корея.В интервю за Фокс нюз Мун подчерта, че въоръжените сили на САЩ играят много важна роля за поддържане на \"мира и стабилността\" в Източна Азия и тяхното присъствие е необходимо. Той вярва, че президентът на САЩ Доналд Тръмп и севернокорейският лидер ще проведат нова среща до края на тази година.\"\", поясни Мун Дже-ин.През миналата седмица Мун и Ким Чен-ун проведоха трета среща през тази година. Двама обещаха да работят за ядрено разоръжаване на Корейския полуостров. Ким също се съгласи да приеме международни наблюдатели за проверка на ядрените обекти.Според Мун, цитиран от \"Йонхап\", официално прекратяване на Корейската война е необходимо, за да се постигне ядрено разоръжаване на Корейския полуостров.В същото време той обяви пред японския премиер Шиндзо Абе, че КНДР е готова да проведе преговори с Япония за подобряване на отношенията между Токио и Пхенян. Двамата се срещнаха в кулоарите на ежегодната среща на Общото събрание на ООН в Ню Йорк.", "date": "2018.09.26", "title": "Сеул иска американската армия да остане в Корея и след помирение с Пхенян"}
{"url": "https://news.bg/regions/pozharat-kray-blagoevgrad-e-lokaliziran-i-ovladyan.html", "text": "Към 6 часа сутринта действията по потушаването на силния горски пожар край Благоевград бяха подновени. Пожарът вече е локализиран и овладян.Припомняме, , Благоевград към 18 часа. Горели са предимно низово 300 дка смесена гора, по-голямата част от която борова. Пламъците тръгнали от сухи треви и бързо са се разраснали заради силния вятър.В гасенето от 18 и 30 часа вчера участват над 100 горски служители с 5 високопроходими автомобила. На място са 4 пожарни коли, както и верижна машина на ОД ПБЗН, която от 22 ч. снощи прокарва път към пожара.Към момента няма данни за пострадали хора. Няма опасност и за населението на близките села. Няма опасност за хората заради пожара в Благоевградско. Това заяви за БНТ комисар Тошко Бързилов от ГД \"Пожарна безопасност и защита на населението\".Стана ясно, че в останалата част от страната обстановката е нормална. Подадени са 145 сигнала за пожари. 67 от тях са възникнали в сухи треви и храсти и земеделски земи.До момента това е най-големият горски пожар за тази година у нас. Вследствие на силния вятър, засегнатите в него горски територии са предимно около 220 дка култури от черен бор, от тях 15 дка са унищожени от върхов пожар, а 50 дка са голини.Над 2 000 дка са опожарените горски територии от 120 горски пожара от началото на годината досега. За сравнение през същия период на 2017 г., са били регистрирани 484 пожара със засегнати 45 111 дка, от които 9 844 дка от върхов пожар, показват данни на Изпълнителната агенция по горите.От агенцията тълкуват, че е тревожно нарастването на броя на горските пожари през последните няколко седмици. Броят на пожарите само през месец септември е достигнал 33 броя, а опожарените горски площи са над 800 дка, което е почти 50 % от всички засегнати от пожари горски територии за 2018 г.ИАГ:Изпълнителна агенция по горите разчита на помощта от всички граждани и призовава всеки забелязал пожар в горските територии или в близост до тях, да сигнализира за това незабавно.", "date": "2018.09.26", "title": "Пожарът край Благоевград е локализиран и овладян"}
{"url": "https://news.bg/energy/manolova-iska-ot-kevr-zhelezni-argumenti-za-po-skapo-parno.html", "text": "В Комисията за енергийно и водно регулиране обсъдиха поскъпването на парното и топлата вода. Предвижданията са за поскъпване между 2 до 9 процента от 1-ви октомври. \"Защо при една и съща цена на природния газ през 2015 г. и сега имаме над 20% увеличение на цената на парното\", попита омбудсманът Мая Манолова председателя на КЕВР Иван Иванов.Омбудсманът поиска от регулатора да преразгледа решението си или най-малкото да извади \"железни аргументи\", с които да обясни защо трябва да се увеличава цената на парното.\"За мен като омбудсман, който защитава правата на българските граждани, включително като потребители на обществени услуги, каквото е топлоснабдяването, е изключително трудно от този доклад да си изградя впечатление, доколко обосновано е предложението на КЕВР за повишаване цената на парното\", посочи общественият защитник.Тя отбеляза, че по-голямата част от топлофикациите в страната са доволни от доклада на КЕВР за повишаване цените на топлоенергията, защото това което са поискали, са получили и така техните интереси са защитени.\"Не можем да кажем обаче същото за гражданите, най-вече заради постния откъм аргументи доклад, който представя КЕВР\", категорична бе Манолова.Според нея този доклад противоречи на самия правилник за работата на регулатора - чл. 43, където се казва, че докладите задължително трябва да съдържат експертни оценки, анализи и предложения за решаване.\"В случая има едно единствено аналитично изречение, което гласи, че след извършен икономически анализ и при отчитане на изменената цена на природния газ са изчислени и следват предложенията за повишаване цената на парното в различните топлофикации. Т.е. основното изискване към подобни важни за всички български граждани решения за публичност и прозрачност, за детайлна аргументация и излагане на мотиви в конкретния случай липсва, което е проблем. Проблем е също така, че реално работната група, изготвила този доклад, с който прави предложение за повишаване цената на парното е започнала и приключила работа още преди да има валидно решение на КЕВР за повишаване цената на природния газ. Това го констатираме не за първи път\", отбеляза Манолова.Тя подчерта, че заедно с екипа си е изготвила анализ на публично известни факти, като е съпоставила цената на природния газ и парното през 2015 г. и сега предложените цени. Омбудсманът посочи, че през 2015 г. синьото гориво е струвало 484.26 лв. за хиляди куб. метра, а цената на парното - 73.98 лв. за мегават часа. Сега цената на природния газ е в размер на 456.65 лв. за хиляди куб. метра и с добавените разходи за пренос и достъп, цената става като тази през 2015 г. Същевременно, ценовото предложение за \"Топлофикация София\" е 92.80 лв. за мегават часа, което означава над 20% увеличение при инфлация от 5%.Според нея практиката на КЕВР е да повишава цената на парното при повишаване цената на природния газ, но не и да я намалява при намаляване цената на природния газ.\"Такъв пример имаше точно преди една година - през октомври 2017 г., когато цената на природния газ беше намалена близо с 8%, а цената на парното остана същата. Това се е случвало и в други ценови периоди, което очевидно е и било аргумент за КЕВР да посочи в свой доклад от април 2017 г., че надвзетите суми през изминалия ценови период от разликата в цената на природния газ за \"Топлофикация София\" са в размер на 18 млн. лв.\", аргументира се омбудсманът.В отговор председателят на КЕВР Иван Иванов обясни, че примерът на Манолова е за \"Топлофикация\" - София. Той е за период, в който цената на парното е била задържана ниска, като това е било компенсирано чрез по-високи цени на тока.Според Иванов това е т. нар. \"данък социално спокойствие\". По думите му, това е при повишаване цената на природния газ, да се задържа цената на топлинната енергия за няколко големи града в България. Сметката се плащала от населението и бизнеса чрез сметките за електроенергия.\"Това е абсолютна несправедливост - да караме хората в малките градове, в селцата и бизнесът да доплащат, за да бъде слабо променена цената на топлинната енергия, която ползват гражданите в няколко големи града на България\", заяви Иванов.На предложението за поскъпване на парното от 2 до 9% от топлофикациите заявиха, че ще търпят загуби, а това щяло да затрудни и потребителите да си плащат сметките.", "date": "2018.09.26", "title": "Манолова иска от КЕВР \"железни аргументи\" за по-скъпо парно"}
{"url": "https://news.bg/int-politics/v-sasht-zasyakoha-problemi-s-obyavena-ot-putin-nevizhdana-yadrena-raketa.html", "text": "Това е ужасяващо оръжие: ядрена крилата ракета, която може да достигне до всяка точка на планетата, вероятно бълвайки радиоактивност по пътя си. През март руският президент Владимир Путин обяви, че страната му успешно е тествала точно такава ракета.Ала нови сателитни изображения от затънтен руски изпитателен полигон показват, че ракетата може да не работи толкова добре, колкото твърдят руските власти, се посочва в информация на общественото радио на САЩ (NPR).Изображенията, които са били предоставени на медията от академични изследователи, показват кораби, изнасящи оборудване от полигона, където ракетата е била тествана на отдалечен архипелаг в Арктика. Между юли и август сини корабни контейнери и конструкции са изчезнали, което означава, че изпитанията са били спрени, поне засега.\"Русия изглежда затваря магазина\", изтъква Джефри Люис, експерт по контрола на оръжията в Института за международни изследвания Мидълбъри в Монтерей, щата Калифорния, който е водещ автор на новия анализ. \"Това ми показва, че програмата може да изпитва някои проблеми с разработката\", допълва експертът.Люис заяви, че сателитите също така са засекли няколко кораба, разтакаващи се във водите северно от полигона в края на юли и началото на август. Това би могло да е опит на руснаците да възстановят останките от изпитателна ракета, която се е разбила след кратък полет в края на 2017 г.Както САЩ, така и Русия разполагат с ракети с ядрени бойни глави от десетилетия насам, но ракета с ядрено гориво е нещо различно. Такава ракета ще лети, използвайки малък ядрен реактор.\"По същество тя има неограничен обсег, защото ще лети, докато реакторът работи\", посочва Джефри Люис.Ала задвижваната с ядрено гориво ракета също така има повече проблеми. САЩ за кратко са разглеждали идеята през 1950-те и 1960-те години. Но прототипът на двигателя произвеждал отходни газове, които са силно радиоактивни.\"Тя разпръскваше смъртоносни количества радиоактивност през цялото време\", уточнява експертът. В края на краищата САЩ са решили, че това е \"налудничава идея\".\"Руснаците очевидно са решили, че това не е налудничава идея\", добави Люис.Задвижваната с ядрено гориво ракета на Русия беше разкрита на света през март по време на годишното обръщение на Путин пред руския парламент. Путин се похвали, че ракетата имала \"неограничен обсег\" и не можела да бъде прихваната от американските противоракетни системи. Графика, показана по време на речта му, изобразяваше новата ракета, летяща на юг над Атлантическия океан, около южната част на Южна Америка, а след това се обръща на север в Тихия океан и удря цел на Хавайските острови, които са владение на САЩ.Путин също така увери, че ракетата е имала успешно изпитание в края на 2017 г. Американските специални служби бързо оспориха това твърдение. Според Пентагона след изпитание през ноември ракетата е летяла само няколко минути преди да се разбие в морето. Няколко други изпитания също са завършили с неуспех.Русия е изпробвала ракетата на своя стар изпитателен полигон за ядрени оръжия - верига от пустеещи острови, известни като Новая Земля. През по-голяма част от годината те са покрити с лед.", "date": "2018.09.26", "title": "В САЩ засякоха проблеми с обявена от Путин невиждана ядрена ракета"}
{"url": "https://news.bg/politics/po-1-5-mlrd-lv-godishno-za-infrastruktura-obeshta-donchev.html", "text": "\"Според моите изчисления до 2023 г., само от средствата на ЕС, за инфраструктура ще се разходват не по-малко от 1,5 млрд. лв. на година. С тези думи вицепремиерът Томислав Дончев очерта перспективите пред строителството по отношение на публичното финансиране.По думите му като се добавят и останалите източници с публичен характер, тази сума ще се удвои.Той подчерта, че в момента на годишна база за строителство и ремонт на пътища се разходват около 300 млн. от бюджетни източници, а амбициите на правителството са тази сума да се увеличи.Дончев смята, че за това ще помогне и въвеждането на тол-системата.Очакванията на вицепремиера са, че европейските пари до 2029 г., ще бъдат със сходен и дори малко по-голям дял.\"Делът от европейските пари от публичните към инвестиционни разходи ще става все по-малък\", отбеляза Дончев.По думите му е нормално разходването на тези пари да бъде съпътствано с увеличаване на бюджетните разходи.Според Дончев там, където частният сектор има интерес да изгради съображение, откъдето би могло да извлекат ползи и печалба в перспектива, държавата не трябва да се меси.", "date": "2018.09.26", "title": "По 1.5 млрд лв. годишно за инфраструктура, обеща Дончев"}
{"url": "https://news.bg/int-politics/meksikanski-morski-pehotintsi-arestuvaha-700-politsai-v-akapulko.html", "text": "Цялата общинска полиция в крайбрежния мексикански курорт Акапулко е обект на разследване поради подозрения за връзки с престъпни групи, съобщава БиБиСи.Морски пехотинци заобиколиха полицейското управление и разоръжиха 700 офицери. Понастоящем федералната полиция и военните ще патрулират града.Акапулко е известен като курорт за богати и знаменитости през 50-те и 60-те години на миналия век, но оттогава е гореща точка за трафик на наркотици и има висок процент на убийства.Морски пехотинци, държавната и федералната полиция участват в голяма операция. Те обграждат централата на общинската полиция в Акапулко и оформят кордон около сградата. След което разоръжават стотици офицери и конфискуват боеприпаси, бронираните жилетки и радиостанции.Арестувани са и двама полицейски началници по подозрение за убийство. Началникът на магистралната полиция на Акапулко също е задържан, след като е установено, че носи незаконни оръжия.Цялата общинска полиция и шефът й Макс Лоренцо Седано са обект на разследване. Всички офицери ще бъдат подложени на тест и ще бъдат разпитани за възможни връзки с престъпни банди.Междувременно оборудването и оръжията им ще бъдат поставени под охрана.Акцията е извършена след като държавни служители забелязват увеличаване на престъпността в Акапулко и \"липса на действия от страна на полицията да се справят с това\".Миналата година, убийствата в града се увеличават до 106 убийства на 100 000 жители, един от най-високите проценти в света. Лондон за сравнение има 1,45 убийства на 100 000 души между септември 2016 г. и септември 2017 г.Местните жители на Акапулко се оплакват от насилието и загуба на бизнес, защото хората се страхуват.През януари САЩ забрани на американските държавни служители да пътуват до Акапулко, както и в целия щат Гереро.Местните медии посочват, че акцията е само пет дни, преди новият кмет на града да встъпи в длъжност. Избраната за кмет Адела Роман от лявата партия \"Морена\" заяви миналата седмица, че номинираният от нея шеф по сигурността е получил смъртни заплахи. Бъдещият началник, Летисиа Кастро Ортиз коментира, че заплашена да бъде \"посрещната с куршуми\", ако заеме поста.Роман обясни, че въпреки заплахите, тя ще назначи \"нови длъжностни лица, защото тези длъжности не са завинаги (...), често служители се държат, сякаш това им е рождено право\".Тя допълва, че ще реорганизира общинската полиция, а офицерите ще бъдат обучавани в правата на човека.Акапулко е един от най-засегнатите от насилие градове в Мексико и се намира в щат, който е силно засегна от наркотици. Общинските полицейски сили се смятат за най-слабото звено в системата за сигурност в Мексико. Недобре обучени и зле платени, те лесно могат да бъдат заплашени или принудени да се сработят с местните наркобанди.Групите за защита на правата на човека предупреждават, че докато морските пехотинци и войниците са успели да арестуват най-големите дилъри на наркотици, те не са обучени за полицейски задължения и да се занимават с цивилни граждани.", "date": "2018.09.26", "title": "Мексикански морски пехотинци арестуваха 700 полицаи в Акапулко"}
{"url": "https://news.bg/crime/chetiri-trupa-otkriha-v-kashta-v-kaspichan.html", "text": "Откриха четири трупа в къща в Каспичан. Има тежък инцидент, изясняват се всички факти и обстоятелства, потвърдиха от МВР пред news.bg.На място са пристигнали окръжният прокурор на Шумен Мариана Георгиева и шефът на ОД на МВР-Шумен Ялчън Расим.Къщата, която се намира на ул. \"Г. Раковски\", е оградена от полицията. Криминалисти разследват причините за инцидента.Според непотвърдена информация има и задържан, като според Нова тв той е съсед на жертвите с психическо заболяване.Пред БНР по обяд вътрешният министър Младен Маринов заяви, че е задържан извършителят и най-вероятно той е съсед на убитото семейство.По първоначална информация възрастният мъж е нападнал с нож и сатър семейството - двама възрастни, дъщеря им и внучето им. По-късно се установи, че жертвите са възрастните родители и техните зрели син и дъщеря. ", "date": "2018.09.26", "title": "Четири трупа откриха в къща в Каспичан"}
{"url": "https://news.bg/disasters/evakuatsiya-zaradi-gorski-pozhar-i-v-harvatska.html", "text": "Силен горски пожар бушува в южните части на Хърватска, информира АП.Бързото разпространение на огнената стихия заради силния вятър е наложило евакуирането на десетки хора от полуостров Пельешац.Наред с огнеборците в действията по потушаването на огъня са се включили и военни.По данни на местните власти към пожара са изпратени специални самолети, които да подпомогнат огнеборците. Силният вятър обаче попречил на това, а огънят тръгнал направо към село Мокало.Според местна телевизия около 40 жители и туристи, пребиваващи в два къмпинга, са били евакуирани, защото имало реална опасност да се озоват в огнен капан.Междувременно стана ясно и че силният вятър е попречил на движението на фериботи между хърватските острови. Затруднено е и преминаването на автомобили по мостове и магистрали, намиращи се в близост до бреговата линия.Властите съобщават за изчезнала жена, гражданка на Мексико. Тя се издирва. Жената е изчезнала, след като сърфирала в бурното море в близост до остров Брач.Вчера, изпълнявайки служебните си задължения, двама огнеборци пострадаха в село Мокало.", "date": "2018.09.26", "title": "Евакуация заради горски пожар и в Хърватска"}
{"url": "https://news.bg/regions/pozhar-v-stara-sgrada-v-tsentara-na-sofiya.html", "text": "Пожар избухна в изоставена сграда в центъра на София, предаде БНТ.Пожарът е възникнал на кръстовището между улиците \"Козлодуй\" и \"Христо Ботев\", информират от МВР.Установено е, че до пожара се е стигнало заради запалени стари гуми и отпадъци в стара постройка.Няма данни за пострадали хора. Няма и опасност за сградите в близост.На мястото има две пожарни коли. От сградата се издига гъст дим. По думите на хора в района постройката е обитавана от бездомници, които вероятно са опитали да се стоплят в студения ден, запалвайки огън.", "date": "2018.09.26", "title": "Пожар в стара сграда в центъра на София"}
{"url": "https://news.bg/crime/zadarzhaha-trima-za-kontrabanda-na-tsigari-za-nad-190-hil-lv-v-smolyan.html", "text": "Трима мъже са задържани за контрабанда на 27 500 кутии цигари за 192 500 лева. Прокуратурата в Смолян наблюдава досъдебно производство спрямо трима мъже за контрабанда на акцизни стоки без бандерол през \"зелена граница\".На 25 септември, в района на Девин, полицаи спират и проверяват три леки автомобила - \"Фиат Идея\", \"Мицубиши\" и \"Опел Монтерей\". Те установяват, че два от автомобилите, които са високопроходими - \"Мицубиши\" и \"Опел\", превозват цигари.Първият автомобил - \"Фиат Идея\" е служил за пилотна кола. При разследването са намерени и иззети общо 55 мастербокса цигари, съдържащи 27 500 кутии цигари или 550 000 къса цигари без акцизен бандерол, на обща стойност около 192 500 лева.По първоначални данни, става въпрос за контрабандно внесени цигари през \"зелена граница\" от Гърция в България, в района на с. Буйново, обл. Смолян. Задържани са 32-годишния Г.И., 24-годишния П.Л. и 47-годишния Г.Д. ", "date": "2018.09.26", "title": "Задържаха трима за контрабанда на цигари за над 190 хил. лв. в Смолян"}
{"url": "https://news.bg/world/nova-sreshta-tramp-kim-chen-un-sled-oktomvri-obyavi-pompeo.html", "text": "Държавният секретар на САЩ Майк Помпео заяви, че подготвят почвата за следващата среща на върха между президента Доналд Тръмп и севернокорейския лидер Ким Чен-ун, но срещата вероятно ще се проведе след октомври, информира \"Ройтерс\".\"Работим усърдно, за да сме сигурни, че ще имаме точните условия, така че да постигнем възможно най-много по време на срещата. Но се надяваме да бъде скоро\", каза Помпео в интервю за CBS.\"Може да се проведе през октомври, но най-вероятно по някое време след това\", добави той.Тръмп проведе историческа среща с Ким в Сингапур през юни. Двамата постигнаха споразумение да работят за ядрено разоръжаване на Корейския полуостров.Запитан дали Ким се е съгласил да допусне международни инспектори до ядрени обекти, Помпео отговори положително.Помпео каза още, че скоро ще пътува до Пхенян, но не посочи дата.По-рано днес президентът на Южна Корея Мун Дже-ин съобщи, че Тръмп ще се срещне с Ким до края на годината.", "date": "2018.09.26", "title": "Нова среща Тръмп-Ким Чен-ун след октомври, обяви Помпео"}
{"url": "https://news.bg/crime/rodninski-spor-v-osnovata-na-chetvornoto-ubiystvo-v-kaspichan.html", "text": "Арестуваха 64-годишен мъж, заподозрян за извършител на четворното убийство в Каспичан, съобщиха от МВР. Припомняме, по обяд стана ясно, че са открити четири тела в къща в Каспичан.Малко след 9 часа тази сутрин 28-годишна жена от село Мадара е потърсила полицейска помощ, защото от два дни нямала връзка с майка си. Придружена от двама полицаи жената отишла в дома на родителите си. При отварянето на входната врата са открити две тела.Полицаите продължили огледа и открили още двама починали.Жертвите са възрастно семейство на 81 и на 70 години, и техните син и дъщеря, на 46 години и на 48 години. Братът работел като строител в чужбина, а жената е медицинска сестра във Варна. Убийството е извършено на 24 септември тази година.Предполага се, че и четирите убийства са извършени с брадва, според смъртоносните порезни и посечни наранявания по телата на семейството. Брадвата е намерена и иззета от местопроизшествието.Разследващите установили, че между убитото семейство и техен съсед имало роднински спорове.Спецполицаи проникнали в съседен имот, където е задържан 64-годишен мъж - първи братовчед на убитите. Той се е бил заключил в стая на втория етаж на къщата и се е наложило специализираните полицейски сили да разбият вратата на помещението.Според МВР са открити следи, съотносими към извършеното престъпление.Образувано е досъдебно производство за убийство на повече от едно лице по особено мъчителен начин.", "date": "2018.09.26", "title": "Роднински спор в основата на четворното убийство в Каспичан"}
{"url": "https://news.bg/crime/tir-pregazi-zhena-v-stolichniya-kv-orlandovtsi.html", "text": "Тир прегази жена в столичния кв. \"Орландовци\". Полицията изяснява причините и вината за инцидента.Жената е загинала, а инцидентът е станал към 12 и 30 часа. Тя се е опитала да пресече, когато е ударена от тежкотоварния автомобил, съобщава БТВ. Камионът продължава да се движи 200 метра след удара.Шофьорът е отведен за разпит, а негови колеги приберат камиона. Катастрофата е в участък в квартала с интензивно движение. Според кмета на района досега не е имало инцидент на това място.", "date": "2018.09.26", "title": "Тир прегази жена в столичния кв. \"Орландовци\""}
{"url": "https://news.bg/world/potvardiha-dozhivotniya-zatvor-na-datchanin-razchlenil-shvedska-zhurnalistka.html", "text": "Датският изобретател Петер Мадсен изгуби обжалването на наложената му доживотна присъда, съобщава АП.През април Мадсен беше осъден на доживотен затвор без право на замяна за убийството на шведския журналист Ким Вал в подводницата си.47-годишният седеше спокойно, докато съдия Ян Уфе Размусен четеше присъдата на Източния върховен съд.Прокуратурата твърди, че доживотната присъда трябва да остане, тъй като мотивите са сексуални и престъплението е планирано.В Дания доживотната присъда средно е 16 г., но може да бъде удължена, ако е необходимо.Мадсен настояваше за намаляване на присъдата.Той отрича да е убил Вал, но призна, че е хвърлил разчлененото й тяло в Балтийско море. Според него става въпрос за нещастен случай.На 10 август 2017 г. тя се е качила на подводницата на изобретателя. Обезглавеното й тяло беше намерено в морето близо до Копенхаген 11 дни по-късно.", "date": "2018.09.26", "title": "Потвърдиха доживотния затвор на датчанин, разчленил шведска журналистка"}
{"url": "https://news.bg/world/iztrebiteli-na-nato-prehvanaha-dva-ruski-bombardirovacha-nad-baltiysko-more.html", "text": "Изтребители на НАТО прехванаха два руски стратегически бомбардировача Туполев (Ту-160) над Балтийско море, съобщава Радио Полша.Те са били прехванати от изтребители на Германия и Белгия, съответно Eurofighter и F-16, които патрулират над балтийските държави.Руските бомбардировачи са засечени вчера над международни води до балтийските държави. От Бундесвера съобщиха за това днес.През тази година изтребители на НАТО са прехванали 180 руски бойни самолета.", "date": "2018.09.26", "title": "Изтребители на НАТО прехванаха два руски бомбардировача над Балтийско море"}
{"url": "https://news.bg/regions/marshrutka-gorya-v-sofiya.html", "text": "Маршрутка горя в София, съобщи bTV.Днес, към 19.25 часа, в столичната пожарна е постъпил сигнал за запалило се в движение маршрутно такси на бул. \"Цветан Лазаров\", в платното по посока към ж.к. \"Дружба 2\".Незабавно към мястото са насочени противопожарни екипи, които да изгасят възникналия огън. Трафикът по булеварда не е затруднен.При инцидента няма пострадали, пътуващите са слезли от превозното средство, съобщиха от пресцентъра на МВР. ", "date": "2018.09.26", "title": "Маршрутка горя в София"}
{"url": "https://news.bg/int-politics/bret-kavano-obvineniyata-v-iznasilvane-sa-absurdni.html", "text": "Обвиненията в изнасилване са абсурдни. Това обяви пред \"Фокс нюз\" кандидатът на американския президент Доналд Тръмп за Върховния съд Брет Кавано.Така той коментира новината, че трета жена го обвинява в изнасилване. В момента е известно, че срещу Брет Кавано са повдигнати обвинения, че е присъствал на изнасилване на студентка.Това е станало през 80-те години на миналия ХХ в. За потвърждение на думите си Джули Суитник публикува декларация, която разкрива подробности около нейните обвинения.Тя не разкрива повече детайли около груповото изнасилване, но посочва, че Брет Кавано е присъствал там.В своя защита Брет Кавано обяви, че изнасилването е ужасяващо и морално неоправдано престъпление.Никога не съм прибягвал до сексуално насилие, заяви Кавано.", "date": "2018.09.26", "title": "Брет Кавано: Обвиненията в изнасилване са абсурдни"}
{"url": "https://news.bg/world/tramp-shte-otgovorim-na-ruskite-s-300-v-siriya.html", "text": "Президентът Доналд Тръмп заяви, че неговата администрация възнамерява да вземе решение за планираните доставки на руската ПВО система С-300 в Сирия, предаде пресслужбата на Белия дом.Според Тръмп той не е бил наясно със ситуацията, но все пак обеща да проучи проблема.Не чух нищо подобно. Обсъдихме това преди две минути и ще вземем решение. Ще го изясним - каза Тръмп.По-рано Държавният департамент разкритикува намерението на Русия да достави на Сирия руска ракетна ПВО система С-300 за противовъздушна отбрана. Руското външно министерство отговори, че доставките на С-300 са необходими за стабилизиране на ситуацията в региона.Западни анализатори отбелязват, че Русия въоръжава съюзника си Башар Асад.", "date": "2018.09.26", "title": "Тръмп: Ще отговорим на руските С-300 в Сирия"}
