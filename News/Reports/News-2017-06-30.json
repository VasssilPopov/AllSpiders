{"url": "https://news.bg/int-politics/ukrayna-arestuva-dvama-ruski-granichari-blizo-do-krim.html", "text": "Двама руски граничари са били арестувани в Украйна, след като пресекли границата близо до черноморския полустров Крим, съобщава ТАСС, цитирайки Федералната служба за сигурност (ФСБ) на Русия.Според ФСБ граничарите са били задържани от украинските власти в четвъртък вечерта след \"отклоняване от пътя\" и навлизане на украинска територия близо до град Армянск.Русия анексира Крим от Украйна през 2014 г.\"Надяваме се, че в съответствие с нормите на международното право, служителите ... скоро ще бъдат върнати на територията на Руската федерация\", подчертаха от пресслужбата на ФСБ.", "date": "2017.06.30", "title": "Украйна арестува двама руски граничари близо до Крим"}
{"url": "https://news.bg/int-politics/berluskoni-se-zavrashta-v-politikata-primamva-izbiratelite-s-niski-danatsi-i-shtedri-sotsialni-pomoshti.html", "text": "Скандалният бивш италиански премиер Силвио Берлускони обяви, че ще води консерваторите в парламентарните избори през следващата година и планира да привлече избирателите с щедри данъчни облекчения и социални помощи, съобщава ДПА.Политическата кариера на 80-годишния Берлускони изглеждаше поприключила доскоро заради нестабилното му здравословно състояние и присъда за данъчна измама, която доведе до отстраняването му от парламента. Но победата на местните избори преди дни на неговата партия \"Форца Италия\" подхрани разговорите за завръщането му.\"Всъщност никога не съм си отивал. Във всеки случай, аз съм отново тук\", коментира той в интервю за в. \"Кориере дела сера\".Заради съдебната си присъда Берлускони няма право да участва в избори до 2019 г. Той се опитва да премахне забраната, като за целта е завел дело в Европейския съд по правата на човека в Страсбург. Но дори и тези опити да се провалят, \"аз ще бъда наблизо, за да ръководя предизборната кампания\".Той посочи, че подготвял предизборна програма, основана на плосък данък и осигуряването на базов доход за най-бедните, но не е дал повече подробности откъде ще бъде осигурено финансирането на тези политики. Той също така намекнал за по-твърд подход към миграцията, определяйки сегашната ситуация като \"абсолютно извън контрол\".Съставянето на консервативната коалиция на Берлускони все още е неясно, предвид несигурността относно изборните правила и заради съперничеството с лидера на крайнодясната Северна лига Матео Салвини, който би искал да поеме ръководната роля на Берлускони.Във всеки случай изборите през следващата година вероятно ще бъдат тристранна надпревара между управляващата лявоцентристка Демократическа партия, ръководена от бившия премиер Матео Ренци, консервативния лагер и антиелитарното и евроскептично Движение \"Пет звезди\".", "date": "2017.06.30", "title": "Берлускони се завръща в политиката, примамва избирателите с ниски данъци и щедри социални помощи"}
{"url": "https://news.bg/finance/1-75-mlrd-izlishak-v-darzhavniya-byudzhet-za-parvoto-shestmesechie-na-2017-a.html", "text": "На база на предварителни данни и оценки се очаква държавният бюджет за първите шест месеца на 2017 г. да отчете излишък в размер на 1 744 400 000 млрд. лв. (1,8% от прогнозния БВП), съобщават от Министерството на финансите.В структурно отношение салдото по националния бюджет отчита подобрение спрямо отчетеното към полугодието на 2016 г., основно поради ръста на данъчните и осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.Приходите и помощите по Консолидираната фискална програма (КФП) към юни 2017 г. се очаква да бъдат в размер на 17 483 900 000 млрд. лв. (49,3% от годишния разчет). Изпълнението на данъчните и неданъчните приходи се очаква да бъде 51,3% от разчета за годината, като съпоставени със същия период на предходната година нарастват с 1 035 200 000 млрд. лв. (6,6 %). Постъпленията от помощи са по-ниски спрямо полугодието на 2016 г., като изпълнението спрямо годишните разчети за 2017 г. се очаква да бъде 25,4 %.Разходите в държавния бюджет (вкл. вноската на България в бюджета на ЕС) към юни 2017 г. се очаква да бъдат в размер на 15 739 500 000 млрд. лв., което е 42,8% от годишния разчет. Разходите за същия период на миналата година са в размер на 14 638 700 000 млрд. лева. Нарастването спрямо същия период на предходната година е главно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и ръст на осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 година.Общата сума на данъчните постъпления, вкл. приходите от осигурителни вноски, възлиза на 12 197 200 000 млрд. лв., което представлява 43,5% от планираните за годината приходи. Съпоставено с данните към май 2016 г. данъчните постъпления нарастват номинално със 7,7% (876,1 млн. лв.).Приходите от преки данъци са в размер на 2 425,1 млн. лв. или 47,6% от предвидените в разчетите за годината, като спрямо същия период на предходната година нарастват с 200,4 млн. лв. (9,0%).Приходите от косвени данъци са в размер на 5 886,4 млн. лв., което е 42,0% отразчетите за годината. Съпоставено с данните към май2016 г., постъпленията в групата нарастват с 222,9 млн. лв. (3,9%). Постъпленията от ДДС са в размер на 3 946,5 млн. лв. или 44,9% от планираните. Съпоставени с предходната година, приходите от ДДС нарастват с 237,8 млн. лв. (6,4%). Размерът на невъзстановения ДДС към 31 май е 67,7 млн. лева. Приходите от акцизи възлизат на 1 845,7 млн. лв. (36,6% от разчетените за годината). Постъпленията от мита са 78,1 млн. лв. или 47,1% от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 556,6 млн. лв. или 56,2% изпълнение на годишните разчети.Приходите от социално и здравноосигурителни вноски са 3 329 000 000 млрд. лв., което представлява 42,0% от разчетените за годината. Съпоставено със същия периодна предходната година, приходите от осигурителни вноски нарастват номинално с 14,3% (416,7 млн. лева).Неданъчните приходи са в размер на 1 980,8 млн. лв., което представлява 41,6% изпълнение на годишните разчети.Неданъчните приходи са в размер на 1 980,8 млн. лв., което представлява 41,6% изпълнение на годишните разчети.Нелихвените разходи са в размер на 12 247 600 000 млрд. лв., което представлява 35,5% отгодишните разчети. Текущите нелихвени разходикъм май 2017 г. са в размер на 11 620,5 млн. лв. (41,0% от разчета за годината), капиталовите разходи (вкл. нетния прираст на държавния резерв) възлизат на 627,2 млн. лв. (10,1% от разчетите към ЗДБРБ за 2017 г.). Лихвените плащания са в размер на 421,7 млн. лв. или 51,0% от планираните за 2017 година.Размерът на фискалния резерв към 31 май е 12,8 млрд. лв., в т.ч. 12,1 млрд. лв. депозити на фискалния резерв в БНБ и банки и 0,7 млрд. лв. вземания от фондовете на Европейския съюз за сертифицирани разходи, аванси и др.", "date": "2017.06.30", "title": "1,75 млрд. излишък в държавния бюджет за първото шестмесечие на 2017-а"}
{"url": "https://news.bg/economics/rast-ot-nad-15-pri-tsenite-na-osnovni-metali.html", "text": "Общият индекс на цените на производител в промишлеността през май 2017 г. намалява с 1.2% спрямо предходния месец, но нараства с 3.9% в сравнение със същия месец през 2016 г., става ясно от данните на Националния статистически институт. По-ниски са цените в преработващата промишленост - с 1.6%, в добивната промишленост - с 1.4%, и при производството и разпределението на електрическа и топлоенергия и газ - с 0.2%.По-съществено намаление на цените в преработващата промишленост се наблюдава при производството на основните метали - с 3.4%, а увеличение е регистрирано при производството на автомобили, ремаркета и полуремаркета - с 1.0%.В преработващата промишленост по-съществено увеличение на цените се наблюдава при производството на основни метали - с 13.3%, при производството на автомобили, ремаркета и полуремаркета - с 6.1%, и при производството на електрически съоръжения - с 3.8%, а намаление е регистрирано при производството на машини и оборудване с общо и специално предназначение - с 0.5%. По-високи цени в преработващата промишленост спрямо май 2016 г. са отчетени при: производството на основни метали - с 15.2%, а по-ниски при обработката на кожи; производството на изделия от обработени кожи без косъм - с 0.5%.Индексът на цените на производител на вътрешния пазар през май 2017 г. е с 0.5% под равнището от предходния месец. Намаление на цените е регистрирано в добивната промишленост - с 0.9%, и в преработващата промишленост - с 0.8%, докато при производството и разпределението на електрическа и топлоенергия и газ е отчетено увеличение с 0.1%.В преработващата промишленост намаление на цените спрямо предходния месец се наблюдава при производството на основни метали - с 1.7%, а увеличение е отчетено при печатната дейност и възпроизвеждането на записани носители - с 0.6%.Индексът на цените на производител на вътрешния пазар през май 2017 г. нараства с 3.5% в сравнение със същия месец на 2016 година.Цените на производител на международния пазар през май 2017 г. намалява с 2.6% в сравнение с предходния месец.В преработващата промишленост е отчетен спад на цените с 2.5%. Индексът на цените на производител на международния пазар през май 2017 г. нараства с 4.5% в сравнение със същия месец на 2016 година.В преработващата промишленост увеличението на цените на производител през май 2017 г. е с 5.0% спрямо май 2016 година. По-високи цени са отчетени при производството на основни метали - с 12.9%. Намаление на цените се наблюдава при производството на машини и оборудване с общо и специално предназначение - с 0.7%. ", "date": "2017.06.30", "title": "Ръст от над 15 % при цените на основни метали"}
{"url": "https://news.bg/int-politics/kisindzhar-vidya-v-sreshtata-mezhdu-tramp-i-putin-shans-za-podobryavane-na-otnosheniyata.html", "text": "Американският президент Доналд Тръмп и руския му колега Владимир Путин имат възможност да подобрят отношенията между своите страни, след като се срещнат през следващата седмица. Това обяви бившият висш американски дипломат Хенри Кисинджър, ден след като стана ясно, че двамата ще разговарят през следващата седмица в Германия, съобщава \"Ройтерс\".Очакванията, че избирането на Тръмп ще доведе до размразяването на отношенията между Москва и Вашингтон не се реализираха, като Белият дом беше въвлечен във вътрешен скандал заради връзките на приближени на Тръмп с Русия.Държавните глави на САЩ и Русия трябва да се срещнат за първи път по време на срещата на върха на страните от Г-20 в Хамбург.През 1960-те години, когато отношенията между Москва и Вашингтон също бяха много изострени, Кисинджър действаше като посредник между двете свръхсили, предавайки съобщения на държавното ръководство на Съветския съюз от името на президента на САЩ Ричард Никсън.Кремъл днес отрече, че Кисинджър, който е на посещение в Москва и се срещна с Путин при закрити врата вчера, този път е действал като посредник между двете държави.Говорейки на конференция по международни отношения в Москва, Кисинджър каза за планираната среща между Тръмп и Путин следното: \"Смятам, че в този момент нашите две страни имат отговорност и възможност да постигнат значителен напредък не само чрез подобряване на отношенията, но чрез подобряване на положението в различни точки по целия свят чрез съвмести усилия.\"\"Ескалиране на напрежението между Русия и САЩ ... се е случвало често преди, като е било преодолявано често преди\", допълни 94-годишният Кисинджър.Запитан дали Кисинджър е посредничил между Кремъл и Белия дом, говорителят на Кремъл Дмитрий Песков заяви: \"Той не се опита. Това не се случи.\"По думите му, срещата между Кисинджър и Путин е била строго частна и отказа да разкрие за какво са си говорили двамата.През май Тръмп се срещна с Кисинджър в Белия дом, като са говорили за Русия наред с други теми.", "date": "2017.06.30", "title": "Кисинджър видя в срещата между Тръмп и Путин шанс за подобряване на отношенията"}
{"url": "https://news.bg/regions/sporove-za-sobstvenostta-i-otgovornostta-za-sanatoriuma-v-pomorie.html", "text": "Кметът на община Поморие поиска да бъде отменено дарение от 1 февруари 1932 г. То е за собствеността на военния санаториум в града и е по решение на Анхиалския градски общински съвет гр. Анхиало (Поморие) от 1 февруари 1932 г., направено в полза на държавата.Кметът на Поморие Иван Алексиев внесе докладна записка в Общинския съвет и призова: \"Да отменим направеното дарение или кротко да подарим Военния санаториум на Велинград\".По думите на градоначалника, преди дни, в Поморие отвори врати нещо като болница, която няма разрешение да работи като болница. \"Лечебно заведение\", но без нито един специалист и без да приема пациенти. Персонал също няма. За извършване на спешен ремонт на сградата, за оборудване и инвентар са необходими 5 млн. лева, които се търсят. И вместо да бъде оградена с жълта лента за опасна постройка, рушащата се сграда беше официално открита с прерязване на българския трикольор\", пишат от община Поморие.Военният санаториум е предоставен на велинградското дружество с решение на Министерския съвет /МС/ от ноември 2016 г. Тогава, поради отпаднала нужда, имотът от публична държавна собственост е обявен за имот частна държавна собственост. Този имот е внесен като непарична вноска в капитала на \"Многопрофилна болница за продължително лечение и рехабилитация - Вита\" ЕООД - Велинград.В докладната до Общинския съвет пише, че няма никакви мотиви, въз основа на които МС приема, че има \"отпаднала нужда\" на имота, дарен през 1932 година безвъзмездно в собственост на държавата, за изграждане на Почивна станция на инвалидите. С обявяването на имота за частна държавна собственост, волята на дарителя е нарушена, убедени са общинските администратори.\"Имот, оценен на 9 млн. лева е внесен като непарична вноска в дружество с общ капитал от 800 хил. лв. Само движимото имущество на нашия санаториум, без земята и сградите, струва повече от цялата велинградска болница. Пред мен и пред Поморие вариантите са два - или да отменим направеното дарение или кротко да подарим Военния санаториум на Велинград\", каза кметът Иван Алексиев.Докладната записка ще бъде разгледана на предстоящата сесия на Общински съвет Поморие през юли.Това е изпратено от община Поморие. Същият ден от PR агенция Комуникационна група \"Имидж Едвъртайзинг\" получихме електронно писмо, в което се посочва, че съдбата на санаториума реално е в ръцете на държавата.Според рекламната агенция, е необходим лиценз, разписан от министъра на здравеопазването, който разрешава извършването на медицински дейности и приемането на пациенти. С този лиценз по Закона за лечебните заведения може и да се сключи договор с Националната здравноосигурителна каса.Юридически бившият Военен санаториум в Поморие е вече официално открит и вписан в капитала на \"МБПЛР-ВИТА\" ЕООД. Фактически възстановяването на болницата като лечебно заведение е в пряка зависимост от Министерството на здравеопазването. Това е причината все още да не се приемат пациенти.Към този момент \"ВИТА\" в Поморие е само едно юридическо лице, което е вписано в Търговския регистър и едва след финализиране на административните процедури ще започне да приема пациенти, признават от рекламно-информационната агенция.От там уверяват, че клиника \"ВИТА\" в Поморие има пълната подкрепа на Министерството на отбраната и лично на военния министър и вицепремиер на Република България Красимир Каракачанов.Той упражнява правата на държавата в капитала на \"ВИТА\", където искат да възстановят материално-техническата база.\"Един от най-спешните въпроси, който трябва да бъде решен, е болницата да получи необходимото разрешение от Министерството на здравеопазването. Към момента поморийският клон би могъл да извършва дейност само по профилактика. За останалите дейности е необходимо съгласуване, тъй като изискването за придобиване на лиценз за останалите дейности е болницата да отговаря на определени критерии, като материално-техническа база, персонал, които към момента ги няма\", заяви на тържественото откриване в Поморие зам.-министърът на отбраната Анатолий Величков.Според Величков, военният министър е поел ангажимент да съгласува този процес със здравното министерство.\"От 1 юли т.г. започва подготовката на материално-техническата база и създаването на минималните условия, необходими за приемането на пациенти, но кога ще се случи това и в какъв срок, зависи от издаването на разрешително от Министерството на здравеопазването\", сподели и управителят на \"ВИТА\" д-р Крантев.", "date": "2017.06.30", "title": "Спорове за собствеността и отговорността за санаториума в Поморие"}
{"url": "https://news.bg/regions/ekoministarat-vnezapno-proveri-ot-kade-sa-mirizmite-v-selo-trud.html", "text": "Министърът на околната среда и водите Нено Димов отиде на внезапна проверка в пловдивското село Труд. Повод за неочакваната инспекция са многобройните сигнали за миризми от инсталацията за производство на електрически ток от биоразградими отпадъци \"Билд Инвест Сит\" ЕООД, съобщиха от ековедомството.В проверката участваха експерти от министерството, РИОСВ - Пловдив и Басейнова дирекция \"Източнобеломорски район\". Присъстваха и представители на местния инициативен комитет, според които инсталацията замърсява въздуха.\"Избрах най-горещия ден, защото топлината е допълнителен фактор за засилване на миризмите\", заяви министър Димов, обяснявайки че целта на проверката е да се увери на място как работи предприятието.\"Проверката не установи нарушения и замърсявания. Източникът се оказа друг. В момента се усеща по-силна миризма от фекалните води на селото, които се изливат в местната река. Тя е затлачена, заблатена и замърсена\", каза министърът.Нено Димов покани инициативния комитет на нова среща във вторник в министерството, за да обсъдят възможните решения на проблема с миризмите.", "date": "2017.06.30", "title": "Екоминистърът внезапно провери от къде са миризмите в село Труд"}
{"url": "https://news.bg/crime/biyachite-ot-asenovgrad-ostavat-v-aresta.html", "text": "Деветимата, обвинени за побоя на децата и треньорите от клуба по гребане в Асеновград, .Районният съд в Асеновград постанови задържането на обвиняемите в ареста. Сградата беше под полицейска обсада през целия ден.Обвиняемите били докарани в съда вчера с медицински маски - предпазна мярка срещу .Версията на биячите е, че те са предложили помощ на паднало във водата момиче, но после някой е подхвърлил на треньора, че ромите закачали девойките. Това по техни думи довело до конфликта, които приключи със седем ранени.", "date": "2017.06.30", "title": "Биячите от Асеновград остават в ареста"}
{"url": "https://news.bg/politics/dokladvahme-v-srok-na-bryuksel-vsichko-neobhodimo-za-da-imame-dostap-do-evrofondovete.html", "text": "Днес (30 юни), когато е и крайният срок за отчитане на всички приложими предварителни условия за управление на европейските фондове у нас, българското правителство е докладвало финализираните стратегически документи за реформите, осигуряващи й достъп до финансиране от ЕС, съобщават от пресслужбата на Министерския съвет.Процесът, който тече през последните пет години, е бил завършен успешно и своевременно благодарение на усилената работа на администрацията и с подкрепата на няколко правителства, решени твърдо да доведат до край ключови реформи, от които зависи финансирането на България от Европейския съюз, коментира вицепремиерът Томислав Дончев.На прага на дебата за бъдещето на Кохезионната политика основен приоритет трябва да бъде инвестициите в сближаване да продължават да бъдат основен двигател за растеж, заетост и споделени ползи за всички страни членки, като наред с това се поучим от уроците си и съумеем да подобрим системата за управление на тези инвестиции с по-достъпни процедури и правила, допълва Дончев.Предварителните условия са част от реформираната политика на сближаване на ЕС, за да се гарантира рационално и ефективно изразходване на средствата и синергия на инвестициите. Финансирането за България е свързано с изпълнението на 45 предварителни условия в общи и тематични сектори, сред които дискриминация и равенство на половете, хора с увреждания, обществени поръчки, околна среда, наука и иновации, МСП, енергетика, води, транспорт, заетост, социално включване, здравеопазване, образование, административна ефикасност и др.С успешното докладване на предварителните условия страната ни на практика демонстрирала своята визия и ясен ангажимент за привеждане на ключовите реформи, които й осигуряват достъп до европейско финансиране до края на програмния период 2014-2020 година, уверяват от правителството.", "date": "2017.06.30", "title": "Докладвахме в срок на Брюксел всичко необходимо, за да имаме достъп до еврофондовете "}
{"url": "https://news.bg/world/tramp-imame-mnogo-varianti-otnosno-kndr.html", "text": "\"Имаме много варианти по отношение на Северна Корея\". Това заяви американският президент Доналд Тръмп, насочвайки се към Овалния кабинет за среща с новоизбрания лидер на Южна Корея Мун Дже-ин, информира АФП.Тръмп и южнокорейският му колега ще обсъдят как да спрат ядрената и ракетна програма на Пхенян.Мун Дже-ин е на първо официално чуждестранно посещение като държавен глава на азиатската държава. Вчера той се срещна с американски конгресмени и вечеря с Тръмп. Държавният глава на Южна Корея иска установяване на диалог с КНДР, докато американският милиардер е за изолиране на тоталитарната държава.В същото време Тръмп обяви, че САЩ и Южна Корея ще предоговорят търговското споразумение за свободна търговия., добави Тръмп в началото на разговорите с Мун.", "date": "2017.06.30", "title": "Тръмп: Имаме много варианти относно КНДР"}
{"url": "https://news.bg/crime/po-6-prichini-prokurorite-ne-obrazuvat-ili-prekratyavat-proizvodstvo-za-kontrabanda.html", "text": "Шест са основните причини, поради които прокурори отказват да образуват досъдебни производства за квалифицирана контрабанда (по-тежко наказуемо деяние, понеже е престъпление, а не само административно нарушение - б.р.) по чл. 242 от Наказателния кодекс или прекратяват образувани вече досъдебни производства. До този извод стигнаха от Инспектората на ВСС при тематична проверка.Тематичната проверка е по заповед на главния инспектор на Инспектората към ВСС Теодора Точкова. Тя бе направена през 2016 г. на база събрана информация по време на комплексни планови проверки на дейността на прокуратурите през 2014 и 2015 г., включени в годишната програма на Инспектората за миналата година.Комплексни планови проверки бяха извършени в 9 окръжни прокуратури (Враца, Добрич, Бургас, Монтана, Плевен, Видин, Ловеч, Пловдив и Ямбол) и три военно-окръжни прокуратури (София, Пловдив и Сливен).Това е първата проверка на тези прокуратури от създаването на Инспектората на ВСС през 2008 г.През 2014 и 2015 г. в проверените прокуратури има общо 7 отказа за образуване на досъдебно производство за установена контрабанда и 17 постановления за прекратяване на досъдебно производство по същото обвинение.Най-честата причина за отказ да се образува производство за престъпление е, че контрабандните стоки не са в големи размери - паричната им равностойност не надхвърля 70 пъти минималната работна заплата.Наказателният кодекс изисква стоките и предметите, пренесени през границата без знанието и разрешението на митниците, да отговарят на две кумулативни условия - да са за търговски или производствени цели и да са в големи размери.Тъй като не са в \"големи размери\", прокурори са отказали да образуват досъдебни производства за контрабанда на открити в автомобили или камиони 18 комплекта анцузи, носещи марките \"Адидас\" и \"Найк\", на обща стойност 2328 лв., изделия от бял метал, наподобяващ сребро, и тютюневи изделия на обща стойност 6345 лв., бельо и тютюневи изделия на стойност 19 395 лв., 2000 тениски и 100 спортни комплекта, обозначени с марката \"Адидас\", на обща стойност 22 610 лв.Досъдебно производство за контрабанда на 215 изделия от жълт метал във формата на накити е прекратено, защото експертизи установяват, че са имитация на златни накити и че са на стойност 2592 лв., т.е. не са в \"големи размери\". Поради тази причина е прекратено и досъдебно производство за контрабанда на 91 кг нарязан тютюн на стойност 22 835 лв., се казва в становището на Инспектората на ВСС.Друга причина за отказ за образуване на досъдебно производство за престъпление, е, че деянието е непредпазливо - липсва или не може да бъде доказан пряк умисъл като форма на вина на извършителя. Например шофьори на тирове не знаят с какво точно е натоварен камиона.Най-често прокурори прекратяват досъдебни производства за квалифицирана контрабанда поради изтичане на давностния срок за наказателно преследване - 10 години. Голяма част от тях са били образувани срещу неизвестен извършител, който не е бил установен, и след изтичане на давностния срок за наказателно преследване те са прекратени.Например - досъдебни производства за 1800 дънкови якета, за мерцедес с променени номера на рамата, за 2114 употребявани автомобилни гуми, за резервни части за автомобили втора употреба, за 7 кашона с часовници, части и аксесоари за мобилни телефони.Досъдебни производства за квалифицирана контрабанда се прекратяват и когато се установи, че извършеното деяние не е престъпление (например пренасяне на стоки през вътрешна за ЕС граница, между две държави-членки на съюза) или когато спрямо същото лице за същото престъпление има влязла в сила присъда (например в чужбина по обвинение за контрабанда на наркотици).Прекратено е досъдебно производство срещу чужденец за опит да пренесе незаконно през границата 3 видоизменени газ-сигнални револвера, с отстранена предпазна муфа, които в този си вид представляват огнестрелно оръжие, е прекратено поради малозначителност на деянието. Причината е, че револверите са закупени с фактура от лицензиран магазин, стойността им е минимална - 150 лв. за трите, предадени са доброволно, оказано е съдействие на митниците, извършителят не е осъждан, не са настъпили други вредни последици.Инспекторатът към ВСС препоръчва наблюдаващите прокурори при отказ за образуване на досъдебно производство за квалифицирана контрабанда винаги да уведомяват съответните митници, че постановлението за отказ подлежи на обжалване пред съответната апелативна прокуратура.Прокурорите да съобщават на митниците и за продължаване на неприключилото административно наказателното производство по случая с издаването на наказателно постановление. Обикновената контрабанда (административното нарушение \"митническа контрабанда\") се урежда в специалния Закон за митниците.Инспекторатът препоръча още съответните митници да уведомяват прокуратурите, когато налагат административно наказание за извършена контрабанда. Така ще се избегне вероятността да се наложи два пъти наказание за едно и също деяниеАктът може да се прочете на интернет страницата на Инспектората към ВСС - .", "date": "2017.06.30", "title": "По 6 причини прокурорите не образуват или прекратяват производство за контрабанда"}
{"url": "https://news.bg/politics/v-bsp-iskat-izbiratelnata-sistema-da-balansira-mezhdu-monarhiyata-i-demokratsiyata.html", "text": "Сегашното функциониране на политическата демокрация, начинът на избор на народните представители, очевидно не се възприема като автентична демократична политическа процедура на изявата на волята на гражданите. За нас това е ключовият проблем.Това заяви членът на ръководството на БСП Валери Жаблянов по време на провелия се обществен дебат за промени в изборната система в България.По думите му, няма универсална избирателна система. \"Нужен е баланс в избирателната система. Необходим е баланс между републиката и демокрацията, между монархията и демокрацията, в зависимост от начина на функциониране на съответната държава\", коментира социалистът.Жаблянов обясни и мотивите на БСП за обсъждане на законопроекта на левицата за изборната система. \"Стои един важен въпрос - за качеството на българската демокрация и дали чрез проведения референдум ние се движим в правилната посока? Нужно е да се произнесем по ключовите въпроси на нашето политическо и социално развитие\", посочи той.В общественото обсъждане се включиха и експерти по изборно законодателство, социолози, юристи, представители на неправителствени организации.", "date": "2017.06.30", "title": "В БСП искат избирателната система да балансира между монархията и демокрацията "}
{"url": "https://news.bg/economics/otchitat-seriozno-poskapvane-na-imotite-u-nas.html", "text": "С почти 10% са поскъпнали цените на имотите у нас за година, отчитат от националната статистика.Най-сериозно е повишението на цените в Югозападен район, където попада София и областта. Там новото и старото строителство поскъпват приблизително с еднакви темпове - между 11 и 12 процента.Най-малък е скокът на цените в Северозапада. Там новите жилища поскъпват с под половин процент, а цените на вече съществуващите с 2,5 на сто.Големият въпрос обаче е дали в София с поскъпването, качеството на строителството се подобрява.", "date": "2017.06.30", "title": "Отчитат сериозно поскъпване на имотите у нас"}
{"url": "https://news.bg/politics/rumen-radev-prodalzhava-da-zhivee-v-kazarmata-skastri-go-liderat-na-dsb.html", "text": "Имам чувството, че президентът Румен Радев продължава да живее в казармата. Това коментира лидерът на ДСБ ген. Атанас Атанасов пред БиТиВи.\"Той е институция, какви са тези неща - отишъл в Свищов и казал, че шефът на парламентарна група няма да бъде на някаква среща. Трябва да има взаимно уважение между институциите\", допълни Атанасов.Коментирайки скандала с избора на нов боен самолет, той обяви, че няма невинни в цялата тази история: \"Натиск върху служебното правителство да бъде избран някой самолет. Сега от другата страна управляващите, които спечелиха изборите, казват, не, ние не сме съгласни, искаме еди какво си.\"Според Атанасов това са публични индикации за битки за комисионни.По думите му, властта не функционира добре - управлява се от скандал в скандал и то тежки скандали, корупционни. В парламента един месец не могат да започнат работа и след това ежедневно са някакви скандали, само лобистки текстове се приемат в този парламент, каза още той.Според него Борисов е успял да събере в едно правителство, явно и задкулисно, националистите с ДПС. Това се вижда от кадровите назначения, това са очевидни неща, допълни ген. Атанасов и даде пример със Закона за концесиите, като попита защо ДПС е \"подкрепило този спорен закон\", отговаряйки си - защото играели заедно с ГЕРБ.\"Ето защо е толкова вредно това правителство, това е изключително порочна власт\", заключи той.Относно скандалите с НДК, Атанасов заяви, че според Боршош срещу НДК има безпрецедентна атака.\"Трябва да има абсолютна прозрачност и да се провери кой е предприел тази саботажна атака. Тук няма невинни в цялата история. Има взаимни обвинение между министър и шеф на НДК за злоупотреби със средства. Премиерът какво направи с това, че се опита да замаже нещата\", коментира лидерът на ДСБ.По въпроса за предлаганата мажоритарна система, Атанас Атанасов смята, че тя е абсолютно несправедлива. Една огромна част от хората, които ще отидат да гласуват, няма да бъдат представени в парламента.Пропорционалната система е по-модерна и дава по-широка представителност, добави той. Според него въпросите на референдумите се задават спекулативно и хората се подвеждат.", "date": "2017.06.30", "title": "Румен Радев продължава да живее в казармата, скастри го лидерът на ДСБ"}
{"url": "https://news.bg/weather/nay-goreshto-dnes-e-bilo-v-sandanski-42-gradusa.html", "text": "Най-високата температура за деня у нас е измерена в Сандански - 42 градуса, съобщават от Националния институт по метеорология и хридрология (НИМХ) при БАН.В Пловдив, Пазарджик, Благоевград, Варна са достигнати месечни рекорди. В Пловдив са измерени 41 градуса, в Пазарджик - 40,5 градуса, в Благоевград - 39,2 градуса, във Варна 36,8 градуса.На Калиакра температурата е достигнала 33 градуса, а на връх Мусала - 18 градуса, което също са месечни рекорди.В София максималната температура днес е достигнала 36 градуса.", "date": "2017.06.30", "title": "Най-горещо днес е било в Сандански - 42 градуса"}
{"url": "https://news.bg/society/nov-protest-v-asenovgrad-iskat-prisadi-za-vinovnite.html", "text": "Стотици хора се събраха в градинката пред паметника на цар Иван Асен II в Асеновград тази вечер на пореден протест по повод нападението над млади спортисти по гребане в района на яз. \"40-те извора\" от група цигани.Рокери от мотоклубове от Пловдив и София се присъединиха към протеста в града, съобщава агенция \"Фокус\".След 21 часа протестиращите тръгнаха на шествие от ул. \"Съединение\", преминаха през един от пешеходните мостове на река Чая, продължиха през главната улица на града до сградата на община Асеновград.Протестът протече мирно, полицейското присъствие беше засилено.По време на шествието хората скандираха \"Българи юнаци\" и настояха за дела и присъди. Протестиращите развяваха български имена. Хората изразяват недоволството си не само от конкретния случай, а и от незаконно пребиваващите цигани в града, както и от постоянния тормоз и агресивното им поведение.", "date": "2017.06.30", "title": "Нов протест в Асеновград, искат присъди за виновните"}
{"url": "https://news.bg/bulgaria/ekstremalna-opasnost-ot-pozhari-v-sabota.html", "text": "Екстремална опасност за пожари в събота (1 юли) има в 23 области в страната, предупреждават от Националния институт по метеорология и хидрология (НИМХ) при БАН.Предупреждението важи за части от областите Видин, Монтана, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Сливен, Стара Загора, Кърджали, Хасково, Ямбол, Кюстендил, Перник, София-област и Благоевград.При този екстремален индекс за пожароопасност са възможни бързо разпространяващи се много силни пожари с въвличане на дървесните корони.Много голяма опасност от пожари има в цяла Севeрна България, както и в южната и югоизточната част на страната.Тази степен на предупреждение означава, има риск за възникване на пожари в местности с гори и храсти.На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.06.30", "title": "Екстремална опасност от пожари в събота"}
{"url": "https://news.bg/int-politics/tramp-slaga-kray-na-strategicheskoto-tarpenie-na-sasht-kam-severna-koreya.html", "text": "Американският президент Доналд Тръмп обяви, че ядрената и ракетната програма на Северна Корея изисква решителен отговор, като епохата на \"стратегическото търпение\" на Вашингтон спрямо комунистическия режим е приключила, съобщава \"Ройтерс\".Тръмп говори на съвместна пресконференция с гостуващия му южнокорейски президент Мун Дже-ин след разговора им в Белия дом.\"Ние работим в тясна връзка с Южна Корея и Япония, както и с други партньори по света, по серия от мерки - дипломатически, икономически и в сферата на сигурността, за да защитим нашите съюзници и нашите граждани от заплахата, позната като Северна Корея\", изтъкна Тръмп.", "date": "2017.06.30", "title": "Тръмп слага край на стратегическото търпение на САЩ към Северна Корея"}
{"url": "https://news.bg/int-politics/rusiya-i-sarbiya-sas-savmesten-tsentar-za-remont-i-poddrazhka-na-helikopteri.html", "text": "Русия и Сърбия подготвят споразумение за съвместна поддръжка на хеликоптери на други държави в обекти, разположени на територията на Сърбия. Това заяви заместник-министърът на отбраната, отговарящ за материалното осигуряване, Ненад Милорадович, цитиран от руски медии.\"Ние сме на прага на подписването на споразумение между руски и сръбски компании за ремонта на хеликоптери от други държави. Това споразумение е във връзка с наш съвместен проект - център в Сърбия, който ще се съсредоточи върху поддръжката на хеликоптери МИ-7 и МИ-8\", каза Милорадович по време на международния панаир за военно оборудване Partner 2017 в Белград.Създаването на център за поддръжка на хеликоптери беше част от преговорите между руския президент Владимир Путин и тогавашния премиер и настоящ сръбски държавен глава Александър Вучич в Москва през март.", "date": "2017.06.30", "title": "Русия и Сърбия със съвместен център за ремонт и поддръжка на хеликоптери "}
{"url": "https://news.bg/world/doktor-otkri-strelba-v-bolnitsa-v-nyu-jork.html", "text": "Най-малко шестима души са били простреляни в болница в Ню Йорк, съобщават американските медии.Стрелбата се е разразила около 14:50 часа местно време в болница в нюйоркския квартал \"Бронкс\".Някои медии уточняват, че трима от простреляните са лекари. По-късно от полицията в Ню Йорк обявиха, че стрелецът е мъртъв - това е 45-годишният семеен доктор Хенри Бело. Най-вероятно се е самоубил.Бил е въоръжен с автоматично оръжие, като е открил огън в лечебното заведение. Бил облечен с лабораторно палто, за да се слива с медицинския персонал. Той може да е бивш служител на болницата.Други медии твърдят, че стрелецът се е бил барикадирал в болницата. Допълва се, че е имало огън и дим на 16-ия етаж на болницата, вероятно в резултат на взрив. Пожар е имало и на четвъртия етаж.Телевизионни кадри показват, че болницата е отцепена от полицейски коли и пожарни автомобили.", "date": "2017.06.30", "title": "Доктор откри стрелба в болница в Ню Йорк"}
{"url": "https://news.bg/world/dokladat-na-ozho-za-himicheskata-ataka-ne-dokazva-rolyata-na-asad-kategorichen-lavrov.html", "text": "Русия обяви, че Организацията за забрана на химическите оръжия (ОЗХО) няма доказателства силите на Башар Асад да са извършили химическа атака, съобщава АП.Припомняме, вчера организацията заяви, че доклад потвърждава химическата атака, извършена със зарин или подобно на него вещество в началото на април в Хан Шейхун.Руският външен министър Сергей Лавров изтъкна, че докладът на организацията не подкрепя твърдения на САЩ и на съюзниците им, че използваното химическо вещество е хвърлено от самолет.Башар Асад и Русия отричат Дамаск да има роля в атаката на 4 април, при която загинаха 90 души.В изнесения от ОЗХО доклад вчера се посочва, че не са сигурни, че откритият там зарин е бил хвърлен с въздушни бомби. Те не знаят как заринът се е озовал там, каза Лавров на конференция в Москва.Държавният департамент коментира доклада, заявявайки, че потвърждава действията на Башар Асад с използването на химически оръжия.Британският външен министър Борис Джонсън заяви, че международната общност трябва да работи заедно за изправяне на виновните за атаката на 4 април пред правосъдието.", "date": "2017.06.30", "title": "Докладът на ОЗХО за химическата атака не доказва ролята на Асад, категоричен Лавров"}
{"url": "https://news.bg/regions/pazyat-slanchev-bryag-kato-pisano-yaytse.html", "text": "Проверки очакват Слънчев бряг през целия сезон.Те ще са в няколко направления - констатиране на данъчни нарушения, търговия с акцизни стоки (алкохол, цигари или горива), нарушаване на нощната тишина, осъществяване на търговия с маркови стоки, без съгласието на притежателя на лиценза и други.Проверките ще акцентират и върху превенцията на криминалните престъпления, сред които  и кражбите на лично имущество, оставено без надзор. Командировани служители в смесени патрули с местните полицаи ще осъществяват проверки в рисковите зони, необхванати от системата за видеонаблюдение в курортния комплекс.Ще се контролира засилено и обстановката по пътищата - командировани полицаи от \"Пътна полиция\" от вътрешността на страната ще следят за сигурността на туристите по пътищата в Бургаски регион. Ще се следи главно за употребата на алкохол и .Проверките в Слънчев бряг ще се извършват паралелно от различни екипи, в които ще участват служители от МВР, НАП, Агенция \"Митници\" и други ведомства.Припомняме, по-рано днес стана ясно и че стотици данъчни инспектори започват лятната контролна кампания по цялото Черноморие. Проверките ще обхванат всички населени места на Черно море, а не само големите градове и курорти.Предвидено е инспекторите да направят над 25 000 проверки от утре до края на туристическия сезон. Основният акцент на проверките ще бъде отчитането на обороти и издаване на касови бележки.", "date": "2017.06.30", "title": "Пазят Слънчев бряг като \"писано яйце\""}
{"url": "https://news.bg/int-politics/svirepi-boeve-sled-kontraataka-na-islyamska-darzhava-v-rakka.html", "text": "Терористичната групировка ДАЕШ (\"Ислямска държава\") е възвърнала контрола си над по-голямата част от индустриалния квартал в сирийския град Ракка, но Сирийските демократични сили (СДС), които се сражават с терористите, отричат това, въпреки че признават, че е имало контраатака на екстремистите в източната част на града, съобщава \"Ройтерс\".Нападението отбеляза първия по-продължителен опит на ДАЕШ да си възвърне позициите срещу бавно напредващите в Ракка кюрдско-арабски сили.СДС, които са подкрепяни от САЩ, превзеха този месец индустриалния квартал, което беше най-голямата им териториална придобивка досега в столицата на ДАЕШ в Сирия.От СДС разкриват, че от вчера вечерта насам има тежки боеве в източната част на Ракка, където се намира индустриалния квартал.Сирийският център за наблюдение на човешките права, чието седалище е във Великобритания, обаче твърди, че ДАЕШ са успели да възвърнат контрола си върху по-голямата част от индустриалния квартал след тежки боеве.СДС са признали, че е имало тежки боеве, но добавят, че целият индустриален квартал е все още в техни ръце, а атаката е била парирана.Вчера от Сирийския център за наблюдение на човешките права обявиха, че СДС са успели да овладеят последния участък от южния бряг на река Ефрат край Ракка, напълно обкръжавайки ДАЕШ в града.Тъй като всички мостове в Ракка вече са били разрушени, а оглавяваната от САЩ коалиция е удряла лодки, прекосяващи реката, градът вече беше на практика изолиран от май насам.От СДС вчера изтъкнаха, че може да отнеме повече от месец или месец и половина преди да превземат града.Извън Ракка, ДАЕШ все още контролира по-голямата част от 200-километров участък от долината на Ефрат, който стига до границата с Ирак. Сирийската армия все още контролира голям анклав в Дейр ез Зор, най-големия град в района, към който бавно напредва от посоката на Палмира.Междувременно от Сирийския център за наблюдение на човешките права обявиха, че ДАЕШ вече нямат присъствие в провинция Алепо, след като са се изтеглили от редица градове и села, където силите на Башар Асад напреднаха. Терористите са присъствали в района в продължение на 4 години.", "date": "2017.06.30", "title": "Свирепи боеве след контраатака на \"Ислямска държава\" в Ракка"}
{"url": "https://news.bg/crime/39-godishen-ostavi-pred-bolnitsata-v-burgas-zhena-sled-kato-ya-prebival-dni.html", "text": "39-годишен мъж от Харманли жестоко пребивал в продължание на дни 25-годишна жена от Плевен. Жената се намира в момента в реанимацията на университетската болница в Бургас, след като й е извършена спешна операция. Тя е с опасност за живота. Тази сутрин, около 7 часа полицаите от 5 районно управление са получили сигнал от болницата за жена във видимо неадекватно състояние, която трудно се движи. Тя била и с видими следи от побой. Лекарите са я приели в болницата и са й оказали нужната помощ. Полицаите са сформирали екип, който разследва случая. Побойникът е 39-годишен, криминално проявен и осъждан мъж, от Харманли, с когото пребитата жена е била в хотел в курорта Китен. Преди това били отседнали и в село Равда. Двамата са влезли на 15 юни в България от Холандия. За да го издирят и арестуват е сформирана група полицаи от Бургас, Несебър, Созопол, Приморско и Царево. Насилникът е арестуван в Китен, като по време на самото задържане е направил опит да избяга от полицията, скачайки през терасата на хотелската стая на втория етаж.  Това наложило и той да бъде приет в болницата в Бургас, където е настанен с два шчупени прешлена.39-годишният И.Т. направил пълни самопризнания за побоя, като обяснил, че в продължение на няколко дни системно пребивал жената. На 29.06.т.г., след като за пореден път е пребил, лично я докарал и оставил пред бургаската болница.От полицията радпитват свидетели, претърсват и оглеждат местопроизшествието.Точните причини за поведението на И.Т. са в процес на изясняване.Повдигнато му е обвинение за опит за убийство, като И.П. е задържан за срок от 72 часа с прокурорско постановление.", "date": "2017.06.30", "title": "39-годишен остави пред болницата в Бургас жена, след като я пребивал дни"}
{"url": "https://news.bg/health/kasata-ne-pokriva-lechenie-na-avtoimunno-zabolyavane-alarmirat-lekari.html", "text": "Първи случай на синдром на Гилен-Баре регистрираха лекарите в Бургас за тази година, съобщиха от Бургаската университетска болница \"Дева Мария\". Здравната каса не покрива напълно терапията на рядко срещаното неврологично заболяване.35-годишен пациент с рядкото заболяване полирадикулоневрит тип Гилен Баре започва лечение в бургаската университетска болница \"Дева Мария\". Младият мъж е приет с болки в гърба, мускулна слабост и мравучкане в крайниците. Специалистите по неврология в болницата веднага разпознават симптомите на рядката болест и след редица изследвания, диагностицират пациента.Терапията е скъпоструваща, а цената на клиничната пътека, определена от НЗОК не покрива големите разходи по нея. Пътеката, по която се лекува полирадикулоневрит тип Гилен Баре е едва 5500 лв. за 15 дни, а само едно от лекарствата на заболелия е на стойност 1250 лева на ден.След спешна среща на ръководството на болница \"Дева Мария\" е решено да се започне с терапията, без значение финансовите параметри.Отделението по неврология и отделението по анестезиология и интензивно лечение разполагат с всичко необходимо за адекватна реакция при тежки случаи.Състоянието на пациента се следи непрекъснато, с рапорти на 2 часа, тъй като заболяването прогресира много бързо. За кратко време парализа е обхванала двата долни крайника, съществува опасност от развитие на остра дихателна недостатъчност.Полирадикулоневрит тип Гилен Баре е автоимунно заболяване, което много често се проявява след прекарана вирусна инфекция. В същността му имунната система на организма атакува част от периферната нервна система. Американският президент Франклин Делано Рузвелт е най-известният човек, заболял от рядката болест.", "date": "2017.06.30", "title": "Касата не покрива лечение на автоимунно заболяване, алармират лекари"}
{"url": "https://news.bg/world/izrael-za-chetvarti-pat-za-sedmitsa-atakuva-pozitsii-na-siriyskata-armiya.html", "text": "За четвърти път за седмица израелските ВВС атакуваха сирийски правителствени сили, след като сирийски снаряди са паднали на контролираната от еврейската държава част на Голанските възвишения, съобщиха от армията на Израел в \"Туитър\", цитирана от руски медии.\"В отговор на изстрелян от Сирия снаряд към Израел самолет на ВВС атакува позиция на сирийската армия, от която беше изстрелян снаряд\", поясняват военните.На 24 юни ВВС на Израел атакуваха танкове и артилерия на сирийските правителствени сили, след като 10 снаряда паднаха на Голанските възвишения.Израел официално е протестирал пред Силите за наблюдение на ООН за прекратяване на военните действия на Голанските възвишения \"заради неприемливото нарушаване на израелския суверенитет\".Според телевизионния канал Al Mayadeen, позовавайки се на източник, най-малко двама сирийски войници са убити при въздушния удар.На 25 юни израелските сили атакуваха позиции на сирийската армия за втори път в рамките на седмица.На 29 юни позиции на сирийската армия до село Самданя на Голанските възвишения са били атакувани от ракети на ВВС на Израел.", "date": "2017.06.30", "title": "Израел за четвърти път за седмица атакува позиции на сирийската армия"}
{"url": "https://news.bg/crime/agresiven-restorantyor-s-20-hil-globa.html", "text": "Собственик на заведение във Варна, проявил агресия спрямо екип от инспектори по труда по време на проверка. Инспекторите са повикали полиция.Екип на дирекция \"Инспекция по труда\" Варна извършва проверка на заведение и намира зад бара видимо непълнолетно момиче. Сервитьорката обяснила, че това е дъщеря й и тъй като барманът закъснява, тя е влязла да помогне на майка си.Инспекторите посещават заведението повторно след по-малко от час, за да проверят дали момичето продължава да бъде на работното място. Това би означавало, че случая не е инцидентен. Тогава собственика на заведението, който не се е представил на проверяващите, изблъсква грубо един от инспекторите. В същото време съпругата на собственика, представила се като салонен управител, влиза в заведението и принуждава непълнолетното момиче да си тръгне.Заради агресивното поведение на собственика, инспекторите повикали полиция. На собственика е изготвен е акт за неоказано съдействие по Кодекса на труда санкцията е 20 000 лв.", "date": "2017.06.30", "title": "Агресивен ресторантьор с 20 хил. глоба"}
{"url": "https://news.bg/crime/zadarzhaha-kradets-zaplashval-detsa-ot-uchilishte-v-druzhba.html", "text": "Полицаите в София установиха и задържаха извършител на грабежи от училище в квартал \"Дружба\".След подадени сигнали за кражба Софийската районна прокуратура започва да провежда разследване за грабежи, извършвани на територията на училище в столичния квартал \"Дружба\".Първоначално досъдебното производство е образувано срещу неизвестен извършител. В хода на разследването обаче полицаите събират достатъчно доказателства за задържането на автора на двата грабежа от училището в столичния квартал - Георги Спасов.Установено е, че и двете престъпления са били извършени на 11 април тази година. Пострадалите ученици са непълнолетни. Те се намирали в двора на училище в \"Дружба\", когато обвиняемият отишъл при тях. Спасов отишъл първо при едното дете и започнал да го заплашва. Той взел от детето малка парична сума. Непосредствено след това той отишъл и при втората си жертва и след като отново употребил заплахи спрямо него, взел от джобовете му мобилния му телефон и парична сума.Изяснено е и че до момента Спасов е осъждан многократно за грабежи със сходен механизъм на извършване. В по-голямата си част деянията му били насочени срещу непълнолетни лица, спрямо които обвиняемият употребява сила и заплашване, за да отнеме различни вещи - пари, мобилни телефони, ученически раници и други.С оглед високата степен на обществена опасност на престъпленията, извършени от обвиняемия Спасов, и упоритата му престъпна воля, той е задържан за срок до 72 часа.Предстои да бъде внесено искане в Софийски районен съд за вземане на мярка постоянен арест.", "date": "2017.06.30", "title": "Задържаха крадец, заплашвал деца от училище в \"Дружба\""}
{"url": "https://news.bg/crime/vks-reshi-za-sobstvenostta-na-sapruzite-pri-iskove.html", "text": "Тълкувателното дело във Върховния касационен съд разгледа казуса по въпроса какво е другарството на съпрузите по предявени от или срещу тях искове за собственост.ВКС реши днес, че по предявен от или срещу съпрузите иск за собственост на вещи или имоти, придобити по време на брака, съпрузите са необходими, но не са задължителни другари.Тълкувателното дело във ВКС е образувано, защото досега е била прилагана противоречива съдебна практика. По въпроса за другарството на съпрузите по делата за собственост в съдебната практика преобладава становището, че съпрузите са задължителни необходими другари.Налице е и съдебна практика, според която съпрузите са необходими, но не са задължителни другари. Според трето становище съпрузите са задължителни необходими другари само когато срещу тях е предявен иск.В мотивите на тълкувателното решение на съда пише, че противоречието е в това дали другарството е задължително или факултативно.Отговорът не може да бъде различен според това дали съпрузите са активна или пасивна страна в процеса.Проблемът посочен от върховните съдии е, че при задължителното необходимо другарство се ограничава правото на иск, защото ако единият от съпрузите откаже да се присъедини като ищец, производството се прекратява.Най-голямата опасност се криела при евентуална раздяла на съпрузите. Тогава може да се случи правото на защита на единия съпруг да не може да се реализира. Това би нарушило едно признато от Конституцията и закона право, каквото е правото на иск.Затова и ВКС уеднаквява практиката, че по предявен от или срещу съпрузите иск за собственост на вещи или имоти, придобити по време на брака, съпрузите са необходими, но не са задължителни другари.", "date": "2017.06.30", "title": "ВКС реши за собствеността на съпрузите при искове"}
{"url": "https://news.bg/world/rusiya-sprya-parite-za-saveta-na-evropa.html", "text": "Русия обяви, че е спряла да плаща вноската си за Съвета на Европа за 2017 г., информира АФП.Москва и организацията са в спор, след като руските делегати са лишени от право на глас в отговор на анексирането на Крим.Външното министерство в Москва съобщи, че топ дипломатът Сергей Лавров е информирал генералния секретар на Съвета на Европа Турбьорн Ягланд за решението в телефонен разговор.Русия отдавна критикува решение на Парламентарната асамблея на Съвета на Европа (ПАСЕ) от 2014 г., с което е отнето правото на глас на руските делегати заради Крим.Руската вноска за организацията е около 33 милиона евро за годината.По-рано този месец председателят на руския парламент Вячеслав Володин заяви, че Москва все още трябва да внесе 11 милиона евро, които ще бъдат блокирани.Лавров е подчертал пред Ягланд, че Москва ще спре плащанията до \"безусловното пълно възстановяване\" правата на Русия, се пояснява в съобщение на външното ведомство.В друго съобщение се казва, че решението от 2014 г. да се ограничат правата на Русия е част от опити за \"наказване\" на страната \"за свободното изразяване на волята на жителите на Кримския полуостров, които гласуваха за присъединяване на Република Крим към Русия\".", "date": "2017.06.30", "title": "Русия спря парите за Съвета на Европа"}
{"url": "https://news.bg/politics/borisov-zaracha-na-polititsite-na-balkanite-da-nadrastnat-istoriyata.html", "text": "Това, че България е председател на Съвета на ЕС за шест месеца, не означава, че можем да направим всичко, което желаем. Можем да се придвижим много напред, ако политическият елит на всяка една от държавите, желаещи членство в евроатлантическите структури, надрастне историята.Тази позиция беше изразена от министър-председателя Бойко Борисов при участието му в срещата на върха на държавните и правителствените ръководители на страните участнички в Процеса за сътрудничество в Югоизточна Европа (ПСЮИЕ).\"Нашите балкански народи - те са европейски народи, но хората имат нужда от перспектива, не само да си говорим кой цар на кого е. Това е важно за историците, но кое е по-важно от това да вървим напред и да добруват народите ни\", коментира Борисов в Дубровник, където се провежда форумът.Той посочи, че пред колегите си е обяснил, че членството в НАТО и ЕС започва от промяната в манталитета.\"На Балканите навикът е колко пари и кога ще дадат - ако може веднага, и изведнъж да станем като Швейцария. Този манталитет трябва да се промени. В Европейския съюз се работи по друг начин - хората на първо място искат да видят ценностите, да видят реформите, да видят свободата на словото, свободата на придвижването, борбата с престъпността, с корупцията и едва тогава можем да поставим темата за присъединяването с кохезионните фондове, с Берлинския процес и всичко останало\", каза Борисов.Според него пресните рани от конфликтите на Балканите спъват процеса на интеграция и на развитие на региона. Борисов даде пример със споровете за това кой да поеме председателството на ПСЮИЕ след Словения и Босна и Херцеговина. \"Би трябвало да е Косово. И отправих призив към колегата Вучич да се съгласят. Как ще говорим за НАТО и ЕС, като едно председателство не може да направим\", запита премиерът.Борисов изтъкна и важността на икономическото развитие на държавите от Балканите, припомняйки българската поговорка \"Помогни си сам, за да ти помогне и Господ\" и издадената от цар Иван Асен ІІ през 1230 г. Дубровнишка грамота, която е създала предпоставки за развитието на търговията между България и Хърватия още през Средновековието.\"Да направим така, че на Балканите БВП да стане като в Бенелюкс и тогава всички ще ни искат\", настоя той.Борисов е отбелязал важността на инфраструктурните проекти и е коментирал, че докато България развива своите инфраструктурни връзки с Турция, Сърбия и Гърция, в западната част на полуострова това все още не е приоритет.Премиерът е казал пред журналисти в Дубровник, че в провежданите от него в рамките на форума двустранни срещи с президентите на Косово Хашим Тачи и на Сърбия Александър Вучич обсъжда развитието както на двустранните икономически отношения, така и постигането на отношения на добросъседство между държавите от Балканите.", "date": "2017.06.30", "title": "Борисов заръча на политиците на Балканите да надрастнат историята"}
{"url": "https://news.bg/int-politics/strani-ot-es-prouchvat-dali-velikobritaniya-e-vazmozhno-da-se-otkazhe-ot-brekzit.html", "text": "Посланиците на по-големите страни членки на Европейския съюз в Обединеното кралство са започнали да проучват дали на Острова ще отменят решението си за Брекзит в светлината на резултатите от парламентарните избори по-рано този месец, въпреки че мнозина заключават, че не съществува предвидим политически сценарий за отказването от него, пише британският в. \"Гардиън\".През тази седмица са се появили разделения в кабинета на британския премиер Тереза Мей, след като високопоставени фигури са изложили алтернативни графици за отделните стъпки по Брекзит, докато германският финансов министър Волфганг Шойбле предположи, че Великобритания може да осъзнае в някакъв момент, че е направила грешка.Дипломати твърдят обаче, че висши британски държавни служители не са дали знак за предстояща промяна в червените линии на Тереза Мей за напускането на единния пазар, митническия съюз и юрисдикцията на Европейския съд. Те изразяват личното си раздразнение от неспособността на британското правителство да изложи по-подробен план за Брекзит повече от година след референдума, на който мнозинството от британските граждани решиха страната им да излезе от ЕС.\"Много е неудобно в моята работа, че не мога да кажа на моята столица какъв вид Брекзит всяка от основните партии желае да преследва. Няма ясна информация, просто информация за това какво политиците няма да приемат\", изтъква един от дипломатите пред \"Гардиън\".Британският финансов министър Филип Хамънд коментира през тази седмица в Берлин, че Великобритания няма да се стреми да остане член на единния пазар на ЕС или на митническия съюз, но също така призова за започването на обсъждания относно дългия преходен период. По думите му, Обединеното кралство може да поиска да договори споразумение, което е еквивалентно на това да е част от единния пазар или митническия съюз, без да приема тази правна форма.Един от посланиците, който е в кухнята на преговорите, е посочил, че нямало гаранции, че ЕС би приел дори преходен период, имайки предвид изказване на председателя на Европейския съвет Доналд Туск, че има само две опции за Великобритания: твърд Брекзит или продължаване на членството в ЕС.Дипломат в Брюксел от своя страна е подчертал, че Великобритания остава задължена да излезе с план за Брекзит. Той е цитирал неотдавнашна реч на бившия британски посланик в Брюксел Лорд Кер, който заяви: \"Странно е, ако искаме дълбоки и специални отношения с ЕС, да не предлагаме такъв. Година след референдума, ние все още не сме предложили план, предложение или контур за това как в бъдеще би могло да се организира сътрудничество.\"Посланиците обаче признават, че по-меки решения за Брекзит вероятно ще бъдат обсъдени през следващите месеци, след като очевидното желание на британското правителство преди парламентарните избори да излезе от ЕС без споразумение, изчезна. Тези опции включват членство в Европейското икономическо пространство, потенциално временно поддържане на пълен достъп до единния пазар, присъединяване към Европейската асоциация за свободна търговия като пряк път за замяна на споразуменията за свободна търговия, договорени от ЕС и споразумение за митнически съюз с Брюксел.", "date": "2017.06.30", "title": "Страни от ЕС проучват дали Великобритания е възможно да се откаже от Брекзит"}
{"url": "https://news.bg/crime/germanets-ot-irakski-proizhod-poluchi-godina-zatvor-za-huliganstvo.html", "text": "Германският гражданин от иракски произход получи осъдителна присъда за хулиганство и увреждане на имущество в заведение в курорта Св. Св. Константин и Елена. Това стана след сключено споразумение с районната прокуратура във Варна.20-годишният германец Мизгин Чивелек получи наказание 1 година лишаване от свобода с 3-годишен изпитателен срок за извършеното от него хулиганство изключителен цинизъм и дързост, както и за унищожаване на чуждо движимо имущество. Той вече е възстановил щетите в заведението \"Винарната\" в курорта Св. Св. Константин и Елена.Припомняме, че на 28 юни 2017 г. след полунощ в заведението в курорта Мизгин Чивелек чупил бутилки и инвентар, размахвал нож над главата на сервитьорката и отправял заплахи за саморазправа.", "date": "2017.06.30", "title": "Германец от иракски произход получи година затвор за хулиганство"}
{"url": "https://news.bg/regions/4-dni-proveryavali-za-pretovarvane-kamionite-s-darvesina.html", "text": "Горските служители направиха масови проверки на камионите с дървесина. В последните четири дни при съвместна акция на служители от Изпълнителна агенция по горите и Автомобилна администрация бяха проверени 114 пътни превозни средства, съобщиха от Министерството на земеделието, храните и горите.Инспекцията е била на териториите на регионални дирекции по горите Стара Загора, Пловдив, Бургас и Велико Търново. Лесничеи и ДАИ-аджии са мерили теглото на камионите. Гледали са дали се спазват ограниченията за товароносимост, за да предпазят пътната настилка и съоръженията от повреди.Съставени са 14 акта и два констативни протокола от двете администрации за нарушения на Закона за горите. Те са за липса или нерегистрирано в съответната Регионална дирекция на горите (РДГ) устройство за позициониране и проследяване движението на МПС, което се изисква и по Закона за движение по пътищата.От Горската агенция планират нови съвместни проверки.", "date": "2017.06.30", "title": "4-дни проверявали за претоварване камионите с дървесина"}
{"url": "https://news.bg/world/marin-lyo-pen-ofitsialno-razsledvana-za-zloupotreba-s-evrosredstva.html", "text": "Крайнодесният френски политик Марин льо Пен официално е разследвана във Франция за злоупотреби с финансови средства на Европейския парламент, съобщава БиБиСи.Случаят е свързан със сума от около 5 милиона евро.Парламентът подозира, че парите са отишли за асистенти на Льо Пен в \"Националния фронт\", които не са работили за евродепутата, а за партията във Франция.\"Националният фронт\" отхвърля твърденията.Адвокатът на Льо Пен също потвърди, че 48-годишната официално е разследвана от френските власти.Родолф Болю заяви, цитиран от АФП, че Льо Пен е била привикана от разследващите магистрати и те са обявили, че официално е разследвана за злоупотреби. Адвокатът добави, че тя ще обжалва.ЕП е заподозрял, че част от средствата, които националистите на Льо Пен получават от Европейския парламент, се изразходват не по предназначение. Смята се, че финанси, отпускани за заплащане на помощници на евродепутатите от \"Националния фронт\", са отклонявани за възнаграждения на партийни функционери. Сред тях е Катрин Гризе - помощничка на Марин льо Пен в партията й, която почти не е излизала от Париж, макар че е трябвало да работи в Брюксел и Страсбург.Аналогичен е случаят с Тиери Лежие - бодигард на председателката на \"Националния фронт\", също нает фиктивно.Бившият й помощник Гаел Нофри, който напусна партията, заяви, че през 2012 г. е бил нает в изборния щаб на \"Националния фронт\" с фиктивен договор с европарламента.В средата на месеца Европейският парламент отне имунитета на евроскептика. ", "date": "2017.06.30", "title": "Марин льо Пен официално разследвана за злоупотреба с евросредства"}
{"url": "https://news.bg/health/obshtestven-savet-koordinira-proverkite-na-hranite.html", "text": "Бъдещите действия около проверките за двоен стандарт ще бъдат координирани от обществен съвет, стана ясно на среща в Министерството на земеделието, храните и горите по инициатива на министър Румен Порожанов.В първата по рода си среща участваха председателят на Комисията за защита на потребителите Димитър Маргаритов, зам.-омбудсманът Диана Ковачева, изпълнителният секретар на Федерацията на потребителите в България Емил Георгиев, председателят на асоциация \"Активни потребители\" Богомил Николов и зам.- изпълнителният директор на БАБХ Тодорка Янковска-Стефанова.Всички те се обединиха около идеята мониторингът на цените и етикетите на различни продукти да стане регулярен.Подборът на храните ще определят съвместно от обществения съвет. Беше предложено и да се увеличи броят на наблюдаваните продукти с други потребителски стоки.Участниците в срещата се съгласиха, че са необходими координирани действия и в рамките на Европейския съюз. Резултатите от българските проверки ще бъдат представени от министър Порожанов на колегите му в Съвета на министрите на ЕС на заседанието на 17 юли.", "date": "2017.06.30", "title": "Обществен съвет координира проверките на храните"}
{"url": "https://news.bg/crime/ostaviha-v-aresta-shofyor-prevozval-64-kg-amfetamini-i-990-l-prekursori.html", "text": "Оставиха в ареста шофьор на камион, превозвал амфетамини и прекурсори през Дунав мост 2, съобщиха от Видинския съд.Припомняме, че на 27 юни 2017 г., на ГКПП Дунав мост - 2 Видин-Калафат, при влизане в страната, товарен автомобил \"Рено\" с полска регистрация е спрян за проверка от служители на Гранична полиция.В хода на инспекцията, в управлявания от български гражданин С.С. камион, граничарите открили 64.008 кг амфетамин в чували и 990 л прекурсори в туби, което представлява голямо количество. Било установено, че прекурсорът е оцетен анхидрид, използван за произвеждане на хероин.Работата по досъдебното производство в ГПУ-Видин е под наблюдението и ръководството на Окръжна прокуратура - Видин. През изминалите дни са извършени активни действия по разследването, в това число претърсвания и изземвания.", "date": "2017.06.30", "title": "Оставиха в ареста шофьор, превозвал 64 кг амфетамини и 990 л прекурсори"}
{"url": "https://news.bg/comments/mechtae-li-makron-da-stane-prezident-na-evropa.html", "text": "Еманюел Макрон е политическият наследник на един друг президент на Френската република: Валери Жискар Д'Естен. Също като него той поема изключително млад президентския пост, след като е бил министър на икономиката и е завършил най-престижните висши френски училища. Подобно на него той залага на програма за масова либерализация на френското общество и икономика, с препратки към шведския социален модел. Подобно на Д'Естен, Макрон се опитва да изгради една голяма центристка партия, \"нито лява, нито дясна\", обединяваща средната класа: довчерашният оригинален \"Съюз за френска демокрация\" /СФД/, днес e \"Напред, Република\". И също като него иска да стигне надалеч в европейската интеграция.Вероятно този \"млад Жискар\" споделя със \"стария Жискар\" и друг общ пункт: амбицията един ден да стане първият президент на една наистина федерална Европа, коментира френският \"Фигаро\". Все още е рано да се каже дали това е така, но тъй като се предполага че Макрон ще изкара максимум два мандата, той би напуснал Елисейския дворец едва на 49 години, затова не е изключено да мисли за този вероятен следващ етап. В такъв случай волята му за възраждане на европейската интеграция би се завърнала също, в допълнение към федералистките му убеждения, и той би могъл да се опита да създаде поста президент на Европа, който след това би се стремял сам да заеме.Обаче неговият проект за съживяване на европейската интеграция предполага, че в името на Франция, той ще се осмели да разсече истинския гордиев възел, за който рядко се говори, но е съвсем реален и който не беше споменат в нито едно от последните му изявления в различни европейски вестници. А именно: сега Макрон трябва да избере ясно кой от двата проекта да финализира - този за технократско-икономическа Европа или този за федерална Европа, тъй като двата са фундаментално несъвместими. Едната Европа налага политическа програма, което изключва демокрацията. А другата налага демокрацията, което пък изключва всякаква предварително дефинирана политическа програма.Да бъде изпълнен проектът за технократска Европа би означавало да се отиде още по далече в приемането на правила, които правят някои икономически политики задължителни, а други невъможни.Такава е например логиката на мандата на Европейската централна банка, заложена в договора от Маастрихт, който я задължава да се бори с инфлацията; или тази на фискалния пакт на ЕС от 2012 г., който след като е преминат определен праг на публичния дълг, прави задължителни политиките на икономии. Като цяло, това би било достатъчно за постигане на \"икономически конституционализъм\", теорията за който е разработена от Кидланд и Прескът прeз 1977 г.: да се остави управлението на страните-членки на ЕС на автопилот, за да може винаги да бъде прилагана една и съща икономическа политика, независимо какви са изборните резултати /в Гърция или на други места/. Тази задължителна политика е единствената реално възможна или както казва в една своя формулировка Маргарет Тачър: \"Няма алтернатива\".Изборът на тази посока непременно ще унищожи един друг, по-стар идеал - този за политическа Европа на Стефан Цвайг и този за \"Обединени европейски щати\" , предречени от Виктор Юго или накратко идеалът за федерална Европа. Идеята за истинско федерално европейско правителство на практика е несъвместима с факта как определени политики биват превръщани в задължителни, независимо от демократично избраното парламентарно мнозинство. Можем да изградим Oбединени европейски щати - велика демокрация, чийто парламент избира суверенно икономическите политики, провеждани от истинско федерално европейско правителство. Или можем да засилим Европа на Маастрихт - велика технокрация, чиито икономически политики са на автопилот заради неясни договори. Но не можем да имаме и двете.В действителност, Еманюел Макрон трябва да предложи на своите партньори като цяло, и най-вече на тези в Берлин, да поставят началото на федерална политическа Европа, което означава да се прекратят договорите, налагащи всяка икономическа политика като задължителна или да се откажат от идеала за федерална Европа.Или казано накратко: нашият нов президент, който може би мечтае един ден да стане президент на Европа, технократската Европа на Кидланд и Прескът ли предпочита или пък Обединените европейски щати на Цвайг и Юго?", "date": "2017.06.30", "title": "Мечтае ли Макрон да стане президент на Европа?"}
{"url": "https://news.bg/crime/varnenskata-politsiya-izdirva-kradets-na-dzhiesem.html", "text": "Полицията във Варна издирва крадец на мобилен телефон. Грабежът е станал на 13 април т.г., около 19.50 часа. Неизвестен мъж издърпва мобилен телефон от ръцете на млада жена и побягва в посока Кооперативен пазар - Варна, съобщиха от МВР.По случая е образувано досъдебно производство, в рамките на което са извършени множество оперативно-издирвателни действия. Към момента самоличността на извършителя не е установена.Във връзка с това ОДМВР - Варна отправя апел за съдействие - всеки, който разпознае човека от видеокадрите или разполага с информация, която би помогнала на разследващите, да сигнализира при гарантирана анонимност на тел.: 112, 052/615166 или в най-близкото поделение на МВР.Издирваният мъж е 20-25-годишен, средно висок, облечен е с дънки и синьо яке.", "date": "2017.06.30", "title": "Варненската полиция издирва крадец на джиесем "}
{"url": "https://news.bg/world/germaniya-zabrani-na-chuzhdestranni-polititsi-da-agitirat-v-stranata.html", "text": "Германия ограничава правото на чуждестранни политици да агитират на нейна територия, съобщава АП.Вчера Берлин обяви, че няма да разреши на турския президент Реджеп Ердоган да изнесе реч пред сънародниците си в Германия по време на посещението си в страната във връзка с Г-20 следващата седмица.Говорител на външното министерство на Германия обяви, че всички посолства са информирани, че ще трябва да подават документи за разрешение организирането на политически мероприятия в Германия.Представителят добави, че разрешителното ще бъде автоматично отхвърляно, ако въпросната страна провежда избори в рамките на три месеца. За страните членки на ЕС ще има изключение.Говорителят поясни, че решението е в резултат на \"опита от последните месеци\", имайки предвид спора с Турция.Според говорителя на Ердоган Ибрахим Калин решението на Берлин е \"провокативно и злобно\". Той обвини германските политици в двойни стандарти, тъй като мъмрят за човешките права в Турция, а не разрешават на турския лидер да се среща със сънародниците си.По-рано тази година Германия и Холандия блокираха няколко събития с турски правителствени лица, които искаха да агитират турските избиратели преди референдум за конституционни промени в Турция. Това принуди Ердоган да нарече европейските лидери \"нацисти\".Срещата на Г-20 в Хамбург ще се проведе на 7-8 юли.", "date": "2017.06.30", "title": "Германия забрани на чуждестранни политици да агитират в страната"}
{"url": "https://news.bg/world/turtsiya-pripomni-na-bryuksel-che-e-garant-na-bezopasnostta-na-balkanite-i-na-es.html", "text": "Турският премиер Бинали Йълдъръм обяви, че Турция е единствената държава, която води преговори за присъединяване към ЕС без да е получила безвизов режим, съобщава \"Дейли сабах\".На турско-унгарски бизнес форум в Анкара Йълдъръм подчерта, че ЕС продължава \"по най-добрия начин да възпрепятства пълния достъп на Турция до организацията\".Според него геополитическата позиция на Турция \"гарантира не само безопасността на Балканите, но и също на ЕС\".\"Причината защо конфликтите и войните в Близкия изток не са достигнали до Европа е, защото Турция контролира проблемите в региона и спира бежанския поток\", подчерта той.\"Но не мисля, че \", добави премиерът.", "date": "2017.06.30", "title": "Турция припомни на Брюксел, че е гарант на безопасността на Балканите и на ЕС"}
{"url": "https://news.bg/regions/stotitsi-danachni-inspektori-proveryavat-chernomorieto.html", "text": "Съвместно с органите на МВР и Агенция \"Митници\" стотици данъчни инспектори започват лятната контролна кампания по Черноморието. Проверките ще обхванат всички населени места на Черно море, а не само големите градове и курорти.Очаква се инспекторите да направят над 25 000 проверки от утре до края на туристическия сезон. Основният акцент на проверките ще бъде отчитането на обороти и издаване на касови бележки.От тази година нарушението по неиздаване на фискален бон ще се санкционира незабавно. Обектите, където се установи такова нарушение, ще бъдат запечатани незабавно. Търговците ще могат да възобновят дейността си чак след 2 седмици от запечатването.За проверките НАП отново ще използва дистанционната връзка на всеки касов апарат със сървърите си, с цел да открива рисковите търговци, чийто продажби се различават значително от обичайните.Проверките ще обхващат хотели, ресторанти, барове, магазини, паркинги и други търговски обекти. Ще се проверяват и борси и тържища, снабдяващи търговските обекти със стока.Припомняме, сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на .Черноморските курорти ще са обект на обстойни проверки и от други контролни органи.  обяви, че през летния сезон ще се извършва засилен контрол върху търговските обекти и хотелите.", "date": "2017.06.30", "title": "Стотици данъчни инспектори проверяват Черноморието"}
{"url": "https://news.bg/world/tramp-savetva-republikantsite-parvo-da-otmenyat-a-posle-da-zamenyat-obamakear.html", "text": "Американският лидер Доналд Тръмп поиска от републиканците в Сената първо да отменят здравната реформа на бившия президент Барак Обама, а на по-късен етап да я заменят.\"Ако републиканските сенатори не могат да прокарат това, върху което работят в момента, те трябва незабавно да я отменят и след това на по-късна дата да я заменят\", написа той в \"Туитър\", имайки предвид \"Обамакъер\".Преди няколко дни лидерите на Републиканската партия в Сената отложиха гласуването на здравната реформа.Лидерите на Републиканската партия в Сената отлагат гласуването на законопроекта за здравеопазването след 4 юли.Едно от основните предизборни обещания на Тръмп е да отмени здравния закон на Обама.Минути по-късно американският президент коментира убийствата в Чикаго.\"\", заключи той в социалната мрежа.", "date": "2017.06.30", "title": "Тръмп съветва републиканците първо да отменят, а после да заменят „Обамакеър”"}
{"url": "https://news.bg/crime/zadarzhaha-mazh-iznasilil-nepalnoletnata-si-dashterya.html", "text": "По искане на Районна прокуратура - Сливен, съдът задържа под стража 45-годишния Христо А., който е обвинен, че на 28 юни изнасилил непълнолетната си ненавършила 18 години дъщеря.Според прокурора е налице обосновано предположение за това, че Христо А. е извършил престъплението, в което е обвинен. Представителят на държавното обвинение е категоричен, че Христо А. може да се укрие или да извърши друго престъпление, като мотивира тезата си с факта, че Христо А. е осъждан.Съществуват и данни, че е извършвал множество престъпни деяния и идентични престъпния деяния спрямо дъщеря си през последните пет години.Съдът прие мотивите на прокурора и задържа под стража обвиняемия. Определението на Районен съд - Сливен може да бъде обжалвано пред Окръжния съд в града.", "date": "2017.06.30", "title": "Задържаха мъж, изнасилил непълнолетната си дъщеря"}
{"url": "https://news.bg/world/konstitutsionniyat-sad-na-avstriya-potvardi-natsionaliziraneto-na-rodnata-kashta-na-hitler.html", "text": "Бившият собственик на родната къща на Адолф Хитлер изгуби обжалване, след като държавата национализира дома на нацисткия лидер, съобщава ДПА., реши Конституционният съд на страната.Собственикът обжалва решението за национализиране на сградата в Браунау.В края на миналата година парламентът одобри законопроект на правителството за отчуждаване на къщата, тъй като собственикът отказва да я продаде.Съдът добави, че решението на правителството е в обществен интерес и не е в нарушение на закона., заключава съдът.Екстремисти редовно пътуват до Браунау, за да си направят снимки пред къщата.Според правителството Герлинде Помер, притежавала къща, е блокирала опитите на властите за преговори по въпроса.Австрийските власти се опитват от 1984 г. да изкупят имота в град Браунау близо до границата с Германия.През 1972 година правителството сключи договор за наем със собственика и превърна къщата в център за хора с увреждания, но споразумението беше прекратено преди 6 години, след като жената отказа да позволи ремонтни дейности.", "date": "2017.06.30", "title": "Конституционният съд на Австрия потвърди национализирането на родната къща на Хитлер"}
{"url": "https://news.bg/crime/ombudsmanat-maya-manolova-dava-problema-chsi-na-sada-v-strasburg.html", "text": "Европейският съд по правата на човека в Страсбург (ЕСЧП) може да бъде залят от дела на българи, пострадали от частни съдебни изпълнители. Това предупреди националният омбудсман Мая Манолова след среща с председателя на Европейския съд по правата на човека (ЕСПЧ) Гуидо Раймонди.Омбудсманът получи пълната му подкрепа за кампанията за ограничаване на извънредните правомощия на частните съдебни изпълнители у нас, в контекста на вече съществуващата практика на Европейския съд.От април т. г. е налице осъдително решение срещу Словения. Казусът е за това, че за малък дълг от 170 евро е продадено на половин цена жилището на гражданин на Словения. Държавата е осъдена на близо 85 000 евро обезщетение за това действие.Мая Манолова и зам.-омбудсманът Диана Ковачева бяха на двудневно работно посещение в Страсбург. По време на визитата проведоха срещи и с изпълнителния секретар на Комитата против изтезанията Жерон Шокенброк, с директора на дирекция Права на човека Христос Джакомопулос, със зам.-генералния секретар на Съвета на Европа Габриела Байтани - Дрогони, с комисаря по правата на човека Муйжниекс, със специалния представител на генералния секретар по миграцията и бежанците Турбьорн Ягланд - Томаш Бочек, както и с европейския омбудсман Емили О\" Райли.Българският омбудсман информира подробно председателя на ЕСПЧ Гуидо Раймонди за пакета от законодателни промени, внесени от нея през месец май в Народното събрание, срещу извънредните правомощия на частните съдебни изпълнители.Сред предложенията на Манолова са длъжниците да могат да обжалват оценката на недвижимите имоти, за да не се продават жилищата им на безценица. Тя предлага и да няма запор на заплати и имущество за дълг от 100 лева.Освен това Манолова предлага да бъде коригиран несеквестируемият доход, който не е променян от 2008 г.Тя настоява и за намаляване на таксите на ЧСИ. Идеята е сборът от всички такси да не надвишава размера на задължението и длъжникът да не дължи такси, когато плаща в срока за доброволно изпълнение.Всички предложения са представени на страницата на националния омбудсман: http://www.ombudsman.bg/news/4409\"След осъдителното решение срещу Словения, България е изправена пред ситуацията да плаща сериозни обезщетения на всеки гражданин, който се оплаче в Страсбург за това, че жилището му е продадено на половин цена, без да може да обжалва оценката, за малък дълг, т.е за ежедневната практика на частните съдебни изпълнители в България, от която потърпевши са не десетки, не стотици, а хиляди български граждани\", категорична е Манолова.По-късно, на срещата с европейския омбудсман Емили О\"Райли, Мая Манолова настоя тя да се ангажира с темата по проблема за различния стандарт на храните в Източна, Централна и Западна Европа.\"Съгласихме се с г-жа О\"Райли, че европейските потребители, независимо дали живеят в София, в Берлин или Париж, имат равни права, имат право да консумират храни и изобщо стоки с еднакво качество\", коментира след срещата Манолова.Тя информира О\" Райли за намерението си да покани всички европейски омбудсмани да излязат с обща позиция за това, че е недопустимо стоки от една и съща марка да се предлагат с различно качество в различните европейски страни.Освен това омбудсманът ще настоява пред българските евродепутати от всички политически сили да започнат процедура по промяна в европейската директива, защитаваща потребителите и в общия регламент за храните. Европейският омбудсман Емили О\" Райли от своя страна обеща да играе координираща функция в процеса по изработването на общата позиция на европейските омбудсмани.", "date": "2017.06.30", "title": "Омбудсманът Мая Манолова дава проблема ЧСИ на Съда в Страсбург"}
{"url": "https://news.bg/regions/otvoriha-za-dvizhenie-tunel-echemishka.html", "text": "Между 220 и 240 млн. лв. са необходими за ремонт на 45 км пътно платно, тунели и виадукти на автомагистрала \"Хемус\". Те ще бъдат отделяни поетапно, за да се гарантира сигурността и безопасността на преминаващите. Това съобщи днес министърът на регионалното развитие и благоустройството Николай Нанков, който заедно с председателя на УС на Агенция \"Пътна инфраструктура\" инж. Дончо Атанасов направи инспекция на ремонта на дясната тръба на тунел \"Ечемишка\" на магистралата. След приключилата рехабилитация на съоръжението преминаването вече става през двете тръби.Тунелът е с дължина 765 м и е в експлоатация от 1984 г. От тогава на съоръжението не е извършван основен ремонт. Възстановителните дейности в тръбата за Варна стартираха на 1 септември м. г. като движението досега се извършваше двупосочно в тръбата за София.В ремонта на тръбата за Варна са инвестирани около 12 млн. лв. от републиканския бюджет. Съоръжението е с нова хидроизолация, отводнителна система, вентилационна и електрическа инсталация, осветление, системи за видеонаблюдение и пожароизвестяване. Положени са около 19 хил. кв. м хидроизолация, 30 хил. кв. м пръскан бетон, 3320 т асфалт, 843 куб. м тротоарни блокове, 164 т армировъчна стомана, 1550 м шумозаглушителни стени и т. н. Тръбата е с енергоефективно LED осветление, като са монтирани 293 бр. осветителни тела.Ремонтните дейности са изпълнени от \"Автомагистрали\" ЕАД по договора за текущо поддържане на автомагистралния участък.Министър Нанков коментира, че заради закъснелия с близо два месеца старт на строително-монтажните работи по мостовото съоръжение след тунел \"Витиня\" в посока Варна при 33-ти км на АМ \"Хемус\", ремонтът там се очаква да приключи до средата на месец август.Сроковете не трябва да са за сметка на качеството. Ремонтите са свързани с осигуряване на безопасност и сигурност и отнемат време, каза Николай Нанков.Той информира, че по тази причина продължава ремонтът и на други съоръжения в критично състояние на магистралата - ремонтира се селскостопански подлез при км 24 и се укрепва свлачище, работата по които трябва да приключи до края на месец юли.Лявата тръба на тунел \"Витиня\" в посока София и мостовото съоръжение преди него също са в критично състояние. Работата по тях ще започне след края на текущия ремонт, за да приключи преди зимния сезон, съобщи още министърът. Той допълни, че в момента се обследва състоянието и на лявата тръба на тунел \"Ечемишка\". Ремонт по нея може да започне след края на летния сезон, но при условие, че също ще приключи преди въвеждането на зимното поддържане на пътищата, посочи министърът. Желанието ни е да посрещнем зимата без ремонти и временна организация на движението, допълни инж. Атанасов.Другите необходими строителни работи, които трябва да подобрят състоянието на магистралата с цел осигуряване на безопасността на пътуващите ще се извършват през следващата година. По тази причина и ремонтът на активната лента за движение от АМ \"Тракия\" след Пловдив в посока Бургас ще започне след 15 септември.Отново с цел облекчаване на трафика през активния летен сезон по всички магистрали ще бъде ограничено преминаването на тежкотоварни превозни средства в пиковите часове. Заповедта ще влезе в сила от следващата седмица. Днес ще проведем среща с представители на превозвачите по темата, информира регионалният министър.Министър Нанков изрази надежда, за да има повече ресурс за необходимите ремонти по пътищата. Собствениците на леки автомобили плащат 2/3 от общата стойност на винетните такси в страната. Логиката на действащата в момента система за плащане на такси за преминаване по републиканската пътна мрежа е несправедлива и ще бъде променена.В резултат от увеличените такси за тежкотоварните автомобили след въвеждането на тол-системата ще има над 500 млн. лв. годишно, които целево ще бъдат инвестирани в подобряване състоянието на пътната мрежа в страната.", "date": "2017.06.30", "title": "Отвориха за движение тунел \"Ечемишка\""}
{"url": "https://news.bg/regions/naredbata-za-mestnite-danatsi-v-sliven-nezakonna.html", "text": "Сливенският административен съд отмени Наредбата за определяне на местните данъци на Община Сливен след протест на Сливенската окръжна прокуратура. Документа е отменен, защото е намерен за незаконосъобразен.Самата наредба е подзаконов нормативен акт, подлежащ на съдебен контрол. С подаването на протеста са предприети действия в защита на обществения интерес.Законът за нормативните актове придава изключително значение на тази предварителна дейност, която е част от възможността гражданите не само да бъдат информирани, но и да упражнят правото си на защита, чрез оспорване на съответните текстове.В мотивите си Общински съвет Сливен не е описал причините, за да бъде приета изцяло нова Наредба, изложени са съображения единствено за необходимостта от въвеждането на данък за таксиметровия превоз.Административният съд в гр.Сливен изцяло е възприел мотивите в протеста на Окръжната прокуратура и постановил отмяна на документа. Решението на съда може да бъде обжалвано в следващите 14 дни.", "date": "2017.06.30", "title": "Наредбата за местните данъци в Сливен - незаконна"}
{"url": "https://news.bg/world/kitay-stroi-novi-voenni-obekti-na-izkustveni-ostrovi-v-yuzhnokitaysko-more.html", "text": "Китай строи нови военни обекти на острови в Южнокитайско море.Това съобщава американският институт Инициатива за азиатска морска прозрачност (AMTI), който е част от вашингтонския Център за стратегически и международни изследвания, информира Ройтерс.Новата информация може да доведе до ново напрежение с Вашингтон, който обвинява Пекин, че милитаризира важен морски коридор за търговия.Институтът отбелязва, че нови сателитни снимки показват укрития за ракети и съоръжения за радари и комуникация на Fiery Cross, Mischief и Subi Reefs, които са част от островите Спратли.САЩ критикуват Китай, че строят военни обекти на изкуствени острови, което може да доведе до ограничаване на свободното корабоплаване в района на Южнокитайско море.Комунистическата държава отхвърля обвиненията на Вашингтон, че милитаризира морето, към което имат претенции също Бруней, Малайзия, Филипините, Тайван и Виетнам.През февруари Ройтерс информира, че Китай почти е завършил изграждането на обекти за складиране на далекобойни ракети земя-въздух на трите острова.", "date": "2017.06.30", "title": "Китай строи нови военни обекти на изкуствени острови в Южнокитайско море"}
{"url": "https://news.bg/regions/samoleti-letyat-nisko-nad-sofiya-za-proverka-na-noviya-radar.html", "text": "На 3 и 4 юли в района на столицата гражданите може да забележат необичаен маршрут и по-ниско летене на самолети.Причината е, че ще се правят полети за проверка на техническите настройки на новия радиолокационен комплекс на летище \"София\". BULATSA ще разполага с нов радар за обслужване на въздушното пространство и проверката представлява ключов етап от въвеждането на оборудването в експлоатация.През двата дни ще бъдат извършени определен брой прелитания над града по траектории, различни от обичайните маршрути от и за летището. Те ще бъдат изпълнявани над определените за такива случаи минимални височини.Ниските прелитания не бива да смущават столичани, тъй като самолетът, който ще изпълнява полетите, разполага с необходимото за целта оборудване и екипажът е специално трениран и подготвен за изпълнение на такива задачи.", "date": "2017.06.30", "title": "Самолети летят ниско над София за проверка на новия радар"}
{"url": "https://news.bg/politics/naesen-da-e-gotova-kontseptsiyata-na-reformata-v-telk-obeshta-biser-petkov.html", "text": "Първостепенна задача на социалното министерство е осигуряването на устойчивост на услугите с личните асистенти. Това каза министърът на труда и социалната политика Бисер Петков във връзка с разискванията на проблемите с хората увреждания.В пленарна зала бяха допуснати майките на деца с увреждания, които настояха за приемането на закон за личната помощ. Досега финансирането на услугата личен асистент е на проектен принцип, затова се обмисля национално финансиране, с което тя да стане устойчива във времето.Петков каза още, че МТСП ще работи да осигури увеличаване на размера на финансовата подкрепа на хората с увреждания и визира лицата, навършили 18 години. Остава отворен въпросът дали това ще стане чрез гарантиран минимален доход или целева помощ.Бисер Петков уточни, че от 21 юни вече е публикувана концепция на Закона за социалните услуги. \"Безспорно е, че социалните услуги са инструментът за социално включване на уязвимите групи\", заяви министър Петков.По думите му е започнала работата по модела на реформа на медицинската и трудова експертиза, създадена е работна група, която в ускорени срокове да подготви концепция за реформата на ТЕЛК-овете.Депутатите задължиха в срок до 31-ви октомври социалното министерство да представи концепцията на реформата в ТЕЛК-а. Според министър Петков оценката на уврежданията и съответно необходимостта от изделия следва да са прерогатив на здравното министерство.Той увери, че семействата на децата с увреждания няма да загубят целевата помощ за отопление следствие на увеличения размер на интеграционната добавка за деца с 90% увреждане. Освен това и пенсионерите няма да загубят тази целева помощ, следствие на увеличения минимален размер на пенсията за осигурителен стаж и възраст.Относно критиките за неефективно използване на средствата за медицински изделия, за които на година се заделят 90 млн. лв., Бисер Петков коментира, че управленската програма предвижда реформа в тази сфера. Нашето виждане е, че този ресурс ще се разходва по-ефективно, ако е в Министерство на здравеопазването, коментира Петков. Така следвало лекарските комисии и телковите състави да определят тези изделия.Бисер Петков каза още, че социалното министерство е в непрекъснат диалог с хората с увреждания и Националният съвет за хората с увреждания ще възстанови своята работа.", "date": "2017.06.30", "title": "Наесен да е готова концепцията на реформата в ТЕЛК, обеща Бисер Петков"}
{"url": "https://news.bg/society/12-po-malko-pari-za-nauchnoizsledovatelska-deynost-prez-2016-g.html", "text": "Разходите за научноизследователска и развойна дейност (НИРД) за 2016 г. са намалели с 11.8% спрямо предходната 2015 г. Според данните на Националния статистически институт бюджетните разходи за НИРД за 2016 г. възлизат на 187.5 млн. лв.Запазва се и тенденцията за спад на дела на бюджетните разходи за НИРД от брутния вътрешен продукт (БВП). През 2015 г. е отчетен спад от 0.24%, а през 2016 г. - 0.2%. Средният стойност на този показател за Европейския съюз за 2015 г. е 0.65%.Незначителна остава промяната на структурата на бюджетните разходи за НИРД по социално-икономически цели за 2016 г. спрямо предходната 2015 г.Най-голям е делът на държавната подкрепа за научните изследвания, насочени към \"Общо развитие на знанието\" - 47.2%. Тези изследвания включват основно научните изследвания, осъществявани от Българската академия на науките и университетите. Тази социално-икономическа цел е основна и за Европейския съюз през 2015 г. с дял от 51.7%.", "date": "2017.06.30", "title": "12% по-малко пари за научноизследователска дейност през 2016 г."}
{"url": "https://news.bg/politics/sluchayat-v-asenovgrad-brutalna-i-nagla-demonstratsiya-spored-patriotite.html", "text": "Обединените патриоти определиха ситуацията в Асеновград като \"нагло, цинично и брутално демонстриране на безнаказаност\". Според тях ескалацията на напрежението в Асеновград е било провокирано от \"безчинството на самозабравила се група цигани, която арогантно и с особена дързост нападна с колове, камъни и лопати български деца, спортуващи в язовира над града\".\"И ако случилото се край язовира е ужасяващо дързък инцидент, то последвалото сбиване пред болницата в града, където озверяла тълпа от около 150 цигани се саморазправя с вече пострадалите деца и техните родители пред очите на 6 служители на реда\" било ясен знак за това, че циганите от квартал \"Лозница\" в Асеновград живеят в паралелна държава, продължават патриотите.Припомняме, , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .Тази вечер протестиращите граждани на Асеновград тръгнаха на шествие към сградата на Общината, след което се опитали да щурмуват ромската махала в града. В града продължава да има засилено полицейско просътвие.Припомняме и че , че нападателите от Асеновград са турци, а не цигани. В декларация до медиите относно възникналата ситуация в Асеновград патриотите стигат до извода, че местните цигани нямат страх от закона и живеят само спрямо \"правилата на техния племенен ред\". Според тях причините за възникналите ексцесии са следствие на \"30-годишната политика на държавата по даване на безгранични права на тази етническа група без да им бъдат вменявани задължения\".Патриотите припомнят  в Брюксел, Белгия и  Според тях бездействието на белгийската държава преди 10 години е довело до радикализиране на населението в \"Моленбек\", което довело до атентата. В този контекст националистите смятат, че България също се е \"оттеглила от гетата и радикалния ислям е поникнал в махалите на Пазарджик, Пловдив и Асеновград\".С оглед на това ОП заявява в декларацията си, че като част от управляващото мнозинство те ще предприемат всички необходими мерки по гарантиране сигурността на българите и запазването на обществения ред.\"Толерантност към което и да е беззаконие днес, утре ще се взриви така, както вече виждаме в западна Европа\", завършват патриотите.", "date": "2017.06.30", "title": "Случаят в Асеновград - брутална и нагла демонстрация според патриотите"}
{"url": "https://news.bg/politics/sotsialnoto-ministerstvo-kartografira-sotsialnite-uslugi-v-regionite.html", "text": "Картографиране на социалните услуги, така че те да бъдат в съответствие на потребностите на хората с увреждания в дадения регион, предвижда готвеният Закон за социалните услуги. Министърът на труда и социалната политика Бисер Петков коментира пред журналисти в парламента, че по този начин ще се опитат да се отговори адекватно на нуждите на хората с увреждания.\"Безспорно хората в дълбоката провинция са по-ограничени и е необходимо да им се осигурят социални услуги\", каза още той.Социалният министър е съгласен, че е голяма разликата в получаваните добавки в размер на 930 лв., каквато получават децата с увреждания, и обичайната социална инвалидна пенсия и добавката за чужда помощ, която получават лицата с увреждания над 18 години.\"Целта ще бъде да търсим една допълнителна финансова подкрепа, за да не бъде толкова рязък прехода за тези лица, защото тяхното състояние не се променя. Броят им е някъде около 75 хиляди, които са над 18 години, независимо от възрастта, така че не мога да се ангажирам с конкретен размер на увеличението\", допълни Петков.На въпрос дали ще има ревизия на ТЕЛК-овете, за които има съмнение, че са фалшиви, министърът посочи, че тези коментари продължават.\"Все още не сме готови с концепцията за промяна в модела. По-важно е да се промени модела и да се прилага занапред, а не да се прави нова ревизия. Става дума за голям брой лица. Въпросът е дали въобще системата, която ще извършва това, ще има капацитета да го направи. Така че този въпрос ще стои при реформата, но аз считам, че на този етап системата няма капацитет, за да извърши качествено и ново преизчисляване\", категоричен бе Петков.На въпрос дали хора, които имат хронични заболявания, трябва да се притесняват, че след реформата тяхното заболяване ще отпадне, министърът изтъкна, че това е по-скоро в частта на медицинската експертиза. \"Самите ТЕЛК-ови състави изразиха публично своето становище, че има такива заболявания, които не водят до увреждания, които да са в такава степен, че да се плащат инвалидни пенсии\", припомни Петков.Министър Бисер Петков коментира и въпроса с исканата лична помощ, като обясни, че много по-социални и богати държави са се отказали от този вид услуга.", "date": "2017.06.30", "title": "Социалното министерство картографира социалните услуги в регионите"}
{"url": "https://news.bg/euronews/kurumbashev-predlaga-balkanski-transportni-koridori.html", "text": "България трябва да поиска определянето на времева рамка за присъединяването на държавите от Западните Балкани към Европейския съюз.Това заяви евродепутатът от Групата на СиД Петър Курумбашев по време на редовното заседание на Комисията по европейските въпроси и контрол на европейските фондове (КЕВКЕФ).Според него тази времева рамка трябва да бъде обвързана с конкретни критерии за изпълнение, като всяка държава трябва да бъде оценявана според своя напредък в преговорите и изпълнението на критериите, а не да бъде да бъде обвързвана с други кандидати.Една такава инициатива от страна на България би била добър знак за държавите в региона, подчертава Петър Курумбашев, според когото ако това се случи по време на българското председателство на Съвета на ЕС би било успех.Мнението на българския евродепутат е, че в момента не само няма сериозна воля в Съюза да се определят срокове за разширяване, а е и доста спорно дали изобщо Европейският съюз иска да се разширява.\"Ние можем да бъдем водещата, подкрепяща звезда за държавите от Западните Балкани. Бих искал да припомня как ни помагаха нашите съседи, когато бяхме кандидати за членове на НАТО и ЕС. Бих се радвал да има конкретни заявления от страна на българската държава и на повече политически сили, които да подкрепят този процес.\"Петър Курумбашев посочва, че измерение на такова сътрудничество би могло да бъде и поставянето на конкретни проекти в района, като например изградената магистрала между Дуръс (Албания) и Прищина. Сърбия работи силено и проектът може да бъде завършен в рамките на 2017 г., както и магистралата между Ниш и Димитровград. Очертава се възможност, ако се изгради и магистрала между Ниш и Прищина, където разстоянието не е голямо и теренът не е особено тежък. Курумбашев смята, че имаме възможност да свържем Дуръс с Бургас чрез магистрали.Друга възможност е да се коментира магистрала Сплит - Сараево и през Сърбия отново да се стига до България.\"Много говорим за европейски транспортни коридори. Не е ли време ние, когато сме председатели, да поставим въпроса за балкански транспортни коридори? Възможността да бъдат свързани Йонийско, Адриатическо и Черно море с магистрали ще разшири възможностите ни както за търговия, така и за туризъм. Така и просто да се познаваме по-добре.\"Можем да поставим и този въпрос, т.е. да уплътним тази наша декларация за държавите от Западните Балкани, така че да не бъде просто декларация, а да бъде обвързана с конкретни проекти, предлага още Петър Курумбашев.", "date": "2017.06.30", "title": "Курумбашев предлага Балкански транспортни коридори"}
{"url": "https://news.bg/world/ukrainska-energiyna-kompaniya-obekt-na-nova-kiberataka.html", "text": "Украинската държавна енергийна компания Укренерго стана обект на нова кибератака в четвъртък с различен вирус от този, който удари цяла Украйна във вторник.Това заяви изпълняващият длъжността директор на дружеството Всеволод Ковалчук на пресконференция, цитиран от Ройтерс.Обаче той поясни, че втората атака не е засегнала електропреносната мрежа на страната.\"\", поясни той.По-рано тази седмица компютърен вирус засегна правителствени учреждения и компании в Украйна, парализирайки хиляди машини, а след това се разпространи в около 60 държави.", "date": "2017.06.30", "title": "Украинска енергийна компания обект на нова кибератака"}
{"url": "https://news.bg/world/velikobritaniya-e-nay-zle-predstavyashtata-se-golyama-ikonomika-v-sveta-1.html", "text": "През първото тримесечие на годината икономиката на Великобритания е нараснала с едва 0.2%, показват последните окончателни данни на националната статистика, цитирани от Първоначалната оценка бе за ръст от 0.3%, но тя бе ревизирана.Повишение от едва 0.2% прави Великобритания най-зле представящата се голяма икономика в света в момента.Тя понася удар заради решението на британците да излязат от Европейския съюз, което прати цената на паунда надолу, повиши инфлацията и намали потреблението на домакинствата, което е един от основните двигатели на икономиката.Последните данни не дават основание да се смята, че тенденцията скоро няма да се обърне.", "date": "2017.06.30", "title": "Великобритания е най-зле представящата се голяма икономика в света"}
{"url": "https://news.bg/regions/oshte-edin-iznesen-ofis-na-agkk-v-stolitsata.html", "text": "От днес в София има нов изнесен офис на Агенцията по геодезия, картография и кадастър. Гишето се намира на ул. \"Кракра\" № 3.С отварянето на този изнесен офис, кадастрални услуги вече могат да се заявяват и получават на общо три места. Услуги са достъпни от Службата по геодезия, картография и кадастър на ул. \"Мусала\" № 1 и в откритото през миналата седмица изнесено работно място в Направление \"Архитектура и градоустройство\" към Столична община на ул. \"Сердика\" № 5.Заместник-министърът на регионалното развитие и благоустройството Валентин Йовев и изпълнителният директор на агенцията инж. Михаил Киров провериха условията в офиса след направения ремонт на помещението.В София вече отвориха врати изнесени работни места в районните администрации \"Нови Искър\", \"Надежда\", \"Люлин\", \"Подуяне\".Вече е възможно не само да се избират най-удобния офис за подаване на заявления, а и да се посочи в кое изнесено работно място на агенцията да се получат издадените документи.", "date": "2017.06.30", "title": "Още един изнесен офис на АГКК  в столицата"}
{"url": "https://news.bg/crime/tsentrove-za-savmestni-proverki-po-chernomorieto-rabotyat-ot-dnes.html", "text": "Започва да функционира координационен съвет за сътрудничество институционално взаимодействие в областта на туризма, от днес във Варна, а от понеделник в Бургас.Вицепремиерът Валери Симеонов ще присъства на първите заседания на координационните центрове и в двата морски града.Целта на координационния съвет е да се централизират и координират всички проверки по Черноморието.Звената са създадени въз основа на споразумение между заместник министър-председателят по икономическата и демографската политика, министерствата на вътрешните работи, на регионалното развитие и благоустройството, на труда и социалната политика, на здравеопазването, на земеделието, храните и горите, на туризма, на околната среда и водите, Агенция \"Митници\", Българската агенция по безопасност на храните, Националната агенция за приходите, Комисията за защита на потребителите, областните управители на Варна, Бургас и Добрич.", "date": "2017.06.30", "title": "Центрове за съвместни проверки по Черноморието работят от днес"}
{"url": "https://news.bg/euronews/razlikata-v-kachestvoto-na-hranite-e-korporativen-rasizam-otseche-nekov.html", "text": "\"Разликата в качеството на храните между Западна и Източна Европа е корпоративен расизъм.\" Това заяви евродепутатът Момчил Неков пред БНТ относно установения двоен стандарт при храните.Според Неков Чехия, Хърватия и Словакия също правят проучвания за качеството на храните на родния си и западноевропейския пазар.,Припомняме, преди около месец от БАБХ започна проверка на 31 хранителни продукта от 5 групи, закупени в България и в Германия, за да установи дали съответстват като съдържание и като етикет. Проверените групи храни са шоколад, безалкохолни, местни, млечни и детски храни.Резултатите от проверката станаха ясно в сряда, 28 сряда. Спрямо тях са установени различия в съдържанието и в цените на храните, продавани у нас и в Европа.  показаха, че 16 от тях са със значително по-високи цени в България. Те били и с различно съдържание.Според евродепутата това е \"корпоративен расизъм\", защото би трябвало всички граждани на ЕС да има еднакъв достъп до еднакви продукти на единния пазар. Той посочи, че в единния пазар един и същи продукт трябва да е с едно и също качество.Очаква се през септември да има изслушване в ЕК, което да задейства въпроса за ново законодателство в рамките на ЕС, което да уеднакви продуктите на пазара.В заключение Ненков допълни, че според него разликите не били само в хранителните продукти - разлики имало и в нехранителните продукти на двата пазара. Като пример той посочи праха за пране, който използваме у нас и този, който се предлага в за Европа.", "date": "2017.06.30", "title": "Разликата в качеството на храните е корпоративен расизъм, отсече Неков"}
{"url": "https://news.bg/politics/balgariya-iska-chastichna-otmyana-na-po-strogite-iziskvaniya-za-tets-ovete.html", "text": "Трябва да работим за дерогация (частична отмяна - б.р.) в максимално дълъг срок или безсрочна дерогация. За това настоя министърът на енергетиката Теменужка Петкова по време на парламентарния контрол във връзка с разискванията на актуалната политика на Министерство на енергетиката в сектора. Тя изрази задоволство, че и всички български евродепутати застават зад тази обща кауза.\"Енергетиката не е отрасъл, който може да се развие от днес за утре, затова решенията, които се взимат в сектора трябва да бъдат много добре анализирани. Трябва да бъдат оценени от всички посоки и всички гледни точки и трябва да бъдат взети с консенсус\", заяви Петкова.По думите й в енергийната сигурност на страната безспорен елемент е финансовата стабилност на сектора. \"Без да имаме финансова стабилност трудно бихме могли да постигнем и съответната енергийна сигурност\", заяви Петкова.Министърът на енергетиката посочи, че в рамките на предишния мандат са се справили с един от основните проблеми в сектора - финансовия дефицит и задлъжнялост на дружествата. Като успешна крачка в реформата на българската енергетика бе отчетено създаването на Фонд \"Сигурност\".Относно референтния документ на ЕК, който поставя много по-високи изисквания към големите горивни инсталации, Петкова посочи, че те по същество са много сериозно изпитание пред нас. По думите й, топлоелектрическите централи осигуряват повече от 40% от електрическата енергия, която произвежда българската енергетика.\"Трябва да бъдем откровени и да кажем, че българската енергетика, българската енергийна сигурност няма как да се справи без тези базови мощности\", заяви Петкова.Тя бе категорична, че всички трябва да работят за това, големите горивни инсталации да получат дерогация от тези по-високи изисквания.За целта големите горивни инсталации и техните експерти, следва да направят анализи, на базата на които нашата Изпълнителна агенция по околната среда да вземе мотивирано и ясно решение за даване на дерогация.По думите й, големите горивни инсталации трябва да изготвят анализ, на базата на който да стане по безспорен начин ясно, че разходите, които ще бъдат извършени за внедряване на по-високите изисквания, в пъти ще надвишават ефекта за екологията.\"Министерството на енергетиката и правителството стоят твърдо зад този подход. Ние ще оказваме помощ и съдействие по всякакъв начин на големите горивни инсталации, така че те да получат дерогация\", коментира Петкова.По думите й без тази дерогация българската енергийна система няма как да се справи. Относно изграждането на нови енергийни мощности - Петкова заяви, че България притежава лицензирана площадка на АЕЦ \"Белене\", освен това е платила оборудването и сега има всички предпоставки да търси най-доброто решение по отношение на рационалното използване.Припомняме, искането за частична отмяна на по-строгите правила е заради приетите на 28 април т.г. от ЕС екологични правила, които принуждават българските топлоелектрически централи да харчат още пари за очистващи инсталации.\"Изграждането на нова мощност в българската енергетика трябва да бъде взето с консенсус след подобрен анализ, икономически обоснован. Нямаме право на грешка, да си позволяваме политически нюанси при взимането на решения\", допълни енергийният министър.", "date": "2017.06.30", "title": "България иска частична отмяна на по-строгите изисквания за ТЕЦ-овете"}
{"url": "https://news.bg/politics/mvr-plashtalo-40-st-poveche-za-litar-gorivo-ot-pazarnite-tseni.html", "text": "Депутатите от \"Воля\" искат вътрешния министър Валентин Радев да каже истината къде потъват парите на данъкоплатеца в МВР.Лидерът на \"Воля\" и председател на парламентарната група Валентин Марешки представи получения от него писмен отговор от министъра на вътрешните работи за договорите за горивата, които има МВР за ползваните служебни автомобили.Марешки изтъкна, че от отговора не става ясно, дали МВР плаща с 0,40 лв. по-скъп бензин от пазарните цени, но според него, това е истината.Марешки прочете отговора, в който се посочва, че има сключени договори, но не с бензиностанции, а с избрани доставчици, отговарящи на комплекс от критерии за нуждите на държавната администрация при определен ред.Той акцентира, че това оскъпяване на горивото за колите на МВР има връзка и отношение, включително със случващото се в Асеновград. По думите му с разграбен бюджет на служителите от МВР от един, втори трети картел или монополист не остават пари за мотивация на служителите да си свършат работата.Докато за стипендиантите на картела като Вальо Ахчиев или Ревизор - това е нормално, то неговото питане е цензура или страх спира министър Радев да извади истината наяве, че МВР плаща с 0,40 лв. повече за бензин.Припомняме, разследване на журналиста Валя Ахчиева уличи бизнесмена и настоящ депутат  в реекспорт на  по схемата \"мъртви души\".Още преди изборите имаше телевизионен спор между Веселин Марешки и Емил Димитров-Ревизоро, който сега е председател на Комисията за наблюдение на приходните агенции и борба със сивата икономика и контрабандата. Тогава Ревизоро попита Марешки защо само на неговите бензиностанции няма постерминали, а се плаща само в брой и го прикани да си направят изследване на полиграф.", "date": "2017.06.30", "title": "МВР плащало 40 ст. повече за литър гориво от пазарните цени"}
{"url": "https://news.bg/world/kitay-smamri-vashington-za-orazheyna-sdelka-s-tayvan.html", "text": "Китай осъди военната сделка на САЩ с Тайван за 1,3 милиарда долара и призова САЩ да прекратят всички оръжейни споразумения с острова, разглеждан от Пекин като отцепила се китайска провинция, информира АФП.Говорител на китайското външно министерство поясни, че Пекин официално протестира пред Вашингтон и китайската държава е призовала американското правителство \"да спазва ангажимента \"Един Китай\".Решението на САЩ да продаде оръжия на Тайван е \"грешно\" и нарушава постигнатия през април консенсус между президентите Си Дзинпин и Доналд Тръмп, подчертала китайската страна пред Вашингтон.Съобщението на САЩ идва седмица преди запланувана среща между Си и Тръмп в кулоарите на Г-20 в Хамбург, Германия.Вчера говорител на Държавния департамент на САЩ обяви, че продават оръжия на Тайван за над 1 милиард долара. Според АП става въпрос за техническа поддръжка на радар за ранно предупреждение, антирадарни ракети, торпеда и компоненти от ракети SM-2.", "date": "2017.06.30", "title": "Китай смъмри Вашингтон за оръжейна сделка с Тайван"}
{"url": "https://news.bg/world/do-dni-irak-obyavyava-okonchatelna-pobeda-nad-islyamska-darzhava.html", "text": "През \"следващите няколко дни\" Ирак ще обяви победа в 8-месечната битка за връщането на втория по-големина град в страната Мосул от джихадистите.Това заяви високопоставен командир на иракската армия, цитиран от АФП.Припомняме, вчера иракският премиер обяви, че с превземането на историческа джамия в Мосул ДАЕШ (\"Ислямска държава\") изгуби халифата си.\"\", каза генерал-лейтенант Абдулгани ал Асади пред АФП в Мосул.Иракските сили започнаха операция за връщането на Мосул на 17 октомври.Групировката оказва съпротива в малък район в Стария град на Мосул, но заради тесните улици и присъствието на цивилни операцията буксува.Асади изчисли, че между 200 и 300 джихадисти са напуснали града, повечето са чужденци.", "date": "2017.06.30", "title": "До дни Ирак обявява окончателна победа над „Ислямска държава”"}
{"url": "https://news.bg/education/premestvat-uchenika-ritnal-i-nabil-uchitelkata-si-po-etika.html", "text": "Местят в друго училище ученикът, който ритна учителка по философия, съобщава БНТ. Мартин Цанов от десети клас в Професионалната гимназия по туризъм ще бъде преместен в друго училище от новата учебна година, реши педагогическия съвет на гимназията.Решението на училището е единодушно. Миналата седмица педагогическият съвет направи опит да вземе решение, но родителите на Мартин не присъстваха - без тях наказание не може да бъде наложено.Този път обаче класната на Мартин е била упълномощена от родителите на момчето. Те също съжалявали за постъпката му, каза директорката на учебното заведение - Антоанета Джонева.Още не е ясно в кое училище ще учи момчето. Това ще решат от РУО София-град.През изминалата седмица учителите от Гимназията по туризъм излязоха с декларация против агресията. В училището ще засилят превантивната си роля срещу агресията. за нанасяне на лека телесна повреда и хулиганство на Мартин Цанов още миналата седмица. Припомняме, че 17-годишният Мартин нападна със стол и рита учителката Богомилка Николова на 20 юни тази година. ", "date": "2017.06.30", "title": "Преместват ученика, ритнал и набил учителката си по етика"}
{"url": "https://news.bg/society/kontsesioner-se-otkaza-ot-prouchvaniya-za-kariera-kray-belogradchik.html", "text": "Проучвания на строителни материали в Белоградчик няма да се правят, става ясно от писмо на инвеститора до местната власт, в което той заявява отказа си от концесията, съобщава БТВ.От фирмата - титуляр на разрешителното за проучване са уважили мотивите на засегнатите страни и уверяват, че се оттеглят от по-нататъшни действия в конкурса, който е обявен от Министерството на енергетиката.Припомняме, че в Белоградчик събраха подписка срещу установяването на кариера, а кметът на Белоградчик внесе жалба във ВАС, в която иска анулиране на разрешението за проучване. За много кратък период се появиха още 4-5 жалби от обществени организации и физически лица. Те били придвижени към ВАС паралелно с жалбата на кмета.\"Пристигна решение на Министерството на енергетиката за разрешаване на проучване на един терен в нашата община\", заяви кметът на Белоградчик Борис Николов по време на пресконференция в БТА, на която алармира, че природната забележителност Белоградишки скали, включена в индикативния списък на защитени територии на ЮНЕСКО, е заплашена от строителството на кариери.Решението на МС разбуни духовете на цялата общественост за часове, заяви кметът. \"Оценихме опасностите, предимствата и недостатъците на една бъдеща кариера\", изтъкна градоначалникът.Преценили, че е необходимо да направят всичко по силите си, за да спрат това проучване, тъй като отчитат опасностите, ако бъде реализирано.", "date": "2017.06.30", "title": "Концесионер се отказа от проучвания за кариера край Белоградчик"}
{"url": "https://news.bg/bulgaria/initsiativata-kutiya-za-knigi-podkrepena-ot-btl-indastriyz-sabra-sredstva-za-detsa-v-neravnostoyno-polozhenie.html", "text": "2196 лв. събра първата разпродажба на благотворителната дарителска кампания \"Кутия за книги\". С тези средства ще бъдат закупени компютри за дома за деца \"Олга Скобелева\" в гр. Пловдив.Стотици дарени книги намериха своя нов притежател след благотворителна разпродажба, проведена по време на Капана фест. Тя е и първата от предвидените от младежката организация JCI Plovdiv, която в началото на месец юни с помощта на БТЛ Индъстрийз върна към живот своята инициатива \"Кутия за книги\".Кутия за книги е кампания, която предоставя възможност на всеки да дари свои книги на хора и институции в нужда. С книжните дарения организацията ще осъществява благотворителни разпродажби, за да могат книгите да намират нов дом, а със събраните средства да се облагородяват домове за деца с ресурси, от които се нуждаят.Домът за деца \"Олга Скобелева\" е първото място, на което ще бъде направено дарение. Служителите му не просто се грижат за деца в нужда, но вярват и че всяко дете притежава неповторима уникалност и таланти, които трябва да развива. Затова, освен дарението, JCI Plovdiv ще организира и арт работилници \"Направи си сам\", чрез които децата сами ще вдъхнат живот на старата хартия. Така дарените книги, загубили своята физическа стойност, ще бъдат претворени в декорации, мебели и инсталации, които ще облагородят пространството им за живеене.Следващата планирана разпродажба ще се осъществи на пловдивския фестивал  от 1 до 3 септември.Книгите, които не успеят да се продадат по време на книжните базари, ще бъдат разпределени по домове за възрастни и читалища в региона.Как и къде може да дарите книги?В началото на юни JCI Plovdiv постави 10 кутии на различни ключови места в града под тепетата, където всеки желаещ може да остави своите книги. По идея на служителите от БТЛ Индъстрийз - партньори и спонсори на инициативата, кутия за книги беше поставена както в офиса им в Пловдив, така и в София.Повече информация за локациите на кутиите и как може да направите голямо дарение ще намерите на фейсбук страницата на Кутия за книги - ", "date": "2017.06.30", "title": "Инициативата \"Кутия за книги\", подкрепена от БТЛ Индъстрийз, събра средства за деца в неравностойно положение"}
{"url": "https://news.bg/politics/ninova-iska-borisov-da-razyasni-viziyata-si-za-evropredsedatelstvoto-ni.html", "text": "Лидерът на БСП Корнелия Нинова иска премиерът Бойко Борисов да разясни в парламента приоритетите на правителството за Българското европредседателство.Осигурете присъствието на премиера в Народното събрание, както изисква законът. Това настояване направи лидерът на БСП Корнелия Нинова. Тя поиска премиерът да се яви в четвъртък за отговор на питането й за политиките по европредседателството.\"Задала съм питане на 5 юни към министър-председателя, 14 дни по правилник, плюс 7 за отлагане изтекоха на 26 юни. По същество питането ми е за приоритетите на Българското председателство и позицията на премиера и правителството по петте сценария за развитие на Европа, предложени в Бялата книга\", уточни Нинова.По думите й според правилника за дейността на парламента, министър-председателят е длъжен в 10-дневен срок да се яви лично пред Народното събрание и даде обяснение за неизпълнение на своето задължение относно отговорът по питането.Нинова изтъкна, че още от първия ден на това Народно събрание от БСП са обявили, че ще дадат своята подкрепа за европредседателството ни. \"Така ще остане и до последния ден, но по политики и приоритети, а не по обществени поръчки, кражби и далавери\", каза още Нинова.Председателят на Народното събрание Димитър Главчев поясни, че министър-председателят през следващите дни е на международни срещи именно във връзка с председателството и БСП биха могли да проявят разбиране в това отношение.", "date": "2017.06.30", "title": "Нинова иска Борисов да разясни визията си за европредседателството ни "}
{"url": "https://news.bg/world/predsedatelstvata-na-nay-malkite-darzhavi-sa-nay-uspeshnite-ubezhdava-yunker.html", "text": "Председателствата на най-малките държави са най-успешните. Това  по повод започващото утре председателство на Естония на Съвета на ЕС., увери Юнкер естонския премиер Юри Ратас.Не трябва да го казвам, но ще го кажа: Все още нямам смартфон. Така че не мога да стана премиер на Естония - това би било напълно невъзможно, каза още Юнкер. Той поясни, че Ратас му е изпратил покана да посети Талин с пощенска картичка като през XIX век.Но дори и да не съм експерт в технологиите знам, че нашето бъдеще е цифрово. Цифровизацията е част от ДНК-то на нашата страна и трябва да стане част от европейското ДНК, добави той.", "date": "2017.06.30", "title": "Председателствата на най-малките държави са най-успешните, убеждава Юнкер"}
{"url": "https://news.bg/world/amerikanski-zhurnalisti-postaviha-pod-samnenie-psihichnoto-zdrave-na-tramp.html", "text": "Журналистите от NBC Мика Бжежински и Джо Скарбъро отговориха на словесната атака на американския лидер Доналд Тръмп, поставяйки под съмнение психичното му здраве, съобщава \"Политико\".Вчера Тръмп атакува двамата журналисти в \"Туитър\". Днес те отговориха на словесното нападение със статия във \"Вашингтон пост\".Според тях поведението на президента е \"плашещо и наистина е тъжно за страната ни\".\"Н\", алармират водещите на предаването Morning Joe.Бжежински и Скарбъро, които са годеници, подчертават, че президентът \"не е психически подготвен да продължи да гледа нашето предаване\".Тръмп често участваше в предаването в началото на предизборната кампания и поддържаше приятелски отношения с двамата водещи. Но в течение на кампанията отношенията се влошиха, след като предаването увеличи критиката си по адрес на американския милиардер.", "date": "2017.06.30", "title": "Американски журналисти поставиха под съмнение психичното здраве на Тръмп"}
{"url": "https://news.bg/euronews/es-dogovarya-novi-pravila-za-etikirane-na-organichni-hrani.html", "text": "Нови правила за повишаване на доверието на потребителите в органичните продукти в ЕС и за освобождаване на потенциала за развитие на този сектор бяха неофициално договорени от преговарящите на Съвета в сряда.Предвиждат се по-строги проверки по веригата за доставки, нови правила против замърсяване на храните в ЕС, както и вносните храни трябва да отговарят на стандартите на ЕС.Докладчикът и главен преговарящ от ЕП, Мартин Хойслинг (Зелените/ЕСА, Германия) даде пресконференция в четвъртък относно резултата от преговорите.\"След 20 месеца преговори успяхме да стигнем до съгласие, което ще подпомогне развитието на сектора на органичните храни и ще увеличи доверието на потребителите в тях. Беше тежка задача, но вярвам, че новите правила ще бъдат от полза както на потребителите в ЕС, така и на производителите на органични продукти\", каза Мартин Хойслинг.Договореният текст сега трябва да бъде одобрен от Комисията по земеделие, Европейския парламент и Съвета, преди да може да влезе в сила. Той ще влезе в сила на 1 юли 2020 г.За повишаване на доверието на потребителите: Строги проверки по веригата за доставки, базирани на оценка на риска, които, по настояване на Парламента, ще бъдат провеждани на място и за всички оператори най-малко веднъж на годишно или веднъж на две години, ако не са установени измами през последните 3 години.Вносните продукти трябва да отговарят на европейските стандарти: настоящите правила за \"еквивалентност\", изискващи страните извън ЕС да спазват подобни, но не и напълно еднакви стандарти, ще бъдат поетапно прекратени през следващите 5 години. За да бъде избегнато внезапното прекъсване на веригата за доставки, Комисията би могла да позволи за период от 2 години, който може да бъде подновен, вноса на специфични продукти дори и те да не отговарят напълно на европейските стандарти (например поради специфични климатични условия).Замърсяване с пестициди: земеделските производители ще бъдат задължени да прилагат предпазни мерки против замърсяване. В случай на заподозряна наличност на неоторизиран пестицид или тор крайният продукт не би могъл да носи етикет за органичен продукт до провеждане на разследване. Ако замърсяването е било съзнателно или фермерът не е успял да приложи нововъведените предпазни мерки, продуктът ще изгуби статута си на \"органичен продукт\".Страните членки, които понастоящем прилагат прагове за неоторизирани вещества в органичните храни като пестициди, биха могли да продължат да го правят, ако позволят достъпа на органични храни от други държави членки, отговарящи на правилата на ЕС, до техните пазари.Четири години след влизането в сила на тези правила Комисията трябва да представи доклад за ефективността на правилата на ЕС срещу замърсяване на хранителни продукти и националните прагове и ако е наложително, да представи проект за законодателство, което да ги хармонизира.За стимулиране на производството на органични храни в ЕС: Увеличаване предлагането на органични семена и животни, отгледани в органична среда: по-доброто събиране на данни за наличността на органични семена и животни, отгледани в органична среда, трябва да увеличи тяхното предлагане и да отговори на нуждите на производителите на органични продукти. Дерогациите, позволяващи използването на конвенционални семена и традиционно отгледани животни в органичното производство, изтичат през 2035 г., но крайната дата би могла да бъде променена в зависимост от увеличената наличност на органични семена и животни, отгледани в органична среда.Смесени ферми: ферми, произвеждащи едновременно традиционна и органична храна, ще бъдат разрешени, при условие че двете селскостопански дейности бъдат ясно и ефективно разделени.По-лесно сертифициране за малки земеделски стопани: груповото сертифициране би могло да улесни живота им и да привлече повече от тях в бизнеса с органични продукти.", "date": "2017.06.30", "title": "ЕС договаря нови правила за етикиране на органични храни"}
{"url": "https://news.bg/world/rusiya-udalzhi-kontrasanktsiite-sreshtu-es-do-kraya-na-2018-g.html", "text": "Президентът на Русия Владимир Путин подписа указ за удължаване на руските контрасанкции до 31 декември 2018 г., съобщава ТАСС.Документът е публикуван на официалния портал за правна информация.На 29 юни премиерът Дмитрий Медведев заяви, че кабинетът е внесъл предложение за удължаване на санкциите до 31 декември 2018 г. На заседание на правителството той припомни, че ЕС е удължил санкциите срещу Русия.На 15 юни Путин обяви, че въпросът за контрасанкциите ще бъде решен в зависимост от отношението на партньорите.По-рано ЕС обяви, че удължава икономическите санкции срещу Русия до края на януари 2018 г.", "date": "2017.06.30", "title": "Русия удължи контрасанкциите срещу ЕС до края на 2018 г. "}
{"url": "https://news.bg/politics/bsp-nastoyava-za-izslushvane-na-glinka-komitov-v-parlamenta.html", "text": "БСП настояват за изслушване на Глинка Комитов в парламента. За това настоя Драгомир Стойнев във връзка с оставката на управителя на НЗОК.Драгомир Стойнев заяви, че е нормално д-р Комитов да представи своите мотиви пред депутатите, тъй като е избран от парламента. Стойнев коментира, че буди недоумение факта кой точно е депозирал оставката му в деловодството на парламента, след като д-р Комитов физически не е идвал в Народното събрание.\"Нека самият д-р Глинка Комитов да даде обяснение\", настоя Стойнев. \"Разбира се, че трябва да го изслушаме, \", заяви Стойнев.На въпрос дали подозира, че д-р Комитов е поканен да си тръгне, Стойнев коментира: \"Най-вероятно, но още по-подозрителното е, че по информацията, която получих той физически не е дошъл да си входира оставката\".\"Искаме Глинка Комитов да дойде да обясни имало ли е натиск върху него, как е работил досега, защото в крайна сметка здравеопазването е доста чувствителна сфера. Ние имам огромни претенции към управляващите, но в крайна сметка някой трябва да обясни. Считам, че е и възпитано и нормално той да бъде тук. В крайна сметка е назначен от българския парламент и е хубаво наистина да чуем неговото обяснение\", каза още Драгомир Стойнев.", "date": "2017.06.30", "title": "БСП настоява за изслушване на Глинка Комитов в парламента"}
{"url": "https://news.bg/world/blizo-polovin-milion-siriytsi-sa-se-varnali-po-domovete-si.html", "text": "Близо половин милион сирийци са се върнали по домовете си от началото на годината, включително 440 000 вътрешно разселени и повече от 31 000 от съседни държави. Това обяви агенцията по бежанците към ООН, цитирана от Ройтерс.Повечето са се върнали в Алепо, Хама, Хомс и Дамаск, след като се е подобрила ситуацията със сигурността, допълват от световната организация.\"\", каза говорител на агенцията на брифинг в Женева., поясни говорителят.", "date": "2017.06.30", "title": "Близо половин милион сирийци са се върнали по домовете си"}
{"url": "https://news.bg/crime/zaloviha-dvama-rumantsi-pri-nezakonna-sech-na-nash-ostrov-v-dunav.html", "text": "Двама румънски граждани са заловени при незаконна сеч в горските територии на остров Средняк на река Дунав. Нарушението е констатирано при съвместна проверка на Регионална дирекция по горите - Ловеч, Държавно горско стопанство - Никопол, екипи на Гражданска защита и полиция.От българска страна до острова се достига с лодка. От румънска страна има сухопътна връзка, по която се преминава с каруци. За определени периоди на маловодие този тип нарушения са често срещани за района.Нарушителите са задържани. Иззети са бензиномоторен трион, 2 каруци, три коня и незаконната дървесина.Горските служители са съставили актове за установено административно нарушение по Закона за горите.Срещу двамата заловени румънци е образувано бързо досъдебно производство от Районната прокуратура в Никопол.", "date": "2017.06.30", "title": "Заловиха двама румънци при незаконна сеч на наш остров в \"Дунав\""}
{"url": "https://news.bg/crime/narkoplasyor-poluchi-8-godini-zatvor-i-20-hil-leva-globa.html", "text": "По обвинителен акт на Окръжна прокуратура - Перник съдът призна за виновен Р.С. и го осъди на осем години \"лишаване от свобода\" при първоначален \"строг\" режим на изтърпяване, както и заплащане на глоба в размер на 20 000 лв. в полза на държавата. Наложеното наказание е за разпространяване на високорискови наркотици.В периода от 15 авгут 2013 г. до 22 август 2013 г., в Перник, подсъдимият Р.С. неколкократно разпространил хероин срещу заплащане. Наркотикът бил разпределен на дози с различно съдържание на активно действащ компонент диацетилморфин. Престъплението било извършено в района на детска градина.Деянието било извършено в условията на опасен рецидив, след като Р.С. бил осъждан за тежко умишлено престъпление на \"лишаване от свобода\" не по-малко от една година.Присъдата не е окончателна и подлежи на обжалване пред Софийския апелативен съд.", "date": "2017.06.30", "title": "Наркопласьор получи 8 години затвор и 20 хил. лева глоба "}
{"url": "https://news.bg/world/pochina-simon-veyl-liderat-v-uzakonyavaneto-na-kontratseptsiyata-i-abortite-vav-frantsiya.html", "text": "Симон Вейл, оцелял затворник в \"Аушвиц\", който изигра водеща роля в узаконяването на контрацепцията и абортите във Франция, почина на 89 г., съобщават БиБиСи и \"Гардиън\".Вейл, икона на френската политика и първи президент на Европейския парламент, е починала в дума си, обяви синът й Жан Вейл.Тя изиграва ключова роля за легализирането на контрацептивите и абортите във Франция през 70-те години на XX век.Вейл, либерал, който повторно се връща във френската политика, отново влиза в управлението през 90-те години на XX век. Два пъти е министър на здравеопазването при Валери Жискар д'Естен от 1974 до 1979 г. и при Франсоа Митеран от 1993 до 1995 г.Тя е президент на Европейския парламент от 1979 до 1982 г.Президентът Еманюел Макрон я описа като \"вдъхновение\" и най-доброто от Франция.", "date": "2017.06.30", "title": "Почина Симон Вейл – лидерът в узаконяването на контрацепцията и абортите във Франция"}
{"url": "https://news.bg/euronews/nekov-vizhda-politichesko-naznachenie-v-kandidaturata-na-mariya-gabriel.html", "text": "Евродепутатът Момчил Неков заяви, че кандидатът на България за еврокомисар Мария Габриел нямала стратегия за сектора, който се очаква да поеме.Пред БНТ Неков сподели, че Габриел всъщност отговаряла на въпроси, свързани с ресорите на различните еврокомисар, но не казала нищо за дигиталните умения на гражданите. Това означавало, че тя няма стратегия за нейния ресор - .По думите на Неков само 34% от българите имат дигитални умения. Според него това е сериозен проблем, защото до 2020 г. 95% от професиите в ЕС щели да изискват минимални дигитални умения.Неков смята още, щом Габриел е заявила, че ще слуша приоритетите на Юнкер, това потвърждавало тезата му, че кандидатурата на Габриел е политическо назначение.", "date": "2017.06.30", "title": "Неков вижда политическо назначение в кандидатурата на Мария Габриел"}
{"url": "https://news.bg/politics/balgariya-predstavlyava-es-v-katar-i-mongoliya.html", "text": "България ще поеме местното ротационно председателство на Съвета на Европейския съюз в Катар и Монголия от утре - 1 юли. Нашите посолства в двете държави ще представляват ЕС, защото в страните няма делегации на съюза.Би трябвало Естония да представлява интересите на ЕС в държавите, където няма делегации, заради ротационното си председателство на Съвета от 1 юли до 31 декември. В страните, където няма естонско посолство обаче България ще изпълнява тези функции.Очакванията към България са да организира и проведе местно ротационно председателство на Съвета и в Кувейт, КНДР и Иран, където също няма делегации на ЕС.Председателството в Иран ще бъде поето от България от 1 септември 2017 г. Дотогава това изпълняват дипломатите на Нидерландия.На по-късен етап страната ни ще поеме и тази роля в Кувейт и КНДР за период от 6 месеца.България има практика в представителството в държави, в които не е имало Делегация на ЕС или посолство на съответната председателстваща Съвета на ЕС държава-членка.Припомняме, че Катар беше обвинена в подкрепа на тероризма. Саудитска Арабия, Египет, Обединените арабски емирства (ОАЕ) и Бахрейн прекъснаха дипломатическите си отношения с държавата.", "date": "2017.06.30", "title": "България представлява ЕС в Катар и Монголия"}
{"url": "https://news.bg/politics/ot-bsp-iskat-preizchislyavaneto-na-vsichki-pensii.html", "text": "Депутатите от . В декларация, представена в пленарна зала, червеният депутат Драгомир Стойнев посочи, че българските пенсионери нямат вина, че управляващите можели толкова да \"издишат в политиката по доходите\".\"Пенсиите в България са ниски\", констатира Стойнев и изтъкна, че дори най-високите трудно стигат за достоен живот, за храна, лекарства, сметки. Ниските доходи на пенсионерите е проблем и на техните деца, допълни Стойнев.Той припомни, че народните представители са избрани да правят политика, а не да имитират грижа. Подобряването на живота на хората е цел на БСП. Искрено се надявам, че тя ще бъде и ваша, пожела Стойнев.Той припомни, че в сряда депутатите от Парламентарната група на БСП за България са гласували \"за\" предложението на ГЕРБ и Обединени патриоти за увеличение на минималната пенсия на 180 лева от 1-ви юли и на 200 лв. - от 1-ви октомври.\"Тази промяна ще усетят около 600 хиляди пенсионери. С това правителствената политика за доходите през 2017-та година е изчерпана. Не звучи като повод за гордост, но вероятно е подходящо за публични хвалби и отчитане на дейност. Подкрепихме ви, защото 2,2 млн. български пенсионери наистина нямат вина, че толкова можете и сериозно издишате в политиката за доходите\", допълни Стойнев.", "date": "2017.06.30", "title": "От БСП искат преизчисляването на всички пенсии"}
{"url": "https://news.bg/regions/samneniya-za-falshifikatsii-pri-otdavaneto-na-kamping-kavatsite.html", "text": "Възникнаха съмнения за фалшификации при отдаването под наем на къмпинг \"Каваците\", Созопол.Според едната страна, дружеството \"Хелио Тур С\" АД е отдало под наем терени и сгради на територията на къмпинг \"Каваците\" на дружеството \"Джи енд Джи 90\". Това станало през месец май 2016 г., когато с нотариална заверка на подписите е сключен договор, обяснява пред Нова телевизия адвокатът на Димитър Спасов-Каратиста.Според адвоката към момента на сключването на договора Зорница Илиева, която се подписала от страна на дружеството \"Хелио Тур С\" е била законно вписана в Търговския регистър.Според Евгения Банева обаче, която е дългогодишен изпълнителен директор и член на борда на директорите на дружеството \"Хелио Тур С\", вписването на Зорница Илиева към въпросната дата е станало с два фалшифицирани подписа. По думите на Банева съществува преписка в Първо районно управление на полицията, която е срещу Илиева.", "date": "2017.06.30", "title": "Съмнения за фалшификации при отдаването на къмпинг \"Каваците\""}
{"url": "https://news.bg/crime/izdirvat-oshte-dvama-napadateli-na-mladezhite-ot-asenovgrad.html", "text": "Нови две обвинения за хулиганство и нанасяне на средни телесни повреди са повдигнати вчера на две от задържаните лица след сбиването в Асеновград, коментира пред БНТ окръжния прокурор на Пловдив - Румен Попов. Има поне още две лица, които се издирват и ще им бъдат повдигнати обвинения.Има две пострадали деца с нанесена средна телесна повреда, едното от тях е с два счупени ломбални прешлена на гръбнака след удар с гребло, а другото със счупена ръка. Девет са задържаните лица до момента като всички те са участници в хулиганските действия в Асеновград от 26 юни. Попов допълва, че се очаква да бъдат повдигнати обвинения и на други две лица участвали в сбиванията.\"По досъдебното производство тепърва се установява съпричастността и на други лица, които са взели участие в хулиганските действия, т.е. очаква се след установяване на личността на нови обвинения спрямо други лица. Ще има и други обвинения с оглед събраните доказателства свързани със закани с убийство, защото такива доказателства са събрани към момента. Ще бъдат отделени материали за извършено престъпление опит за извършване на убийство чрез използване на МПС, тъй като има такива доказателства към момента по делото. В рамките на един месец максимум това досъдебно производство ще бъде внесено в районен съд Асеновград с надлежен обвинителен акт\", коментира окръжния прокурор на Пловдив - Румен Попов.", "date": "2017.06.30", "title": "Издирват още двама нападатели на младежите от Асеновград"}
{"url": "https://news.bg/world/gord-sam-che-sasht-napusnaha-parizhkoto-sporazumenie-za-klimata-obyavi-tramp.html", "text": "Американският лидер Доналд Тръмп обяви, че е горд, че е взел решение да изтегли САЩ от Парижкото споразумение за климата, информират световни агенции.\"\", каза Тръмп по време на реч за бъдещето на енергийния сектор на държавата.\"\", изтъкна той, аплодиран от присъстващите.Тръмп добави, че много хора са му благодарили за решението.\"\", поясни още той и каза, че някой ден САЩ могат да се върнат и да изпълнят споразумението при по-добри и по-справедливи условия.Борбата с климатичните промени е основно препятствие в разклатените трансатлантически отношения. Въпросът ще бъде обсъден на срещата на Г-20 в Хамбург следващата седмица.Европейските лидери категорично заявиха, че споразумението не може да бъде предоговаряно.", "date": "2017.06.30", "title": "Горд съм, че САЩ напуснаха Парижкото споразумение за климата, обяви Тръмп"}
{"url": "https://news.bg/finance/samo-30-ot-balgarite-poluchavat-nad-1-000-lv-sochat-danni-na-knsb.html", "text": "70% от българите получават под средната заплата. Това заяви председателят на КНСБ Пламен Димитров пред БНТ.Според Димитров само 30% от работещите българи получава заплата над 1 000 лв. Това е причината и да продължава емиграцията. В този контекст председателят на синдикатите заяви, че КНСБ ще настоява за по-висока стартова заплата на хората с висше образование.По думите на Димитров основният индикатор трябва да е реалната работна заплата и как тя се осреднява през националната статистика. Минималната работна заплата трябва да се съотнася около 50% от сумата, която реално получаваме като средна величина.Според него е важно да се направят промени по въпроса в реални срокове. Той призова да не отричаме минималната заплата. Тя трябва да бъде обвързана спрямо средното възнаграждение. След това вече ще е възможно минималната заплата да мине по сектори, икономически дейности и категории.Димитров отбеляза и че през изминалата година заплатите у нас са се повишили с около 10%. Разликата между заплатите в столицата и другите градове остава голяма - около 250 лв, сочат данни на КНСБ. Според Димитров увеличаването на заплатите налага договарянето на минималните осигурителни доходи, което беше замразено от бизнеса преди 2 години.", "date": "2017.06.30", "title": "Само 30% от българите получават над 1 000 лв. сочат данни на КНСБ"}
{"url": "https://news.bg/world/germanskiyat-parlament-uzakoni-ednopolovite-brakove.html", "text": "Германският парламент узакони еднополовите бракове, съобщава АФП.Така парламентът гарантира пълни права на гейовете и лесбийките, включително осиновяване на деца.Припомняме, само преди няколко дни германският канцлер Ангела Меркел смекчи позицията си по въпроса.От 623 законодатели 393 депутати гласуваха узаконяването на \"брак за всеки\", а 226 гласуваха \"против\", четирима депутати гласуваха \"въздържал се\".75 консерватора подкрепиха законопроекта.Самата Меркел гласува против мярката.Меркел обяви, че е гласувала против законопроекта, защото вярва, че бракът е между мъжа и жената. Тя добави, че решението й е лично, но се надява резултатът да доведе до по-голяма социална сплотеност.Законопроектът е иницииран от левите политически формации. Той ще трябва да мине и през горната камара на законодателния орган, Бундесрата, където ще бъде дебатиран, но не е необходимо гласуване. Опоненти на законопроекта обявиха, че ще внесат жалба в Конституционния съд, аргументирайки се, че германската конституция защитава само хетеросексуалните бракове.Християндемократическият съюз и Християнсоциалният съюз продължават да отхвърлят пълни права за гей двойките на религиозна основа.Бундестагът гласува законодателството за легализиране на еднополовите бракове на последната пленарна сесия преди парламентарните избори през септември.В понеделник Меркел заяви пред депутатите, че трябва да разглеждат легализирането на еднополовите бракове като \"въпрос на съвест\", освобождавайки членовете на консервативната коалиция, която беше против еднополовите бракове, индивидуално да решават как да гласуват.От 2001 г. Германия позволява еднополовите двойки да съжителстват, но браковете бяха забранени.Само 11 държави членки на ЕС са позволили еднополовите бракове.Всички потенциални коалиционни партньори след парламентарните избори на 4 септември, включително социалдемократите, призовават за узаконяване на еднополовите бракове.", "date": "2017.06.30", "title": "Германският парламент узакони еднополовите бракове"}
{"url": "https://news.bg/regions/katastrofa-mezhdu-dva-avtobusa-zatvori-patya-burgas-sozopol.html", "text": "Тежко пътнотранспортно произшествие затвори движението към Созопол по пътя Бургас - Созопол. Катастрофирали са два автобуса, съобщиха за News.bg от пресцентъра на МВР - Бургас. Установено е, че единият автобус е с бургаска регистрация. Той е бил управляван от 52-годишен българин, а с него били превозвани група туристи от Чехия. Той застигнал и блъснал отзад втория автобус, защото не успял да спре навреме в района на спирка \"Моряк\".Вторият автобус също бил с бургаска регистрация. Автобусът е собственост на фирма за превози от Китен, а в него се превозвали 14 пътника. И двете превозни средства пътували за Южното Черноморие. Инцидентът станал в 9.20 часа.На мястото на произшествието са пристигнали 3 полицейски екипа, служители от Районната служба \"Пожарна безопасност и защита на населението\" в Бургас и екипи на \"Спешна медицинска помощ\".Медиците констатират, че двама мъже са в по-сериозно състояние. Това били водачът на автобуса, превозващ чешки туристи, и неговият спътник, който е и представител на чешката туристическа фирма.Двамата пострадали са транспортирани в \"Шокова зала\" на УМБАЛ - Бургас. Останалите чешки туристи същи били в шок от катастрофата, но нямали сериозни наранявания. Те са откарани за допълнителни медицински прегледи в болница \"Бургасмед\".Отсечката Бургас - Созопол беше затворена в продължение на часове. Изчакваше се пристигането на тежка техника, която да премахне единия от двама автобуса от пътното платно, защото той не бил в движение.Движението към Созопол се отклоняше по обходен маршрут по пътя през село Маринка: Крайморие - Маринка - Ново Паничарево - Ясна поляна - Приморско.От АПИ съобщиха, че към 12 часа движението по пътя ІІ-99 Крайморие-Черноморец в посоката Созопол-Бургас е било възстановено.", "date": "2017.06.30", "title": "Катастрофа между два автобуса затвори пътя Бургас - Созопол"}
{"url": "https://news.bg/politics/na-12-yuli-priemat-parvi-variant-na-programata-za-evropredsedatelstvoto-ni.html", "text": "Парламентарното измерение на българското председателство обсъдиха в Комисията по европейски въпроси и контрол на европейсите фондове.Пред депутатите от комисията по темата \"Политически аспекти на Парламентарното измерение на първото Българско председателство на Съвета на Европейския съюз\" вижданията си изложиха ресорният заместник-министър по европредседателството и бивш евродепутат Моника Панайотова, както и българските евродепутите Момчил Неков, Владимир Уручев, Георги Пирински.Председателят на комисията Кристиан Вигенин отчете, че процесът на подготовка и в нашия парламент напредва. Той изтъкна, че след приемането на Лисабонския договор ролята на националните парламенти значително се е разширила. По думите му, още в предишния мандат е бил планиран календар на събитията, по които да се проведат срещите на парламентарно ниво.Заместник-министър Моника Панайотова изтъкна, че се подготвя обособяването на 3 ключови послания - \"консенсус\", \"конкурентоспособност\" и \"кохезия\". Така вече била обособена програмата на триото, в която българското правителство е взело активно участие. Приносът на страната ни е в обособяването на Западните Балкани като фокус.Предстои на 12 юли да бъде приет първи вариант на националната програма на България за председателството. Цветан Цветанов, председател на ПГ на ГЕРБ коментира, че страната ни ще има много сериозна роля по темата със сигурността, която вълнува целия ЕС.Евродепутътът Георги Пирински също подчерта, че би следвало да се постараем по-общите насоки да се фокусираме върху проблеми като миграцията и Дъблинското споразумение. По думите му те очевидно са блокирани и в Съвета на Европа и в ЕП нямало особено придвижване в позитивна посока. \"Наред с по-общите въпроси на политиката за сигурност и отбраната е целесъобразно да се помисли за такова фокусиране\", обясни той.\"За Българското председателство мерило ще бъде до каква степен сме способни на изпълняваме функцията на работещ консенсус в момент, когато ЕС изпитва почти непознати трусове и затруднения. В момент, когато дискусията в Европейския съюз и Европейския парламент е доста изострена\", посочи Георги Пирински.По думите му в Европейския парламент няма вече голяма коалиция, а сериозно обосноваване на различни гледища във връзка със сценариите, които се обсъждат за развитие на Европа.", "date": "2017.06.30", "title": "На 12 юли приемат първи вариант на програмата за европредседателството ни"}
{"url": "https://news.bg/politics/prehvarlyat-v-spetssada-koruptsionnite-dela-sreshtu-visshi-chinovnitsi.html", "text": "Специализираният наказателен съд - СНС, заради по-голямата си специализация и компетентност, ще решава дела за корупционни престъпления на представители на висшите етажи на властта. Това гласува днес парламентът на първо четене с внесени от Министерския съвет промени в Наказателно-процесуалния кодекс (НПК), съобщава БТА.Решеният на СНС ще засягат депутати, министри, председатели на държавни органи, националното и териториалните ръководства на Агенция \"Митници\", членове на УС на НАП, областните управители и заместниците им, магистратите, членовете на ВСС и инспекторите.В мотивите се посочва, че промените в НПК целят защита на жертвите на престъпления и изключване на паралелните наказателни производства в България и в друга държава от ЕС. Въвежда се дистанционен разпит на вещо лице по инициатива на пострадалите от престъпления.Занапред съдът ще е длъжен да обявява в какъв срок ще е готов с мотивите към присъдата. Вменява се задължение на касационния съд да изпраща незабавно препис от решението си на прокурора за изпълнение, когато става въпрос за ефективно лишаване от свобода. Заложен е и механизъм, който да доведе до усъвършенстване на уредбата на бързото и незабавното производство чрез създаване на единен процесуален ред за ускорено разследване в досъдебната фаза и разширяване на приложното му поле. С измененията се въвежда и разпоредително заседание, на което да се решават окончателно въпросите за допуснати процесуални нарушения в досъдебното производство.Филип Попов от БСП заяви, че не са съгласни определени лица да бъдат давани на нарочен съд само заради заеманата длъжност, защото това вероятно е неконституционосъобразно и неудачно.Мнозинството подкрепи и проекта за поправки в НПК на Корнелия Нинова и депутати от БСП, свързани с промени в процесуалния ред за прилагане на института на предсрочното освобождаване.Така занапред, ако предложението бъде прието и на второ четене, лишените от свобода няма да могат сами да преценяват дали е настъпил моментът за предсрочното им освобождаване. Вносителите са заложили преценката да бъде на органите по изпълнение на наказанието. В същото време се стесняват критериите за преценка дали една молба е основателна.Председателят на правната комисия Данаил Кирилов от ГЕРБ обясни, че нищо по отношение на предсрочното освобождаване не се е променило. Единствено, което е направено с предишни промени, е да се даде възможност на осъденото лице само да подава молба за предсрочно освобождаване.\"Персонализирахме и отговорността на всеки, който дава становище пред съда да има ли предсрочно освобождаване\", подчерта Кирилов. Той добави, че предпоставките за предсрочно освобождаване дори са засилени, а не минимализирани.", "date": "2017.06.30", "title": "Прехвърлят в Спецсъда корупционните дела срещу висши чиновници"}
{"url": "https://news.bg/society/roditeli-na-detsa-s-uvrezhdaniya-izlyazoha-pred-parlamenta.html", "text": "Родители на деца с увреждания излязоха пред парламента с искане за приемане на Закона за личната помощ. Родителите и техните деца носеха символични черни балони. Те определиха провежданата политика като антисоциална и по своята същност геноцид спрямо родителите и техните деца.Вера Иванова, родител на лице с увреждане заяви, че отново поставят пред депутатите исканията от Петия национален протест на хората с увреждане. \"Искаме реформа, искаме децата и хората с увреждания да получат адекватна подкрепа, както и приемане на Закон за личната помощ. Някои министри не искат да чуят и не искат да разберат елементарното нещо - искаме нашите деца да живеят\", настоя Иванова. По думите й политиката, която се провежда спрямо хората с увреждания е антисоциалната и е \"буквален геноцид срещу нас като родители\".\"Децата ни не трябва да съществуват, не трябва да ги има и не трябва да имат бъдеще. Надяваме се днес поне депутатите да гласуват и да приемат Закона за личната помощ, за да има живот за нашите деца\", посочи Иванова. По думите й все още липсва индивидуална оценка на потребностите на всяко едно дете, няма лична помощ според нуждите им, които са различни за всяко едно дете и лице с увреждане.\"Това се говори от години и никой не предприема нищо. Подиграват ни се с едни интеграционни добавки, които ако пиеш лекарство за 9 лв. и за 900 лв. помощта ти да е 9,93 лв., независимо от какво си болен и от какво имаш нужда. Това е гаврата на държавата спрямо нас. Ние не трябва да сме навън, нашите деца не трябва да се виждат, няма достъпна среда, няма електронна карта за здравеопазването, няма регистри, няма услуги, няма асистенти, нищо няма. Моят син е на 22 години, аз 22 години съм в този ад и ние съществуваме напук на държавата и въпреки държавата\", каза още Вера Иванова.Очаква се днес министърът на труда и социалната политика Бисер Петков да отговори на питане на народните представители Антон Кутев, Михаил Христов, Георги Гьоков за проблемите на хората с увреждания и действията спрямо тях. 10-тина майки заедо с техните деца участваха в протеста.", "date": "2017.06.30", "title": "Родители на деца с увреждания излязоха пред парламента "}
{"url": "https://news.bg/politics/angel-mitev-e-naznachen-za-direktor-na-ndk.html", "text": "Ангел Митев третият изпълнителен директор на НДК в последните три дни. Това съобщи на извънреден брифинг министърът на културата Боил Банов.Досега Митев е изпълнявал същата длъжност в държавното дружество \"Реставрация\". Решение за избора на нов директор е оказал фактът, че ремонтът трябва да бъде завършен в срок.Мотивът на Банов е, че иска да приключи ремонта на НДК: \"качествено, в срок и законосъобразно\". В борда на директорите на НДК влизат и Красимир Петков, Росица Бачева - юрист, Борислав Велков, който е досегашен председател на Съвета на директорите, който и контролира ремонта на НДК.Според министъра на културата Банов, който сега отговаря за НДК, изборът на новия директор Ангел Митев е продиктуван от напредналата фаза на ремонтните дейности.Банов благодари на досегашния директор на Националния дворец на културата за всичко, което е направил. \"Аз съм негов твърд поддръжник. Подкрепям културните му политики, това че подкрепяше творци и проекти, създаде нови пространства за изява\", каза министъра на културата.Той уточни, че решението на Боршош да се оттегли докато продължават проверките, е негово. \"Очаквам при един позитивен резултат да има възможност да го поканя отново на работа\", категоричен бе Банов.Припомняме, в открито писмо снощи  се оттегли от поста директор на НДК. Боршош бе уволнен в понеделник от вицепремиера и министър на председателството ни Лиляна Павлова, във вторник  от премиера Бойко Борисов. В сряда от прокуратурата обявиха, че се  за финансови неясноти, в четвъртък той самият се оттегли от поста докато тече разследването.", "date": "2017.06.30", "title": "Ангел Митев е назначен за директор на НДК"}
{"url": "https://news.bg/society/podari-si-priyatel-na-zhenski-pazar.html", "text": "На 2-ри юли всеки, който има желание може да се запознае с 4 от 1400-те кученца от приюта в Горни Богров. Инициативата от кампанията \"Подари си приятел\" ще се проведе между 10 и 13 ч. на Женски пазар в градинката на ъгъла на ул. \"Лозенград\" и ул. \"Стефан Стамболов\".От организаторите разказват, че кучетата от приюта не се различават по нищо от домашни любимци. Те имат нужда от ласки, разходки и любов. От \"Подари си приятел\" призовават да променим съдбата на животните като проявим доброта и осиновим кученце.В приюта в Горни Богров ежедневни грижи за кучетата полагат както служители, така и доброволци. Повечето от животните са били изоставяни или изгубени, но въпреки това са много дружелюбни и социални, споделят от приюта и призовават хората, които искат верен приятел, да осиновят кученце.На Женския пазар в неделя посетителите ще могат да се запознаят с четирите кученца - Блеки, Роско, Сузи и Рон.Кампанията \"Подари си приятел\" е организирана от \"Пазари Възраждане\" ЕАД и ОП \"Екоравновесие\".", "date": "2017.06.30", "title": "\"Подари си приятел\" на Женски пазар"}
{"url": "https://news.bg/crime/prezidentat-svidetelstva-po-deloto-nenchev-na-4-yuli.html", "text": "Президентът Румен Радев, който беше и командир на Военновъздушните сили, е призован като свидетел по делото срещу бившия военен министър Николай Ненчев. Държавният глава ще трябва да се яви на заседанието, насрочено за 4 юли, съобщава НоваТВ.Припомняме, срещу Ненчев са  за длъжностно престъпление. Те са свързани със сделката с Полша за ремонта на МиГ-овете.Съдът реши свидетелите по делото да бъдат разпитани в три дати. На 22 февруари са разпитани заместник-министърът на отбраната Десислава Йосифова, Валери Каменов, Николай Русев, Валентин Атанасов, Атанас Ганчев, Румен Николов, Ромил Златанов.Президентът Румен Радев трябваше да бъде разпитан на 12 април заедно с Константин Попов, Димитър Куюмджиев, Стоян Балабанов, Димитър Стоянов, Александър Александров, Венислав Цанов.На 16 март беше насрочен разпита на свидетелите Петър Петров, Антон Антонов, Николай Кацаров, Добромир Тотев, Борислав Сертов, Георги Балабанов, Георгица Стоянова, Даниела Георгиева.", "date": "2017.06.30", "title": "Президентът свидетелства по делото Ненчев на 4 юли"}
{"url": "https://news.bg/world/zabraniha-opiuma-plodovete-i-chadarite-na-voenen-parad-v-honkong-zaradi-si-dzinpin.html", "text": "Наркотиците, чадърите и плодовете бяха забранени за репортерите, отразяващи посещението на китайския президент Си Дзинпин на военен парад в Хонконг днес, съобщава АФП.Си посети военновъздушно летище на китайската армия в Хонконг - едно от най-очакваните събития по време тридневното му посещение в града по случай 20 г. от решението на Великобритания да предаде Хонконг на Китай.Преди парада журналистите получиха писмени инструкции за мерките за сигурност, които включваха 14 категории неща, които са забранени.Някои очаквано са забранени: огнестрелни оръжия, хладни оръжия и запалки.Други по-малко, тъй като са нелегални: цианид, опиум, морфин и хероин, които са ограничени в категориите \"токсични вещества\" и \"пристрастяващи наркотици\".Животни, растения, питиета, храна и плодове също бяха забранени.Тези, които искаха да изглеждат красиво пред Си, срещнаха проблеми, тъй като козметиката и дезодорантите също бяха забранени.Журналистите се изправиха и пред друг проблем - химикалките също не бяха разрешени.Чадърите бяха включени в отделна категория към \"черния\" списък - те се превърнаха в символ на продемократичното движение през 2014 г.Репортерите бяха снабдени с одобрени химикалки и чадъри.Военните обявиха в съобщение, че нещата са били забранени като част от мерките за сигурност.", "date": "2017.06.30", "title": "Забраниха опиума, плодовете и чадърите на военен парад в Хонконг заради Си Дзинпин"}
{"url": "https://news.bg/politics/dps-osadi-v-deklaratsiya-proyavite-na-agresiya-i-omraza-v-asenovgrad.html", "text": "ДПС осъди в декларация проявите на агресия и омраза в Асеновград. Мустафа Карадайъ, председател на ПГ на ДПС, припомни от парламентарната трибуна, че ролята на политиците е да успокояват обществото, за да не се нагнетява допълнително напрежение.Той припомни, че наказателната отговорност е лична, а прехвърлянето й върху цяла етническа група има за цел внушаване на колективна отговорност на етнически групи, което било крайно опасно и противоречащо на законите.Карадайъ се противопостави на изказванията на вицепремиера и съпредседател на патриотите Валери Симеонов. Той отново изтъкна, че ДПС осъжда формите на проява на разделение, омраза и етническо противопоставяне.\"Крайно време е да направим дебат и по въпроса относно състоянието на демокрацията в страната\", настоя той и изтъкна, че мирът и демокрацията са ценности, които трябва да защитаваме с всички сили. Карадайъ посочи, че в държавата се толерират хора, които публично демонстрират своята омраза.\"Официализирането на омразата е на път да създаде проблеми пред страната\", посочи Карадайъ и изтъкна, че \"пожар не се гаси с бензин\".Той цитира заглавия в пресата, в които се посочва, че вицепремиерът Валери Симеонов е , за да се разправя с циганите в Асеновград, както и публичните му изказвания, че инцидентът е възникнал на битова основа, но е прераснал в етническо противопоставяне.Обръщам се отново към основната политическа сила, каза още Карадайъ и попита - кой дава мандата вицепремиер да определя инцидента като етническо противопоставяне.\"Нека не забравяме, че има закон и докато тече разследване - констатациите са по-скоро внушение и компрометират авторитета на органите\", допълни лидерът на ДПС.Припомняме, на 26 юни цигани  кану-каяк в езерото \"40-те извора\", а след това инцидентът прерастна в масово сбиване. По-късно , а жителите на Асеновград няколко вечери поред излизат на протести срещу набезите на самонастанилите се в местната циганска махала.", "date": "2017.06.30", "title": "ДПС осъди в декларация проявите на агресия и омраза в Асеновград"}
{"url": "https://news.bg/politics/deputatite-prieha-na-parvo-chetene-da-kompensirat-politsaite.html", "text": "Депутатите приеха с единодушие от 171 гласа промените в Закона на МВР на първо четене.С приетите промени служителите на МВР, които до сега са имали право да получават униформено облекло и за които такова не е било осигурявано, ще бъде компенсирани.Те ще получават левовата стойност на облеклото в размер на лимита за съответната година и пропорционално на отработените месеци на длъжност за държавен служител. Средствата ще се отпускат за периода 2011 - 2015 година.Припомняме,  на служителите на МВР беше на ГЕРБ. На 28 юни, сряда, вътрешната парламентарна комисия прие на първо четене предложението. Оказа се, че полицаите не са получавали униформи или средства за служебните си облекла заради множеството обжалвания на обществените поръчки за това. Компенсацията на полицаите ще струва на държавата около 29 милиона лв. Опозицията също подкрепи промените, но обяви, че тази промяна всъщност е \"промяна на парче\". Според тях промените са продиктувани само от обявените протести на полицаите и не решават истинския проблем с възнагражденията в системата на МВР.Според приетите на първо четене текстове отпада и ограничението полицаите да не могат да зареждат гориво или да използват климатика и парното в автопатрулите.По време на парламентарния контрол зам.-министърът на вътрешните работи Красимир Ципов посочи, че ръководството на МВР работи усилено по въпроса за увеличение на възнагражденията на служителите в системата, но това едва ли ще стане през тази календарна година. Той призова и синдикатите да се откажат от .", "date": "2017.06.30", "title": "Депутатите приеха на първо четене да компенсират полицаите"}
{"url": "https://news.bg/your-voice/ndk-vinagi-shte-bade-sashtoto.html", "text": "Мисля, че Боршош направи максимума за НДК и има талант за това. Даже направи чудеса, защото е енергичен и играч. Което не е трудно да се прави с чужди пари и седуктивна природа. Той купуваше влияние, но поради вроден вкус го правеше през артисти, а не през футболисти, което не е качествена разлика. Факт е, че преобрази НДК. Факт е, че го направи, за да краде и че парите в един момент свършиха. Както свършиха и парите при социализма. Нямам илюзии, че ако вместо Боршош на това място беше Границки, който да раздава щедро пари на Искра Радева, Мишо Белчев, Антон не знам си кой от време разделно и цялата комунистическа потрес воглаве със Светлин Русев - всички сегашни защитници на Боршош щяха да запалят НДК и себе си от ярост, а сегашните му противници комунисти да казват, че това е истинската култура.На мен това ми е пълен потрес. Няма култура нито в едните, нито в другите, най-малкото в НДК. Това е малоумна, неспасяема за култура сграда, в която ходя по принуда. Единственият добър мениджмънт е там да се правят конгресни и партийни сбирки. И да се печелят добри пари от това, което изисква съвсем друг стил и мироглед. Профи.Типът Боршош е съвсем друг - Господин за един ден, което ми е симпатично в него. Като всички замогнали се български бутафори, на които съдбата е напълнила изненадващо джоба, докато им взема и малкото ум, той се юрва да краде през културата. Преди да се домогне до НДК крадеше от Мариус Куркински и Камен Донев. Вкусар. В същото време се замогна от бизнес с Васил Божков, Антоан Николов и Делян Пеевски. Проби от нищото, което означава, че има талант.Проблемът на тези хора е, че в един момент си вярват и се опитват да институционализират гламавия си български късмет и случаен вървеж. Боршош беше Людмила Живкова за две години. И го разбирам. Не мога да разбера онези, които се хвърлят на амбразурата, за да го защитават, след като е ясно, че е пирамида, която ги е използвала за прикритие, лустро, луксозно и артистично алиби и т.н. Те не са му задължени. Не са вземали негови пари за труда и изкуството си, а държавни, т.е. на всички ни. Възползвали са се от момента, но не осъзнават, че не той им е правил услуга, а те на него.Аз ненавиждам Живков, комунизма и всичко свързано с този модел на управление. Не само от честолюбие, защото е под достойнството ми и е естетически потрес, а и поради дълбоки убеждения, които няма да излагам сега. Това, което ме потриса в протестърите е комунистическата им реакция по случая. Бранят мошеник, който им подхвърля подаяния, за да си пази властта. Това ме скандализира, не друго.Впрочем, мога да напиша доста по-добра апология на Боршош от тази, че е махнал гащите на Христо Друмев и ги е заменил с гащите на Ваня Щерева, както и от всички баналки в стил \"НДК вече не е същото\". НДК винаги ще бъде същото. Това е ужасно архитектурно творение, което не става за култура поради фундаменталното разминаване между идея и онтология, а най-вече с тоталното разминаване с естетиката.НДК е грозно. И по дух и по форма. Няма как от него да се роди лебед, нито да се откъсне перо. Това е изнасилена работа. Сигурен съм, че и най-големите му искрени защитници знаят това.НДК е Кремиковци на културата. Пролетарско изделие. Струг на социалистическото въображение. Място, което не може да те привлече с дух. Материален остатък от амбицията на правешкото семейство, което диктуваше всичко в България в продължение на 35 години.Тодор Живков е феномен на комунистическата диктатура от селски тип, какъвто е българския контекст. Дъщеря му е разбрала, че има и други светове извън Правец, и е дала всичко от себе си още на първата си среща с духовността. Тюрбан, Рьорих и прочие. В резултат на това се е пръкнало НДК - соц. дизайн на летяща фруктиера в центъра на София. Футуристичният хоризонт на архитектите от онова време. Впрочем в Брюксел е пълно с такива безвкусици. Тук обаче НДК е окултно, комунистическо и бездарно място, строено заради амбицията на комплексираната и налудна дъщеря на селския диктатор. На никой нормален човек краката му няма да го заведат там. Той е толкова духовен притегателен център, колкото бяха ескалаторите на ЦУМ по времето на соца. Баба Людмила в центъра на София. И тя впрочем, като баба Ванга е изографисана бездарно от Светлин Русев.Доживях да я бранят хора с претенции за \"градскостта\". Капитал лайт: Трибют за Людмила Живкова. Разградски снобизъм. НДК е място за бездарни председателства на ЕС, конгреси, дискусии за ролята на педерастите и лесбийките в съвременния свят (в миналото - на жените и младежите), но не и за театър, поезия, музика и т.н.Боршош е талантливо олицетворение на тази посткомунистическа мистификация. Че и НДКазанова се извъди. Да умреш от кич. Кич, кич, кич и нищо друго. Никаква култура, никакви илюзии за красивото, доброто и вечното. Никакво \"все пак направи нещо\". Да ви имах взискателността, умна и красива. Той наистина ми е симпатичен, защото ми е ясен и го разбирам, но хората, които харесвах довчера? - вече не знам. И това е единственият ми мотив да се паля по тази тема.", "date": "2017.06.30", "title": "НДК винаги ще бъде същото"}
{"url": "https://news.bg/crime/arestuvaha-balgarski-trafikant-v-gartsiya.html", "text": "Властите в Комотини, Гърция, са задържали български гражданин, който е превозвал в личния си автомобил девет нелегални мигранти от Иран и Афганистан.Българинът обяснил, че кара хората от състрадание, защото нямали пари и не подозирал, че извършва нарушение за нелегален трафик на мигранти, съобщи БНР.Според гръцките власти обаче има основания срещу него да бъде повдигнато обвинение за нелегален трафик на хора. Мигрантите заявили, че са платили, за да влязат нелегално от Турция през сухопътната граница. Не става ясно обаче дали именно българинът е получил парите и е вкарал хората в Гърция.Припомняме, органите на реда в южната ни съседка зачестиха проверките на водачите на леки и товарни автомобили през последните месеци. Полицията в Гърция следи главно за ", "date": "2017.06.30", "title": "Арестуваха български трафикант в Гърция"}
{"url": "https://news.bg/world/germaniya-prie-zakon-za-borba-sreshtu-ezika-na-omrazata.html", "text": "Германският парламент прокара закон за борба срещу езика на омразата в социалните мрежи. Обаче критици алармират, че законът може да окаже драстични последици за свободата на словото в интернет, съобщава АП.Одобрената днес мярка има за цел да подсили вече съществуващите в страната ограничения върху речта, включително дългогодишна забрана за отричане на Холокоста.Освен това законът позволява налагане на глоби на социални мрежи в размер до 50 милиона евро, ако не премахват незаконно съдържание в рамките на седмица, включително и фалшиви новини.Правосъдният министър Хейко Мас твърди, че социалните мрежи се провалят да предотвратяват разпространението на екстремистко съдържание и фалшива информация.Експерти по човешките права и интернет компании заявяват, че законът рискува да приватизира процеса по цензуриране и може да има смразяващ ефект върху свободата на словото.", "date": "2017.06.30", "title": "Германия прие закон за борба срещу езика на омразата"}
{"url": "https://news.bg/world/yuzhna-koreya-podkrepya-tvardiya-podhod-na-beliya-dom-kam-kndr-no-tarsi-i-dialog.html", "text": "Южна Корея подкрепя твърдия подход на Белия дом към Северна Корея. Това заяви южнокорейският лидер Мун Дже-ин по време на среща с американския президент Доналд Тръмп и други лидери на САЩ във Вашингтон, съобщават световни агенции.Дже-ин поясни, че \"напълно симпатизира\" на по-твърдия подход на американския лидер.Новият президент на Южна Корея лобира пред американските лидери да подкрепят политиката му на диалог със Северна Корея, след като администрацията на Тръмп обеща да засили натиска над Пхенян заради ядрената и ракетна програма на КНДР.По време на първото си чуждестранно посещение след президентската победа по-рано този месец Мун се срещна с лидери на Конгреса преди вечеря с Тръмп.По-късно двамата лидери обсъдиха казуса как да спрат ядрените амбиции на КНДР, но остават с различни позиции дали трябва допълнително да изолират Северна Корея, или да търсят диалог с Пхенян.Мун и Тръмп обсъдиха също и търговията.", "date": "2017.06.30", "title": "Южна Корея подкрепя твърдия подход на Белия дом към КНДР, но търси и диалог"}
{"url": "https://news.bg/health/shefat-na-nzok-podava-ostavka.html", "text": "Управителят на здравната каса д-р Глинка Комитов е подал оставка, съобщава Zdrave.net.  Молбата за напускане е депозирана в парламента, потвърждава и председателят на парламентарната здравна комисия д-р Даниела Дариткова. Посочените мотиви са лични причини, заяви тя.От пресцентъра на НЗОК не потвърждават информацията засега.", "date": "2017.06.30", "title": "Шефът на НЗОК подава оставка"}
{"url": "https://news.bg/world/v-yaponiya-zapochna-sadeben-protses-za-intsidenta-s-aets-fukushima-1.html", "text": "В Япония започна съдебен процес срещу трима бивши ръководители на компанията оператор на АЕЦ \"Фукушима-1\", съобщава АФП.Бившият председател на Tokyo Electric Power (Tepco) 77-годишният Цунехиса Кацумата и бившите вицепрезиденти 66-годишният Сакае Муто и 71-годишният Ичиро Такекуро са обвинени в професионална небрежност, довела до смъртта на много хора след ядрения инцидент през 2011 г.Всички обвиняеми пледират невинен.Кацумата заяви пред токийския съд, че не е било възможно за него да предвиди риска, възникнал след земетресението и цунамито, които предизвикаха ядрената катастрофа през март 2011 г.Той се извини на японците за случилото се и се поклони.\"\", добави той.Ако бъдат осъдени, те могат да получат до 5 г. затвор или глоба до 9000 долара.Прокуратурата на два пъти отказва да повдигне обвинения срещу тях заради липса на достатъчно доказателства.", "date": "2017.06.30", "title": "В Япония започна съдебен процес за инцидента с АЕЦ „Фукушима-1”"}
{"url": "https://news.bg/entertainment/july-morning-zasilva-trafika-kam-chernomorieto-i-gartsiya.html", "text": "Очаква се този уикенд движението към Черноморието и Гърция да се повиши значително. Причината - първото утро на месец юли.Очаква се голям брой туристи и любители да се насочат към морето днес за July Morning. Трафикът ще бъде по-интензивен главно по АМ \"Тракия\" и АМ \"Струма\".Заради това е въведена и забрана за движението на тежкотоварни превозни средства по първокласните пътища и магистралите. Ограничението ще важи за следобедните часове, съобщи Нова телевизия.Синоптиците предвиждат времето по Черноморието през уикенда да бъде топло с максимални температури от 33 до 37 градуса. Минималните температури ще бъдат около 22 - 24 градуса. Температурата на водата ще бъде над 25 градуса.Тези, които възнамеряват да прекарат нощта на плажа в очакване на изгрева, трябва да имат предвид, че температурите през нощта ще паднат около 20-24 градуса.Времето в южната ни съседка Гърция също ще бъде подходящо. В северните курорти в страната през деня се очакват температури между 35-38 градуса. През нощта термометърът ще показва около 23 - 26 градуса.", "date": "2017.06.30", "title": "July Morning засилва трафика към Черноморието и Гърция"}
{"url": "https://news.bg/press/borisov-balgariya-e-gotova-da-podkrepi-pregovorniya-ekip-za-brekzit-229-migranti-tryabva-da-napusnat-lagera-v-harmanli-no-nyama-kade-da-otidat.html", "text": "Брекзит. \"Монитор\":Борисов: България е готова да подкрепи преговорния екип за Брекзит България е готова да подкрепи преговорния екип за Брекзит. Това става ясно от коментар на премиера Бойко Борисов от срещата му в МС с Мишел Барние, главен преговарящ от страна на ЕК за напускането на Великобритания от Евросъюза.\"България е подготвена да поеме своите отговорности като председател на Съвета на ЕС от началото на 2018 г. и да подкрепи преговорния екип в процеса по оттеглянето на Обединеното кралство Великобритания и Северна Ирландия от ЕС. Разчитаме на Вас като гарант за прозрачността на преговорите\", заявил премиерът.Борисов изтъкнал, че България подкрепя издигането на въпросите за правата на гражданите като първостепенен приоритет. За тази цел в бъдещото споразумение за оттегляне следва да бъде заложен недискриминационен и ефективно приложим механизъм, който да създаде правна сигурност за дългосрочно и постоянно пребиваващите в страната европейски граждани, съобщиха от пресслужбата на кабинета. Премиерът е изразил загриженост и за големия брой студенти във Великобритания. Оттегляне. \"Монитор\":Мирослав Боршош се оттегля от НДК Мирослав Боршош се оттегля от поста изпълнителен директор на Националния дворец на културата, докато текат проверките, свързани с управлението на НДК в навечерието на подготовката ни за председателството на ЕС. Това обяви самият той в официална позиция до медиите, разпространена от пресцентъра на Двореца. \"В последните дни сме свидетели на безпрецедентна атака срещу НДК - най-голямата културна институция в страната. Това е саботираща акция не само към Двореца, но и към подготовката на България за предстоящото председателство на Съвета на ЕС. Не мога да позволя каквито и да било съмнения и обвинения да попречат на това най-важно събитие за България\", се казва в нея.\"Благодаря още веднъж на премиера Бойко Борисов, че ме възстанови на поста, за доверието и за това, че направи възможно гласът на хората да бъде чут и по-силен. Благодаря на всички, свързани с българската култура, и на останалите, които ни подкрепиха заради силата и вярата в каузата, на която посветихме последните две години и половина. За мен това е огромно доказателство, че вървим в правилната посока. Благодаря на екипа си в НДК, без който нищо от направеното до момента нямаше да е възможно\", пише в позицията си Мирослав Боршош. Бежанци. \"Сега\":229 мигранти трябва да напуснат лагера в Харманли, но няма къде да отидат 229 мигранти с вече получен статут имат срок до утре да напуснат лагера за бежанци в Харманли, предава Би Ти Ви. На улицата обаче остават и семейства с деца без документи и без пари.Нито една община не е заявила готовност да приеме някого от тях.У нас все още не се работи за интеграцията на получилите закрила.\"Началникът на лагера дойде и каза: \"След Рамазана да ви няма\". Питах го: \"Къде да отида - имам жена и две деца, нямаме документи, нямаме пари?\". Той каза: \"Не ме интересува, ако искаш, хващай гората\", разказа Саид Рахмани, чието семейство е било предупредено, че трябва да напусне лагера преди две седмици.Друго семейство от Афганистан, на което също е отказан статут и в момента обжалва пред съда, също е подканено да си тръгне.От ръководството на лагера отричат да са гонили чужденци без статут. Твърдят, че само сирийските семейства, които вече са получили международна закрила, са в предизвестие да напуснат лагера. Срокът изтича утре. Протести. \"Дума\":Синдикатите и МВР пак не се разбраха Протестът на полицаите, планиран за 5 юли, ще се състои. В него ще се включат и всички синдикални организации в МВР. Това обяви председателят на Синдикалната федерация на служителите в МВР Валентин Попов след срещата на синдикатите с министъра на вътрешните работи Валентин Радев и с неговите заместници. Причината за решението на синдикалистите е упоритият отказ на управляващите за корекция на възнагражденията в сектор \"Сигурност\". Заплатите на служителите в МВР не могат да се увеличат сега, няма как, настоя министърът на вътрешните работи Валентин Радев. Той допълни, че когато стане възможно, веднага щели бъдат увеличени заплатите на полицаите, но средства били необходими и в други сектори. Министърът твърди, че разликите в заплащането на полицаите \"ще бъдат изправени със социални придобивки и със специфични възнаграждения\", получаващи се периодично.Днес се очаква в парламента да се разгледат промени в закона за МВР, с които ГЕРБ се опитват да потушат част от напрежението. Идеята е да се позволи полицаите да получат парични компенсации за времето, в което не са получавали униформи, а сами са ги купували. Жега. \"Труд\":41 градуса стигна жегата днес в Лом и Оряхово  Днешният 29 юни беше необичайно горещ, като в Лом и Оряхово температурите достигнаха 41 градуса.Въпреки това не беше подобрен абсолютният рекорд за месеца - 43 градуса, съобщи БТВ.Днес в шест области беше обявен оранжев код за опасно горещо време, а за по-голямата част от страната важеше жълт код.Утре ще е още по-горещо, като температурите ще достигнат 40 - 42 градуса.Само за шест области и София-град е обявен жълт код, за останалите области важи оранжев код.Големите горещини ще продължат до събота.Виновник за тях е циклон, който донесе проливни дъждове и бури в Централна и Западна Европа. България обаче попада в периферията му, носеща изключително горещи въздушни маси от Северна Африка.", "date": "2017.06.30", "title": "Борисов: България е готова да подкрепи преговорния екип за Брекзит; 229 мигранти трябва да напуснат лагера в Харманли, но няма къде да отидат"}
{"url": "https://news.bg/int-politics/beliyat-dom-zashtiti-atakata-na-tramp-sreshtu-dvamata-zhurnalisti.html", "text": "От Белия дом защитиха атаката на американския президент Доналд Тръмп срещу двамата журналисти, предадоха световните информационни агенции.Това бе направено в изказване на говорителя Сара Сандърс. Така тя отговори на въпрос на репортер какво мисли като жена на обидни коментари за външността на друга жена. По думите й, президентът е имал право да се защити, тъй като неведнъж е бил нападан от двамата в предаването им. Самата аз съм жена, заяви тя, но не съм се оплаквала, когато в същото предаване името ми е било засегнато. Сандърс припомни, че Тръмп вече е показал, че ще се бори срещу критиките срещу него и не се оставя да бъде обиждан. Припомняме, че Тръмп направи необичайно остра словесна атака срещу двама журналисти от NBC - Джо Скарбъро и Мика Бжежински.Тръмп ги нападна на лично ниво, наричайки Бжежински \"луда\", а Скарбъро \"психопат\". Според наблюдатели тук става въпрос за омраза и сексизъм.", "date": "2017.06.30", "title": "Белият дом защити атаката на Тръмп срещу двамата журналисти "}
{"url": "https://news.bg/int-politics/imigratsionniyat-ukaz-na-tramp-vleze-v-sila.html", "text": "Имиграционният указ на американския президент Доналд Тръмп влезе в сила в четвъртък вечерта (местно време). Той включва ограничения за влизането на шест мюсюлмански страни, предадоха световните информационни агенции. Въпреки че граничните власти не очакват проблеми след влизането в сила на новите мерки, Хаваите ще отнесат въпроса до съдилищата, тъй като се опасяват, че има нарушения на разпореждането на Върховния съд. Според новите правила през следващите 90 дни онези, които нямат близки отношения, т. е. нямат родител, съпруг, дете, зет и снаха, или брат или сестра - няма да могат да влизат в САЩ. Става въпрос за граждани на Иран, Либия, Сирия, Сомалия, Судан и Йемен.Припомняме, че по-рано тази седмица Върховният съд на САЩ обяви, че позволява да влезе в сила част от наложената от Белия дом забрана за пътуване на някои чуждестранни граждани до американска територия.Тръмп похвали това решение като победа за националната сигурност.  През януари президентът Доналд Тръмп се подписа под указ за спиране на достъпа на граждани на няколко мюсюлмански държави до американска територия. Забраняваше на гражданите на 7 държави, включително Ирак, да пътуват до САЩ. Указът беше блокиран от американски съд. Няколко месеца по-късно, на 6 март, Тръмп ревизира указа, изваждайки Ирак от списъка. Указът включва 90-дневна забрана за пътуване на гражданина 6 мюсюлмански държави до територията на САЩ. Става въпрос за Иран, Либия, Сирия, Сомалия, Судан и Йемен.Първият указ забраняваше на граждани на седем държави да влизат в САЩ за 90 дни и на всички бежанци забрана за 120 дни. На бежанците от Сирия беше наложена безсрочна забрана.Доналд Тръмп изкова победа, след като днес Върховният съд ограничи решенията на по-долна инстанция, които блокираха мерките на Тръмп за ограничаване на имиграцията от шест мюсюлмански държави.От октомври Върховният съд ще започне да изслушва аргументите относно легитимността на политиките на Тръмп.Върховните съдии частично одобриха извънредното искане на Белия дом заефективно изпълнение на указа от 6 март, докато съдебната битка продължава. Съдът също поясни, че частично позволява да влезе в сила поисканите от администрацията 120 дни да не се допускат бежанци на американска територия.", "date": "2017.06.30", "title": "Имиграционният указ на Тръмп влезе в сила "}
{"url": "https://news.bg/int-politics/oon-potvarzhdava-himicheskata-ataka-v-siriya.html", "text": "Доклад потвърждава химическата атака, извършена със зарин или подобно на него вещество в началото на април в Хан Шейхун, Сирия. Той е изготвен от Организацията за забрана на химическите оръжия. Доказателствата са проби от телата на загиналите, околната среда и разкази на свидетели. Все още няма отговор на въпроса кой точно е отговорен за нападението. Сирийските власти отричат да имат вина. Русия, съюзник на Дамаск, е на същото мнение. САЩ удариха след атаката сирийска военновъздушна база с крилати ракети, след като обвиниха сирийската армия в избиването на десетки цивилни с нервнопаралитичен газ, който бил съхраняван в ударената база.Докладът дори не е публично оповестен, но някои дипломати на ООН вече коментираха публично. Американският представител Ники Хейли заяви, че вече има потвърждение, че подобни оръжия за били използвани срещу сирийския народ. ", "date": "2017.06.30", "title": "ООН потвърждава химическата атака в Сирия "}
{"url": "https://news.bg/int-politics/ungariya-otnovo-skochi-na-soros.html", "text": "Унгарският премиер Виктор Орбан за пореден път критикува остро дейността на милиардера Джордж Сорос, По думите му, той заплашва бъдещето на цяла Европа, а не само на Унгария. За него мигрантската криза е бизнес и той ще се опита да повлияе на унгарския отказ от приемането на бежанците. Премиерът отново сравни неправителствени организации (НПО), финансирани от милиардера Джордж Сорос, с мафия.Орбан, който е десен популист, отдавна критикува организациите на гражданското общество, финансирани от родения в Унгария Сорос,обвинявайки ги, че се противопоставят на неговите твърди миграционни политики и работят като платени политически активисти, застъпващи се за целите на Сорос.\"За наше съжаление той е унгарец и се казва Джордж Сорос. - заяви Орбан, но настоя, че не става въпрос за вътрешен проблем. ", "date": "2017.06.30", "title": "Унгария отново \"скочи\" на Сорос "}
{"url": "https://news.bg/regions/katastrofa-ogranichi-dvizhenieto-po-patya-simitli-blagoevgrad.html", "text": "Катастрофа ограничи движението по път I-1 Симитли-Благоевград. Преминаването в района се извършва в една лента, двупосочно.За МПС над 12 тона движението е преустановено, съобщиха от АПИ.В произшествието са участвали лек автомобил и ТИР. Установено е, че към 5.30 часа автомобил с румънска регистрация навлиза в платното за насрещно движение. Вследствие на това тя се удря в ТИР.В инцидента са пострадали 3 души. Те са транспортирани в болницата в Благоевград. Трафикът временно се осъществяваше в едната лента. Движението по пътя вече е възстановено.", "date": "2017.06.30", "title": "Катастрофа ограничи движението по пътя Симитли-Благоевград"}
{"url": "https://news.bg/society/noshten-shturm-na-romskata-mahala-v-asenovgrad.html", "text": "Напрежението в Асеновград ескалира снощи. Протестиращите тръгнали на шествие към сградата на Общината, след което щурмуват ромската махала в града. При опит да пробият кордона от полицаи и жандармеристи, полицията установява двама души, които провокират с агресивни действия. Двамата са отстранени и предупредени, съобщи тази сутрин пред НоваТВ представител на МВР в района, арестувани няма.Участници в протеста твърдят че е имало полицейско насилие и няколко души са удряни по гърба с палки, полицията отрича да има такива случаи. Техни представители са провели снощи 10-минутен разговор с шефа на пловдивската полиция комисар Илков, който им разрешава да продължат надолу мирно, но много хората обаче тръгват към махалата.Днес протестите продължават, гражданите твърдят, че ще протестират мирно, полицията коментира, че имат надежда да продължи един мирен протест.\"В Асеновград има известно напрежение, продиктувано от лица, които с провокативните си действия се създават напрежение между протестиращи и полиция\", коментира пред БНТ шефът на полицията в Пловдив ст. комисар Атанас Илков.По отношени на ескалацията на напрежението Илков допълни, че \"Действията на колегите са били много адекватни и бързи. Единственото, което е, че сме разполагали с по-малко ресурс, което е довело до известни затруднения по овладяване на тази ситуация. Нямам данни за други нападения и напрежения назад във времето. Единствено след създалата се ситуация на язовира, от тогава започва това напрежение и то ескалира малко след това. Мероприятието, го подсигуряваме с достатъчно сили, така че да не допуснем нарушаване на обществения ред и ескалиране на напрежение между протестиращи и полицаи. Вземаме всички необходими мерки за големия протест в неделя. По време на снощния протест нямаше задържани лица. Имаше само две лица с по-агресивно поведение. Те бяха изведени от протеста и после бяха освободени.\"Във връзка с , вътрешният министър Валентин Радев обясни във вчерашния ден, че ситуацията е под контрол, на място има жандармерия. Изпратени са и допълнително полицаи от Пловдив.Вицепремиерът Валери Симеонов е там, \"надяваме се, че там няма да има ескалация\", изтъкна министър Радев.Припомняме, че вчера Прокуратурата в Асеновград внесе искане в съда за мярка за неотклонение а, обвинени в нападението на децата и треньори по водно гребане. Според прокуратурата, жителите на ромския квартал са извършили хулигански действия с особена дързост и цинизъм. Обвиняемите са Яшар, Исмет, Славчо, Ангел, Васил, Костадин, Емрал, Абдраман и Стефан., че нападателите от Асеновград са турци, а не цигани, става ясно от официалното им съобщение до медиите. От партията изтъкват, че в нормите, приети от ООН всеки сам избира етноса си.", "date": "2017.06.30", "title": "Нощен щурм на ромската махала в Асеновград"}
{"url": "https://news.bg/regions/izdirvat-tyaloto-na-vtoroto-dete-udavilo-se-v-reka-iskar.html", "text": "Продължава издирването на тялото на второто дете, което се удави вчера във водите на река Искър, край плевенското село Ставерци.Вчера, група от 6 тийнейджъри отшили до реката да се разхладят и въпреки забраната влезли в нея да се къпят. Заради силното течение две от децата изчезнали във водите, а други две били спасени от приятелите си.Тялото на първото дете, 13-годишно момиче, беше открито вчера от водолази. Другото дете все още се издирва.", "date": "2017.06.30", "title": "Издирват тялото на второто дете, удавило се в река Искър"}
{"url": "https://news.bg/politics/rumen-gechev-vizhda-kapan-v-zaema-ot-200-mln-za-migranti.html", "text": "\"Правителството поставя страната ни в опасна ситуация с новия заем от 200 млн. евро\", коментира депутатът от БСП Румен Гечев пред БТВ.Той смята, че договорът, сключен между правителството и ЕС, позволява парите да бъдат изразходвани, освен за образование, за мигранти и разселени лица на територията на страната.Гечев се съмнява, че \"никъде не пише какво е съотношението, дали няма да бъдат използвани 5 евро за образованието, а другите - за разселване на бежанците?\" Той определя новия заем като кредитен капан. \"Българското общество и парламент са подведени\" според него.Гечев смята, че след отказа на страни като Полша, Унгария, Чехия и Словакия да приемат мигранти, явно трябва една държава, която да бъде послушна. \"Тия мигранти не могат да отидат в тези 4 страни, те трябва да отидат някъде другаде\", допълни той.\"Ако наистина имаме 13 млрд. лв. резерв, защо трябва да влизаме в такъв риск с мигранти за 200 млн. евро\", коментира Гечев. Според депутата на левицата другото притеснително е, че влизаме във финансов риск ако вземем нов заем. ", "date": "2017.06.30", "title": "Румен Гечев вижда капан в заема от 200 млн. за мигранти"}
{"url": "https://news.bg/regions/varnenski-dilar-preskacha-dve-ogradi-za-da-izbyaga-ot-politsaite.html", "text": "Полицаите във Варна задържаха наркоразпространител, той е зад решетките за 72-часа. Варненската окръжната прокуратура 34-годишният Георги В. от Варна в притежание на наркотични вещества.Георги е бил заловен на 26 юни привечер, след като полицията претърсила колата му. На задната седалка открили 32,53 гр. марихуана, разпределени в пликчета, електронна везна и пакет с амфетаминопроизводно вещество - 0,08 г.При ареста Георги се опитал да избяга към варненското пристанище, той прескочил две огради, но паднал и се наранил. Впоследствие бил настанен в болница с полицейска охрана.", "date": "2017.06.30", "title": "Варненски дилър прескача две огради, за да избяга от полицаите"}
{"url": "https://news.bg/politics/shefat-na-nzok-ne-posochva-motivi-za-ostavkata-si.html", "text": "Началникът на НЗОК д-р Глинка Комитов е подал оставка без да посочва мотиви за своето решение. Това каза пред журналисти в парламента д-р Даниела Дариткова, председател на здравната комисия. Д-р Дариткова уточни, че д-р Комитов е депозирал оставката си в деловодството на парламента вчера след 17.00 часа.Дариткова изтъкна, че Глинка Комитов се е позовал на Закона за здравното осигуряване, който му дава възможност да подаде оставка, без да посочи мотиви за своето решение.\"Смятам, че мотивите му са изцяло лични\", коментира д-р Дариткова. \"Решението е негово лично и ние ще спазим процедурата по приемането на оставката с решение на Народното събрание, ще стартираме процедура за избор на нов управител, който трябва да приключи в 30-дневен срок от приемането на оставката\", уточни председателят на здравната комисия.По думите й все още няма кандидат да оглави Здравната каса. Очаква се всяка парламентарна група да номинира кандидат за управител на НЗОК.", "date": "2017.06.30", "title": "Шефът на НЗОК не посочва мотиви за оставката си"}
{"url": "https://news.bg/regions/patni-politsai-spasiha-zhivot-v-stolitsata.html", "text": "Вчера по обяд мъж помолил за съдействие младши инспекторите Теодор Александров и Георги Шаламанов от \"Пътна полиция\" в СДВР, докато подпомагали движението на бул. \"Цар Борис III\" в района на Княжево. Мъжът обяснил, че шофирайки се  колата.Полицаите веднага потърсили Бърза помощ. Виждайки състоянието на човека обаче, те решили, че трябва да действат незабавно. Закарали го до най-близката болница, където му била оказана спешна помощ.Мъжът благодари сърдечно на униформените, чиято бърза и адекватна реакция е спасила живота му.Младши инспектор Александров е служител на МВР в отдел \"Пътна полиция\" от 2000 г., а колегата му -Шаламанов, от 2004 г. Те са получавали много награди за професионално изпълнение на задачите си.", "date": "2017.06.30", "title": "Пътни полицаи спасиха живот в столицата"}
{"url": "https://news.bg/world/ruski-hakeri-i-maykal-flin-svarzvani-s-imeyli-na-hilari-klintan.html", "text": "Материал на \"Уолстрийт джърнъл\" дава най-силната индикация до момента, че може да е имало - най-малко е имало опит, за сътрудничество между представители от кампанията на американския президент Доналд Тръмп и руски хакери, които са атакували имейли на демократите.Статията повдига сериозни въпроси относно това дали бившият съветник по националната сигурност на Белия дом Майкъл Флин е бил замесен в тези усилия да се установи контакт с хакери.Преди президентските избори в САЩ в края на 2016 г. дългогодишен изследовател от Републиканската партия започнал независима кампания за сдобиване с имейли, които са били откраднати от частния сървър на Хилари Клинтън, вероятно от руски хакери.Авторът на статията Шейн Харис описва действията на Питър Смит, поддръжник на Тръмп от Републиканската партия, да проследи 30-хилядите имейли на Хилари Клинтън или изтритите съобщения на бившия държавен секретар преди президентските избори през 2016 г.Смит се е опитал да се свърже с няколко хакерски групи, включително с най-малко две, които Смит вярва, че са били свързани с Русия, за да се разбере дали те са хакнали имейлите и дали могат да бъдат публикувани.Имейлите, които според Клинтън са изтрити, защото са лични и не са свързани с работата й като държавен секретар, никога не се появяват. И Смит никога не е работил за кампанията на Тръмп.Но статията на американския вестник е особено значима, защото се споменава едно име: Майкъл Флин, който по това време съветва кампанията на Тръмп.Смит многократно е повтарял, че е поддържал контакт с Флин относно усилията да се намерят имейли на Клинтън.Отделно авторът на статията описва доклад на американското разузнаване, в който се твърди, че руски хакери са обсъждали как да предадат имейли на Флин чрез трета страна.Разследващи са проверили доклади на разузнавателните агенции, които описват как руски хакери са обсъждали въпроса да се сдобият с имейли от сървъра на Клинтън и след това да ги предадат на Флин чрез посредник, според американски източници.", "date": "2017.06.30", "title": "Руски хакери и Майкъл Флин свързвани с имейли на Хилари Клинтън"}
{"url": "https://news.bg/society/osiguryavat-dopalnitelni-avtobusi-s-kursove-do-park-muzey-vrana.html", "text": "На 30 юни и 1, 2 юли се осигуряват допълнителни автобуси, които ще се движат по маршрута на автобусна линия 505 от пл.\"Орлов мост\" - парк музей \"Врана\" и ще изпълняват курсове с часове на тръгване:- от площад \"Орлов мост\" в 19 и 19 и 15ч.- от парк музей \"Врана\" - два автобуса в 22 часаАвтобусите ще спират на следните спирки двупосочно:- \"Орлов мост\" - посока НС \"Васил Левски\", разположена на бул.\"Евлоги и Христо Георгиеви\";- хотел \"Плиска\";- МБАЛ \"Света Анна\";- \"МС Цариградско шосе\";", "date": "2017.06.30", "title": "Осигуряват допълнителни автобуси с курсове до парк музей \"Врана\""}
{"url": "https://news.bg/int-politics/honkong-osvobodi-26-opozitsioneri-predi-vizitata-na-kitayskiya-lider.html", "text": "Властите в Хонконг освободиха в петък 26 задържани по-рано опозиционери. Това бе направено преди пристигането на китайския президент Си Дзинпин, предаде \"Ройтерс\".Водещите активисти за демократично управление на града бяха отведени в ареста след протест в политически разделения Хонконг.Всички задържани са пуснати под гаранция и до септември ще бъдат наблюдавани от властите. Повече информация не е дадена.Дзинпин пристигна в Хонконг във връзка с 20-годишното честване предаването на града на китайската държава от страна на Великобритания.Изключителни мерки за сигурност се прилагат в града заради посещението на Дзинпин.От връщането на града на Китай през 1997 г. Хонконг се управлява според схемата \"една страна - две системи\", която предоставя невиждани на китайска територия права, включително свобода на словото и независима съдебна система. Но в последно време Пекин се опитва да се намесва в различни области, включително в политиката, образованието и медиите.Макар че много млади активисти се заканиха да продължат протестите по време на визитата на Дзинпин, други жители на града обявиха, че ще празнуват годишнината по време на посещението на китайския лидер.Визитата на Си ще кулминира с встъпването в длъжност на новия лидер на града Кари Лам, който беше назначен от прокитайска комсиия. Тя обеща да излекува разделението в града.", "date": "2017.06.30", "title": "Хонконг освободи 26 опозиционери преди визитата на китайския лидер"}
{"url": "https://news.bg/int-politics/bagdadi-e-ubit-tvardi-iran.html", "text": "Лидерът на \"Ислямска държава\" Абу Бакр ал Багдади е убит. Това твърди източник от Бригадите \"Ал Кудс\" от Корпуса на гвардейците на ислямската революция на Иран. \"Терористът Багдади определено е мъртъв\", завява Али Ширази, цитиран от ИРНА. Той обаче не дава повече подробности по случая. Припомняме, че Русия обяви по-рано този месец, че не може да потвърди дали лидерът на ДАЕШ е бил убит по време на въздушен удар в Сирия миналия месец.Москва обяви, че руските сили може би са убили лидера на ДАЕШ, но Вашингтон подчерта, че не може да потвърди информацията. Западни и иракски представители изразиха скептицизъм.", "date": "2017.06.30", "title": "Багдади е убит, твърди Иран"}
{"url": "https://news.bg/politics/borisov-zaracha-na-polititsite-na-balkanite-da-nadrasnat-istoriyata.html", "text": "Това, че България е председател на Съвета на ЕС за шест месеца, не означава, че можем да направим всичко, което желаем. Можем да се придвижим много напред, ако политическият елит на всяка една от държавите, желаещи членство в евроатлантическите структури, надрасне историята.Тази позиция беше изразена от министър-председателя Бойко Борисов при участието му в срещата на върха на държавните и правителствените ръководители на страните участнички в Процеса за сътрудничество в Югоизточна Европа (ПСЮИЕ).\"Нашите балкански народи - те са европейски народи, но хората имат нужда от перспектива, не само да си говорим кой цар на кого е. Това е важно за историците, но кое е по-важно от това да вървим напред и да добруват народите ни\", коментира Борисов в Дубровник, където се провежда форумът.Той посочи, че пред колегите си е обяснил, че членството в НАТО и ЕС започва от промяната в манталитета.\"На Балканите навикът е колко пари и кога ще дадат - ако може веднага, и изведнъж да станем като Швейцария. Този манталитет трябва да се промени. В Европейския съюз се работи по друг начин - хората на първо място искат да видят ценностите, да видят реформите, да видят свободата на словото, свободата на придвижването, борбата с престъпността, с корупцията и едва тогава можем да поставим темата за присъединяването с кохезионните фондове, с Берлинския процес и всичко останало\", каза Борисов.Според него пресните рани от конфликтите на Балканите спъват процеса на интеграция и на развитие на региона. Борисов даде пример със споровете за това кой да поеме председателството на ПСЮИЕ след Словения и Босна и Херцеговина. \"Би трябвало да е Косово. И отправих призив към колегата Вучич да се съгласят. Как ще говорим за НАТО и ЕС, като едно председателство не може да направим\", запита премиерът.Борисов изтъкна и важността на икономическото развитие на държавите от Балканите, припомняйки българската поговорка \"Помогни си сам, за да ти помогне и Господ\" и издадената от цар Иван Асен ІІ през 1230 г. Дубровнишка грамота, която е създала предпоставки за развитието на търговията между България и Хърватия още през Средновековието.\"Да направим така, че на Балканите БВП да стане като в Бенелюкс и тогава всички ще ни искат\", настоя той.Борисов е отбелязал важността на инфраструктурните проекти и е коментирал, че докато България развива своите инфраструктурни връзки с Турция, Сърбия и Гърция, в западната част на полуострова това все още не е приоритет.Премиерът е казал пред журналисти в Дубровник, че в провежданите от него в рамките на форума двустранни срещи с президентите на Косово Хашим Тачи и на Сърбия Александър Вучич обсъжда развитието както на двустранните икономически отношения, така и постигането на отношения на добросъседство между държавите от Балканите.", "date": "2017.06.30", "title": "Борисов заръча на политиците на Балканите да надраснат историята"}
{"url": "https://news.bg/bulgaria/ekstremna-opasnost-ot-pozhari-v-sabota.html", "text": "Екстремална опасност за пожари в събота (1 юли) има в 23 области в страната, предупреждават от Националния институт по метеорология и хидрология (НИМХ) при БАН.Предупреждението важи за части от областите Видин, Монтана, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Сливен, Стара Загора, Кърджали, Хасково, Ямбол, Кюстендил, Перник, София-област и Благоевград.При този екстремален индекс за пожароопасност са възможни бързо разпространяващи се много силни пожари с въвличане на дървесните корони.Много голяма опасност от пожари има в цяла Севeрна България, както и в южната и югоизточната част на страната.Тази степен на предупреждение означава, има риск за възникване на пожари в местности с гори и храсти.На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.06.30", "title": "Екстремна опасност от пожари в събота"}
