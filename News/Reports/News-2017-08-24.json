{"url": "https://news.bg/politics/borisov-posreshtna-makron-na-letishte-varna.html", "text": "Френският президент Еманюел Макрон и съпругата му пристигнаха тази вечер на посещение у нас. Те бяха  посрещнати на летище Варна от министър-председателя Бойко Борисов и министъра на външните работи Екатерина Захариева.В чест на френския държавен глава беше построен взвод матроси.Еманюел Макрон и първата дама Бриджит Макрон ще пренощуват в резиденцията Евксиноград край Варна.Утре сутринта там ще се състои и официалната церемония по посрещане на френската президентска двойка от  президента Румен Радев.Това е първото посещение на френски държавен глава у нас от 10 години.Визитата е по покана на премиера Борисов.Предвижда се утре Еманюел Макрон да разговаря с президента Румен Радев и с премиера Бойко Борисов. Сред темите, които те ще обсъдят, са българското председателство на Съвета на Европейския Съюз, присъединяването на България към Шенген, евроинтеграцията на Западните Балкани, правата на европейците при командировки в чужбина - проблемът с т. нар.", "date": "2017.08.24", "title": "Борисов посрещна Макрон на летище Варна"}
{"url": "https://news.bg/int-politics/makron-e-po-uveren-za-komandirovanite-rabotnitsi-sled-sreshtite-v-rumaniya.html", "text": "Макрон е уверен в споразумението за \"командированите работници\" след среща с румънския президент, съобщава Ройтерс.Правилата на Европейския съюз за наемане на работна ръка от страни с ниско заплащане трябва да се подобрят, заяви президентът на Румъния Клаус Йоханис днес.Йоханис не дава подробности за това, което би сметнал за приемливо след срещата с президента Еманюел Макрон. Френският президент чул достатъчно, за да обяви, че остава убеден, че все още може да бъде постигнат компромис до края на годината.\"Много е важно да се избегне безполезно опростяване\", каза Йоханис на съвместна пресконференция в Букурещ. \"От една страна, има недоволство във Франция за недекларираните работници, а от друга страна има много хора в Източна Европа, Румъния, които искат да работят във Франция, Германия, Испания. Ясно е, че директивата трябва да се подобри\", допълва той.Макрон иска да преработи система, която позволява на \"командированите\" работници да работят в други държави от Европейския съюз по договори, които трябва да гарантират минималната заплата на приемащата държава и да позволят плащането на данъци и социални такси в страната домакин.Той казва, че системата създава нелоялна конкуренция в по-богати държави като Франция и Германия.", "date": "2017.08.24", "title": "Макрон е по-уверен за командированите работници след срещите в Румъния"}
{"url": "https://news.bg/regions/ne-raboti-osvetlenieto-v-kriviya-tunel-na-kresnenskoto-defile.html", "text": "От Агенция \"Пътна инфраструктура\" съобщиха, че заради повреда осветлението в Кривия тунел на Кресненското дефиле не работи.Осветлението не работи заради възникнала авария в захранването.По-рано днес АПИ информира, че аварията в отстранена и захранването на осветлението в Кривия тунел е било възстановено. Предполага се, че повредата не е била отстранена напълно.От АПИ призовават всички водачи, предприели пътуване в района на Кресненското дефиле, да шофират с повишено внимание и съобразена скорост.Припомняме, около 14 часа в Кресненското дефиле възникна и сериозен горски пожар. Огнената стихия обхваща над 2 000 дка смесена гора. Не се посочва обаче в района да има вероятност за ограничаване на видимостта, понеже стихията обхваща източната част на дефилето.", "date": "2017.08.24", "title": "Не работи осветлението в Кривия тунел на Кресненското дефиле"}
{"url": "https://news.bg/regions/transportiraha-donor-do-varna-sas-samolet-spartan.html", "text": "Екипаж на военнотранспортен самолет \"Спартан\" от състава на Веонновъздушните сили на България е извършил полет за осигуряване на донорска операция.Самолетът е предприел полет от София до Варна и обратно.Екипажът на \"Спартан\" е транспортирал донор на органи за трансплантация от МБАЛ \"Света Марина\" във Варна.Медицинският екип на борда на самолета е бил от УМБАЛ \"Св. Екатерина\" - София и УБ \"Лозенец\".Полетът е бил изпълнен по молба на Министерството на здравеопазването.", "date": "2017.08.24", "title": "Транспортираха донор до Варна със самолет \"Спартан\""}
{"url": "https://news.bg/bulgaria/zashto-narichat-yabalkata-plod-gradina.html", "text": "\"Една ябълка на ден и докторът далеч от мен\", казват старите хора и това хич не е случайно. Библейският плод е сред най-силните антиоксиданти в природата, съдържа куп ценни минерали, повишава тонуса ни, помага ни да отслабнем, грижи се за здравето на очите и черния дроб и не на последно място - зарежда ни с витамини за зимата и повишава имунитета ни.Добрата новина е, че вкусните български ябълки вече са готови, а сред първите сортове, които вече узряха са ябълките \"Гала\". Това е приказна кръстоска между червена ябълка и златна превъзходна и е сред най-вкусните за сезона.По прашните римски пътища - с. Градина и вкусните плодове на ТракияСочна и ароматна - ябълката е и един от любимите плодове на Чудомир Чоков, един от най-младите агрономи в градините на Цветан Хубенов край Първомай. Той отглежда дърветата си в полето край село Градина - регион, известен още от древността с плодородната си почва и мек климат. Траки, гърци и римляни минавали по античните пътища край Първомай, за да стигнат до разкошния старинен Пловдив и описвали благодатните полета като място, на което се раждат едни от най-вкусните дарове на природата.Целунати от слънцетоДнес Цветан Хубенов признава, че ябълките от село Градина са сред най-вкусните в Европа. Именно затова те са част и от проекта \". Събрали цялото слънце на тракийската долина, ябълките на Цветан и неговия млад колега Чудомир Чоков крият магията на плодовете, отгледани с любов и много, много старание.Ако ги попитате защо ябълките им са толкова сладки, те ще ви разкрият една малка тайна. В ранна пролет, когато дърветата вече са вързали плод, грижливите ръце на агрономи и работници правят специално прорязване на малките клончета, така че до всяка ябълка да достига достатъчно слънце, за да стане тя сладка и пълна с витамини.\"Плодовете, които са на сянка не могат да съберат всички полезни вещества от слънцето, затова ние проверяваме ръчно всеки плод, за да се уверим, че той ще зрее добре огрян цяло лято\", издава собственикът на ябълковите градини Цветан Хубенов.Веднъж узрели, ябълките попадат в ръцете на Чудомир Чоков който се грижи всеки плод да бъде внимателно сортиран. \"Всяка ябълка, която виждате на  е внимателно подбрана. \"След като наберем плодовете, само най-добрите потеглят към магазините на , а останалите заминават за сок и други дейности\", признава Чудомир Чоков.Отгледани с отношениеАко попитате Цветан Хубенов и екипът му кое е най-важното, за да станат ябълките вкусни, той веднага ще ви отговори - отношението. Ябълката е дърво, което трябва да се обгрижва през цялата година. Процесът е дълъг и труден. За да го направиш добре, трябва наистина много да обичаш градините си.Всичко стартира след листопада наесен. Тогава грижливите ръце на агрономите започват резитбата на дърветата, която продължава цяла зима. \"Щом температурите са над нулата и на полето може да се работи - ние сме в ябълковите градини\", казва Цветан Хубенов.Напролет пък започва грижата за здравето на ябълковите дървета.От години Цветан и екипът му залагат на препарати, които са безвредни и за хората и за почвата. Той е изключителен поддръжник на чистото земеделие и признава, че това е една наистина нелека задача. Но продължава да използва по-слаби пепарати, които щадят природата максимално, защото смята, че бъдещето ще бъде посветено на чистото земеделие. Ето защо и градиите му раждат толкова вкусни ябълки.Като на футболно игрищеАко се разходите из ябълковите градини на Чудомир Чоков и Цветан Хубенов ще видите, че дърветата растат сред естествената среда на тучна зелена трева. \"Ние не орем почвата между овошките. Посадили сме трева, която косим. Вярвам, че това е най-добрият и естествен начин ябълките да растат, защото между тревичките има микроорганизми, които ни помагат да отгледаме едни по-здрави и вкусни ябълки\", казва Цветан. Така той подпомага биоразнообразието, което пък помага на нас- крайните потребители, когато посегнем към ябълките му от  да можем да усетим вкуса на истинската българска ябълка - пълна със сковете на плодородната ни земя и събрала витамините на лятното тракийско слънце.", "date": "2017.08.24", "title": "Защо наричат ябълката плод-градина"}
{"url": "https://news.bg/crime/sadyat-mazh-predlozhil-rushvet-na-politsai.html", "text": "Окръжната прокуратура в Стара Загора обвини мъж, опитал да подкупи полицейски служител.По случая е установено, че на 23 август, сряда, полицай спира лек автомобил след извършено от него нарушение на пътя на улица в Стара Загора. Автомобилът е бил управляван от 39-годишния Костадин И.След като полицаите поискали документите на шофьора, водачът хвърлил банкнота от 50 лева в полицейския автомобил, за да не му бъде съставен Акт за установяване на административно нарушение. Полицаите обаче не приели подкупа и веднага подали сигнал за извършеното деяние. Мъжът е бил задържан и отведен в районното управление.Обвиняемият съдействал на властите за бързото разкриване и доказване на престъплението и направил самопризнания.Спрямо обвинения е взета мярка за неотклонение \"подписка\". Мъжът няма правото да напуска страната без разрешение на наблюдаващия прокурор.Разследването се извършва по бързо производство и се очаква да приключи в срок до 7 дни. За извършеното престъпление законът предвижда наказание \"лишаване от свобода\" за срок до 10 години и глоба до 15 000 лв.", "date": "2017.08.24", "title": "Съдят мъж, предложил рушвет на полицаи"}
{"url": "https://news.bg/int-politics/nato-shte-prodalzhi-da-vodi-dialog-s-rusiya.html", "text": "НАТО възнамерява да продължи диалога си с Русия, но с пълно запазване на задълженията си по защитата на съюзниците. Това съобщи генералният секретар на НАТО Йенс Столтенберг в Римини, цитиран от ТАСС.\"Ние ще продължим усилията си да водим диалог с Русия, но никой не бива да поставя под въпрос желанието и ангажираността на НАТО да защити своите съюзници. Цялата ни защита е с чисто отбранителен характер, характеризираща се с пропорционална подход и прозрачност\", коментира Столтенберг.\"Русия е най-големият и най-важен съсед на НАТО и съюзът не търси сблъсък. С края на Студената война работихме за укрепване на отношенията, но агресивното поведение на Русия подкопава европейската сигурност\", допълва той.В същото време той отбелязва, че от своя страна винаги е вярвал в конструктивен диалог с Руската федерация в името на мирното съвместно съществуване \"в съответствие с нормите и правилата на международната общност\".\"Прозрачността и предсказуемостта са ключови, особено когато напрежението се разраства, трябва да направим всичко възможно, за да предотвратим грешки и да не влезем в спирала от събития, които излизат извън контрол\", добавя генералният секретар.От своя страна италианският външен министър Анджелино Алфано отново привлече вниманието към \"конкретните и географски близки\" опасности и заплахи, идващи от юг. \"Не е случайно, че на 5 септември, под ръководството на НАТО в Неапол, ще бъде открит \"Центърът за Юга \"\", допълва ръководителят на италианското външно министерство.", "date": "2017.08.24", "title": "НАТО ще продължи да води диалог с Русия"}
{"url": "https://news.bg/regions/organizatsiya-na-dvizhenieto-v-sofiya-zaradi-remonti.html", "text": "Налага се временна организация на движението в столицата заради извършването на ремонтни дейности, съобщи Столична община.Заради ремонта на булевард \"Шипченски проход\" се налага временна организация на движението в отсечката от улица \"Иван Димитров-Куклата\" до булевард \"Асен Йорданов\".От 8 часа на 25 август до 24.00 часа на 5 септември се забранява влизането на пътни превозни средства по южното пътно платно на булевард \"Шипченски проход\", между улица \"Иван Димитров-Куклата\" и булевард \"Асен Йорданов\".Движението ще се извършва двупосочно по северното пътно платно на булевард \"Шипченски проход\" в посочения участък.Заради ремонтните дейности се налага и лека промяна в маршрута на трамвайна линия № 20.За същия период от време трамваите от линия № 20 в участъка на ремонта ще преминават двупосочно през маневрено трамвайно ухо \"Гео Милев\". В посока центъра трамваите от линия № 20 ще спират на разкритата трамвайна спирка с код 0596 \"Гео Милев\".Организация на движението се налага и на улица \"Веслец\".Заради реконструкция на топлопроводни отклонения по ул. \"Веслец\", от 8 часа на 25 август до 24 часа на 15 август се забранява влизането на пътни превозни средства по улица \"Веслец\" между улиците \"Св. Св. Кирил и Методий\" и \"Поп Богомил\".", "date": "2017.08.24", "title": "Организация на движението в София заради ремонти"}
{"url": "https://news.bg/education/120-studenti-ot-obshtnostite-ni-v-chuzhbina-shte-uchat-visshe-u-nas.html", "text": "От 302 кандидат-студенти, положили изпит за следване във ВУЗ-ове в България, 120 души са били приети на първо класиране.Първото класиране за кандидат-студентите от Македония и от българските общности излезе днес и вече е публикувано на сайта на Министерството на образованието и науката (МОН).От приетите студенти 106 души са с българска народност, живеещи в българските общности в чужбина.От традиционните български общности в Република Молдова за обучение на образователно-квалификационна степен \"бакалавър\" и \"магистър\" на първо класиране са приети 52 кандидат-студенти, от общо 69 кандидатствали.За следване на висше образование у нас са кандидатствали и 52 души от Албания. От тях 44 са приети в български ВУЗ-ове на първо класиране.Отново най-търсените от кандидат-студентите специалности са медицина, компютърни науки, икономика, туризъм, транспорт и политически науки.", "date": "2017.08.24", "title": "120 студенти от общностите ни в чужбина ще учат висше у нас"}
{"url": "https://news.bg/regions/rodilka-pochina-sled-sektsio-v-asenovgrad.html", "text": "Жена е починала след раждане в Асеновград, съобщи Нова телевизия.37-годишната родилка е починала след секцио в МБАЛ-Асеновград. Предполага се, че жената е получила усложнения след планираното секцио.По случая вече е образувано досъдебно производство под наблюдението на Окръжната прокуратура в Пловдив. Сигналът за инцидента е постъпил в прокуратурата от полицията в Асеновград.Разследващите чакат резултатите от аутопсията на жената, за да установят причината за смъртта ѝ.", "date": "2017.08.24", "title": "Родилка почина след секцио в Асеновград"}
{"url": "https://news.bg/int-politics/noviyat-plan-na-sasht-za-afganistan-e-zadanena-ulitsa-za-lavrov.html", "text": "Руският външен министър призова за нова стратегия на САЩ за Афганистан, заявявайки, че планът, разкрит от президента Доналд Тръмп, е \"задънена улица\", съобщава АФП.В изказване на пресконференция в Москва Сергей Лавров заяви, че Русия \"изразява съжаление, че основната цел на новата стратегия, обявена от Вашингтон, е регулирането чрез методи на сила\".\"Ние сме сигурни, че това е задънена улица\", казва той, като освен това отхвърли предположенията, че Москва снабдява талибаните.Тръмп тази седмица обяви, че 4 000 нови войници се изпращат в Афганистан, като отстъпи от предишното си обещание да сложи край на най-дългата война на Америка, въпреки че други специфики на плана остават неясни.Държавният секретар Рекс Тилерсън предположи, че Москва снабдява с оръжие талибаните. \"Доколкото Русия доставя оръжие на талибаните, това е очевидно нарушение на международните норми\", каза той.\"Не за пръв път сме обвинени в подкрепа и дори въоръжаване на талибаните\", каза Лавров. \"Не е представен нито един факт\", за да се подкрепи това.Лавров каза, че Москва се свързва с талибаните само за две неща: осигуряване на безопасността на руските граждани в Афганистан и принуждаване на талибаните да водят разговори с афганистанското правителство.През 80-те години на миналия век Москва води катастрофална военна кампания в Афганистан, която бе широко считана за фактор при последвалия колапс на Съветския съюз.", "date": "2017.08.24", "title": "Новият план на САЩ за Афганистан е задънена улица за Лавров"}
{"url": "https://news.bg/regions/chez-izklyuchva-elektroprovod-zaradi-pozhara-kray-kresna.html", "text": "Във връзка с възникнал пожар в района на Кресненското дефиле, по искане на Пожарна безопасност и защита на населението, ЧЕЗ Разпределение България изключва електропровод.Той осигурява електрозахранването на селата Сенокос, Мечкул и Ракитна в община Симитли, както и селата Стара Кресна и Ощава в община Кресна.Прекъсването на електрозахранването се налага за осигуряване на безопасната работа на екипите на Пожарната.След потушаване на пожара електрозахранването ще бъде възстановено.", "date": "2017.08.24", "title": "ЧЕЗ изключва електропровод заради пожара край Кресна"}
{"url": "https://news.bg/disasters/22-zaginali-sled-kato-feribot-potana-v-braziliya.html", "text": "Най-малко 22 души са загинали, след като ферибот потъна в североизточния бразилски град Салвадор, съобщава БиБиСи.Около 90 души са  извадени живи от морето от спасителни екипи и частни лодки. Корабът е бил на кратко плаване от остров Итапарица, в провинция Бахия, който е популярен сред туристите.Това е втората голяма авария с ферибот в Бразилия тази седмица. Ферибот потъна във вторник в река Ксингу, тогава загинаха 21 души. Пет души все още са изчезнали, според изявление на уеб сайта на Пара.Очевидци на последния инцидент съобщават, че фериботът се е преобърнал, когато е ударен от мощна вълна.\"Дъждът валеше и ние бяхме ударени от вълна. Отне много време, за да бъдем спасени. Бях в морето в продължение на два часа\", казва Едвалдо Сантос де Алмейда.Фериботът, който има капацитет да превози 160 души, имал на борда 129 души, съобщават местните власти.Корабът, който потъна късно във вторник в щата Пара, возил около 70 пътници. Пътувал е през нощта от град Сантарем в района на Амазонка.Полицията разследва какво може да е причинило потъването на кораба и дали е провазвал повече пътници, отколкото е разрешено.", "date": "2017.08.24", "title": "22 загинали, след като ферибот потъна в Бразилия"}
{"url": "https://news.bg/int-politics/kakvo-namekva-papata-na-putin.html", "text": "Разговорите между държавния секретар на Ватикана кардинал Пиетро Паролин и руското държавно и църковно ръководство през изминалите дни бяха гарнирани с изобилие от взаимни учтивости, но две реплики ни карат да наострим уши. Призивът на втория човек във Ватикана към Москва да спазва международното право всъщност означава, че Светият престол отхвърля както анексирането на Крим, така и асиметричната война, която Путин води в Източна Украйна срещу правителството в Киев.С дипломатически парфюм беше напръскан и призивът към руското правителство да попречи на свличането на Венецуела към военна диктатура: та нали Москва имала \"близки връзки\" с режима на Мадуро. Така е, Русия заема второто място като кредитор на Венецуела - след Китай. Без милионите, които руският петролен концерн \"Роснефт\" помпа в латиноамериканската страна, дните на президента Мадуро отдавна щяха да са преброени. Сигурно го е забелязал и Герхард Шрьодер, но това явно не му пречи да се обвързва още по-тясно с Москва.", "date": "2017.08.24", "title": "Какво намеква папата на Путин"}
{"url": "https://news.bg/world/holandiya-proveryava-za-zabranen-preparat-v-teleshkoto.html", "text": "Холандското правителство започна допълнителна проверка на фирмата Chickfriend, която беше замесена в скандала с яйцата, заразени с инсектицида фипронил, предаде Дойче веле.Властите подозират, че компанията е използвала още едно забранено в животновъдството вещество - пестицида амитраз. Има опасения, че телешко месо, съдържащо този химикал, може да е достигнало до търговската мрежа, съобщи холандската агенция ANP.Още през месец юли белгийските власти са установили, че в дезинфекциращия препарат Dega 16, използван от фирмата Chickfriend, има не само фипронил, но и следи от амитраз.Скандалът с яйцата, съдържащи фипронил засегна 18 европейски страни, както и Хонг Конг.Милиони яйца бяха изтеглени от магазините и унищожени.", "date": "2017.08.24", "title": "Холандия проверява за забранен препарат в телешкото"}
{"url": "https://news.bg/bulgaria/novo-iskane-za-zabrana-na-stroitelstvoto-v-sofiya.html", "text": "Жители на столичния квартал \"Стрелбище\" внесоха списък с 10 искания са внесли до кмета на София Йорданка Фандъкова. Едно от тях е да бъде наложена временна забрана за строителство в столицата, съобщи \"Дневник\".Вносителите на документа са част от инициативния комитет \"Помощ за Стрелбище\", който се обяви против намерението за построяване на 150-метрова сграда в квартала на ъгъла между булевардите \"България\" и \"Иван Гешов\".Фирмата инвеститор НИКМИ е получила имота от 4 декара през 2006 г. със замяна от Столичната община. Тогава теренът е бил предвиден за застрояване. Три години по-късно общината прие изменение на Общия устройствен план на града, според който парцелът на НИКМИ е за озеленяване и в него може да се построи кафене, църква или тоалетна. Строителната фирма обжалва изменението, като през 2016 г. Върховният административен съд отсъжда в нейна полза.Главният архитект на София Здравко Здравков обаче отказва да изпълни решението на съда. Кметът на София, както и общински съветници от ГЕРБ и опозицията също се обявяват срещу планирания строеж.\"От 10-те искания най-важно е налагането на мораториум върху строителството в София\", коментира общинският съветник от БСП Николай Николов, който е част от инициативния комитет. Искането е да не се одобряват инвестиционни намерения за високи сгради в жилищни квартали и промяна на устройствени планове за парцели, които са зелена площ. Николов обясни, че забраната трябва да бъде наложена, докато не се изясни казусът а с терена на НИКМИ и не се намери решение, както и докато не се изменят устройствените закони така, че да бъдат затворени вратичките, които позволяват високо строителство на неподходящи за това места.Това не е първото искане за мораториум върху строителството в столицата.През април Столичният общински съвет отхвърли предложението на инициативен комитет \"За Зелен Младост\", за провеждане на местен референдум от два въпроса, единият от които предлагаше именно налагането на временна забрана за строителство.Тогава общински съветници и архитекти, сред които бе и Здравко Здравков, се обявиха против искането, защото би блокирало големи инвестиции в града, във време, в което бизнесът в имоти е подем, напомня \"Дневник\".", "date": "2017.08.24", "title": "Ново искане за забрана на строителството в София "}
{"url": "https://news.bg/crime/gdbop-razbi-grupa-za-falshivi-evro-s-podkrepata-na-evropol-i-evrodzhast.html", "text": "При международна операция е неутрализирана организирана престъпна група, занимавала се с разпространение на фалшиви евро в държави от ЕС.Действията по неутрализирането на организирана престъпна група, ангажирана с разпространение на неистински парични знаци в държави от ЕС, са осъществени координирано на територията на Република България и Кралство Испания на 21 август.В операцията са участвали служители от ГД \"Борба с организираната престъпност\" - МВР, и Бригадата за борба с банковите фалшификации към Националната банка в Испания, под ръководството на Специализираната прокуратура на Република България, с подкрепата на Европол и Евроджъст.Процесуално-следствените действия са извършени в рамките на създаден Съвместен екип за разследване между Прокуратурата на Република България и Инструкционен съд 2 в Дения, Кралство Испания.В хода на операцията са задържани 15 души - деветима в Испания и шестима в България. Всеки един от участниците в групата, действала на българска територията, имал конкретна роля в нея.Първоначално, на 21 август, на Аерогара София, при опит да изнесе от страната фалшиви банкноти на стойност 20 000 евро е задържан 46-годишния К.Н.  - осъждан за обсебване и притежание на незаконно оръжие.Впоследствие, в столицата и в Пазарджик, са задържани други членове на организираната престъпна група - 43-годишния А.Т., 49-годишния К.П., 49-годишния П.Т., 46-годишния П.Т. и 58-годишния И.Г. Друг от участниците е обявен за общодържавно издирване.Извършени са процесуално-следствени действия на четири адреса и автомобил. В имот, обитаван от 49-годишния П.Т., са иззети около 100 000 лева в различна валута, късо и дълго огнестрелно оръжие, а от леката кола, в която бил задържан - марихуана и кокаин.По случая се води следствено дело под наблюдението на Специализираната прокуратура. На А.Т. е повдигнато обвинение по чл. 321, ал. 3, т. 2, вр. ал. 2 от НК, наложена му е мярка за неотклонение \"парична гаранция\" в размер на 10 000 лева.С постановление на прокурор на К.Н. е наложена 72-часова мярка за неотклонение. Днес, 24 август, Специализираният наказателен съд му наложи постоянна мярка \"задържане под стража\", повдигнато му е обвинение по чл. 321, ал. 3, т. 2, вр. ал. 2, чл. 244, ал. 2, вр. чл. 243, ал. 1 от НК.Действията по разследването продължават.", "date": "2017.08.24", "title": "ГДБОП разби група за фалшиви евро с подкрепата на Европол и Евроджъст"}
{"url": "https://news.bg/crime/zadarzhaha-tursko-semeystvo-za-saprotiva-pri-proverka-na-gkpp-kapitan-andreevo.html", "text": "Граничните полицаи на ГКПП \"Капитан Андреево\" задържаха турско семейство, опитало се да осуети проверка на превозното им средство.По случая е установено, че вчера, 23 август, около 23 часа на пункта за влизане в страната пристигнал микробус с мъж, 3 жени и 2 деца.Всичките пътници били роднини. Част предвижващите се били немски граждани от турски произход, а другите - турски граждани с карти за пребиваване в Германия.Хората в микробуса преминали паспортен контрол, но граничните полицаи поискали да извършат и задължителната физическа проверка на автомобила за укрити лица. Пътуващите обаче отказали да излязат от автомобила, а водачът на колата, 26-годишната С. О., потеглила въпреки полицейските нареждания.Автомобилът бил спрян отново, но пътуващите отново не се подчинили на полицейското разпореждане. При предприетите действия за задържането им хората оказали съпротива - жената, управлявала автомобила, ударила единият полицай в лицето, а 47-годишният мъж нанесъл удар в крака на друг полицейски служител.След преглед се оказва, че вследствие на удара полицаят е получил фрактура на крака.След задържането на нарушителите е направена щателна митническа проверка на автомобила. В микробуса не са намерени укрити лица.Към момента не са ясни мотивите на хората за тяхното неподчинение и оказване на съпротива при предприетите действия от страна на органите на реда.Стана ясно и че Окръжната прокуратура в Хасково вече наблюдава досъдебното производство срещу турските граждани. Те са обвинени в причиняване на телесни повреди на полицейски служител, изпълняващ работните си задължения.Към момента по делото тече интензивно разследване, в хода на което са били разпитани свидетели, включително и очевидци на деянията на членовете от турското семейство. В хода на разследването са били приобщени и веществени доказателства. Назначена е съдебно-медицинска експертиза.Очаква се скоро материалите по делото да бъдат докладвани на дежурния прокурор.Предстои прокуратурата да анализира материалите по делото и да прецени конкретната квалификация на извършените деяния и мярката за неотклонение, която ще бъде взета спрямо бъдещите обвиняеми.Към настоящия момент пълнолетните турските граждани са задържани за срок от 24 часа. Непълнолетните са настанени в специализирано помещение.", "date": "2017.08.24", "title": "Задържаха турско семейство за съпротива при проверка на ГКПП \"Капитан Андреево\""}
{"url": "https://news.bg/world/osvobodiha-edin-ot-zapodozrenite-za-terora-v-barselona.html", "text": "Един от заподозрените, арестувани във връзка с терористичните атаки, извършени в Барселона и Камбрилс през миналата седмица, е бил освободен от ареста, съобщават испанските медии.Освободеният 34-годишен мароканец Сал ел Кариб е собственик на интернет кафе в Рипол, града в Каталуния, където са живели повечето от предполагаемите членове на терористичната клетка, който преди това каза пред разпитващия го съдия, че се е опитвал да реализира печалба, когато купил самолетни билети за двама други заподозрени от Мароко.Двама мъже все още са в ареста, след като преди това беше освободен и още един от общо четиримата арестувани. В ареста остават 21-годишният Мохамед Хули Чемлал и 28-годишният Дрис Укабир.Мохамед Хули Чемлал заяви по време на свидетелските показания пред съда в Мадрид, че групата е планирала много по-голяма атака с експлозиви в Барселона, включително срещу прочутата \"Саграда Фамилия\" - базиликата, която е символ на града.", "date": "2017.08.24", "title": "Освободиха един от заподозрените за терора в Барселона"}
{"url": "https://news.bg/politics/sayuzat-na-sadiite-odobri-antikoruptsionniya-zakon-na-bsp.html", "text": "Съюзът на съдиите в България одобри антикорупционния закон на БСП. Според съдиите обаче законът има един голям минус - предложението на БСП не предвиждало механизъм за отчетност на антикорупционния орган.В този контекст лидерът на БСП Корнелия Нинова обясни, че партията има някои общи позиции със Съюза на съдиите, както и че вече се разглеждат препоръките от съюза по закона.Съдиите обаче били категорични, че конституционно е допустимо президентът да назначава председателя на подобна структура.Съдиите подкрепили и предложението на БСП в частта, че има нужда да се създаде нов антикорупционен орган, а не досега съществуващите такива, които не дават резултати, механично да бъдат събрани в едно.\"Не е противоконституционно, възможно и допустимо е, този орган да има и разследващи функции, както сме предложили, докато нашите опоненти твърдяха обратното\", коментира още Нинова след срещата си с председателя на УС на Съюза на съдиите в България Атанас Атанасов и члена на УС на Съюза Емил Дечев.Според Нинова препоръките на Съюза по адрес на законопроекта на БСП са главно насочени към по-ясното разписване на процедурата по номинирането и назначаването на председателя на органа от държавния глава.Съдиите препоръчали и БСП да предвидят в законопроекта си механизъм за по-добра отчетност, защото този орган ще има големи правомощия за разследване на корупция по високите етажи на властта.Лидерът на столетницата добави пред медиите, че е предвидено законопроектът да бъде съгласуван и с Върховния административен съд, Главната прокуратура и академичната общност в страната.БСП били отворени към всякакви предложения и становища, които могат да подобрят текста на закона.", "date": "2017.08.24", "title": "Съюзът на съдиите одобри антикорупционния закон на БСП"}
{"url": "https://news.bg/bulgaria/evakuiraha-2-sela-zaradi-pozhara-v-kresna.html", "text": "Жителите на селата Ошава и Сенокос са евакуирани заради огнената стихия в Кресненското дефиле. На хората са осигурени храна и подслон, а полицията пази имуществото им.Това заяви министърът на вътрешните работи Валентин Радев, който пристигна  в района на пожара.По рано от Беше съобщено, че по нареждане на премиера Бойко Борисов министър Радев застава начело на кризисния щаб.\"Най-важното, което докладвахме и на премиера е, че няма опасност за жителите на двете села - Ощава със 72-ма жители и Сенокос - със 43-ма души население. Хората са изведени и обгрижени, включително и с медицинска помощ.\" - съобщи министърът на извънреден брифинг.\"Анализирахме обстановката, доволен съм от организацията и предприетите действия досега.\" - посочи той.През тази нощ на терен остават около 130 души пожарникари и горски работници, а полицията отделно ще пази селата.\"Утре в 6 часа операцията се подновява с пълни сили. От десетки години в района не е имало пожар с такъв обем, но в тази ситуация имаме съдействието на министъра на отбраната и вицепремиера Красимир Каракачанов, а също и контакт и готовност за съдействие при необходимост и от Министрество на здраеопазването.\" - поясни министър Радев.Целта на дежурството през нощта е да се предотврати внезапно разрастване на пожара, заяви директорът на \"Пожарна безопасност и защита нанаселението\" главен комисар Николай Николов.Към 6 часа сутринта по овладяването на пожара ще работят около 500 души - пожарникари, военни и доброволци, както и 2 хеликоптера, 4 водоноски и най-малко 34 пожарни автомобила.\"Важно е да успеем да овладеем обстановката още докато е хладно сутринта. Пожарът е с дължина 7 км в двете посоки. Необходими са много сили и техника за погасяването. В 7 часа ще се включи първият хеликоптер, в 7.30 - втори. Модулните формирования от армията ще се включат по целия периметър.\" - обясин Николов.При необходимост евакуираните хора от селата ще могат да влязат в домовете си, за да нахранят животните, след което отново ще бъдат изведени, за да се избегне рискът за живота им.В следобедните часове на мястото на пожара бяха съсредоточени 24 пожарни автомобила, около 100 огнеборци от няколко регионални дирекции на пожарната, над 40 служители на Югозападното горско сопанство с 14 специализирани автомобила, модулно формирование на Министерството на отбраната , 2 булдозера, мобилен команден пункт.Припомняме, огънят тръгна от района на симитлийското с. Мечкул и бързо се разрасна в следобедните часове заради силния вятър.Директорът на \"Пожарна безопасност и защита на населението\" главен комисар Николай Николов пристигна на място, за да ръководи действията по овладяване на огъня.", "date": "2017.08.24", "title": "Евакуираха 2 села заради пожара в Кресна, министър Радев пристигна на място"}
{"url": "https://news.bg/int-politics/poroshenko-sravni-rusiya-s-hitler.html", "text": "Украинският президент Петро Порошенко, по време на военен парад по случай Деня на независимостта на Украйна, обяви, че руската армия, която без обявяване на война е навлязла в Украйна по време на битката за Иловайск (през 2014 г. в Донбас, б. р.), е действала по същия начин като армията на Хитлер, съобщават украински медии.\"С особена болка в тези дни си спомняме за героите от Иловайск. Те коварно бяха атакувани от редовните части на руската армия, които нахлуха в нашата земя - без обявяване на война, както и Хитлер го стори\", коментирал Порошенко.Също така по време на парада той посочил, че въпреки възможността да се даде твърд отпор на агресора, мирният начин за връщането на Донбас и Крим е приоритет за Украйна.Днес (24 август) Украйна отбелязва националния си празник.Украйна беше поздравена от американския държавен глава Доналд Тръмп, който отбелязал продължаващата подкрепа на САЩ в продължение на всички 26 години независимост на бившата съветска република. Китайският президент също поздрави Порошенко, подчертавайки важността на украинско-китайските отношенията.", "date": "2017.08.24", "title": "Порошенко сравни Русия с Хитлер"}
{"url": "https://news.bg/world/sblasatsi-mezhdu-politsiya-i-bezhantsi-v-rim.html", "text": "Полицията, използва водни оръдия при сблъсъци с бежанци, които са окупирали малък Римски площад в разрез със заповед да напуснат сграда, където са се настанили, съобщава Ройтерс.Някои от бежанците крещят и се опитват да ударят полицаите, които носят палки и са екипирани за безредици. Площадът, който е съвсем близо до главната жп гара на Рим е претрупан с матраци, преобърнати кофи за боклук и счупени пластмасови столове.В изявление полицията съобщава, че бежанците разполагат с газови бутилки, някои от които са отворени, а полицаите са замеряни с камъни и бутилки. Двама души са арестувани.Около 100 бежанци са превзели площада от събота, когато повечето от 800 от тях са изгонени от съседна офис сграда, която са заели.На сградата е закачен лист с надпис \"Ние сме бежанци, а не терористи\". На тротоара е запален малък огън.Повечето от тях са еритрейците, получили убежище. Полицията съобщава, че са отказали да приемат квартирите, предложени им от властите в Рим.", "date": "2017.08.24", "title": "Сблъсъци между полиция и бежанци в Рим"}
{"url": "https://news.bg/world/arestuvaha-vtori-za-teroristichnata-zaplaha-v-roterdam.html", "text": "В Холандия са арестували втори заподозрян във връзка с терористичната заплаха за непровелия се рок концерт в Ротердам, съобщава БНР.Холандските власти са задържали 22-годишен мъж рано тази сутрин в южната холандска провинция Брабант.Разпитите на първия арестуван не довели до устновяване на неговата самоличност.Информацията към момента е, че той е испански гражданин. Първият задържан мъж е бил спрян, докато шофирал микробус, натоварен с газови бутилки в района на концертна зала.Припомняме, че снощи в близост до концертна зала в Ротердам е намерен бус с испански регистрационни табели и съдържащ газови бутилки.По-рано там е отменен рок концерт поради заплаха от тероризъм, коментира кметът на Ротердам.Ахмед Абуталеб съобщава на пресконференция, че не е ясно дали заплахата и буса са свързани. Шофьорът на буса бил заведен в полицейски арест за разпит.Испанските власти информираха холандските, че микробусът, който беше открит до концертна зала в Ротердам вчера, 23 август, няма общо с атентатите в Каталуния.", "date": "2017.08.24", "title": "Арестуваха втори за терористичната заплаха в Ротердам"}
{"url": "https://news.bg/politics/kragla-masa-v-asenovgrad-za-problemite-s-integratsiyata-na-tsiganite.html", "text": "В Асеновград се провежда Национална кръгла маса за намиране на ефективни решения на проблемите, свързани с етническата интеграция в страната.Във форума участват вицепремиера Валери Симеонов, зам.-министърът на образованието Деница Сачева, зам.-министърът на труда и социалната политика Росица Димитрова и омбудсманът Мая Манолова, съобщи БНР.Провеждането на Националната кръгла маса беше обявено преди около месец от кмета на Асеновград Емил Караиванов в хода на една от срещите с протестиращите жители по повод .Още тогава стана ясно, че общината предприема сериозни мерки по премахване на незаконните постройки в ромската махала в Асеновград, както и изграждане на приемна на полицията в квартал \"Лозница\". Предвидено беше и в ромксата махала да бъдат разположени 5 нови зони за видеонаблюдение.Във форума участват също представители на Националното сдружение на общините в България, както и експерти от различни институции.Предвидено е и днес вицепремиерът Валери Симеонов, вътрешният министър Валентин Радев и главният секретар на МВР Младен Маринов да открият .Въпреки мерките на управляващите обаче напрежението в Асеновград на стихва, съобщи Нова телевизия. Гражданите са обявили, че в неделя, 27 август, в града ще се проведе нов протест. Причината за недоволството е липсата на комуникация между институциите и жителите на града.Според местните отварянето на приемна на полицията в ромския квартал няма да реши проблемите им. ", "date": "2017.08.24", "title": "Кръгла маса в Асеновград за проблемите с интеграцията на циганите"}
{"url": "https://news.bg/int-politics/i-tereza-mey-se-izvini-za-pogreshnata-deportatsiya-na-evropeyski-grazhdani.html", "text": "Премиерът на Обединеното кралство Тереза Мей ​​се извини днес, след като британското вътрешно министерство изпрати близо 100 писма за депортиране и задържане на граждани на ЕС във Великобритания, съобщава АП.Писмата им нареждаха да напуснат страната в рамките на един месец. Може да определим инцидента, като \"неприятна грешка\" на вътрешно министерство, коментира Мей.\"Разбрах, че те бързо се свързаха с хората, получили тези писма, и ги увериха, че няма да бъдат депортирани и искам да уверя гражданите на ЕС тук във Великобритания, че техните права и статут в Обединеното кралство не са се променили\", посочва тя.По-рано премиерът на Обединеното кралство заяви, че гражданите на ЕС, живеещи в Обединеното кралство, ще могат да останат в страната дори след Брекзит и ще имат възможността да спечелят \"уреден статут\".Вчера финландска гражданка се обърна към социалните медии, за да се оплаче от писмо за депортиране, получено от правителството на Обединеното кралство.Говорител на вътрешното министерство отбеляза, че \"ограничен брой\" от тези писма са погрешно изпратени и добави, че правителството разследва, защо се е случило.", "date": "2017.08.24", "title": "И Тереза Мей се извини за погрешната депортация на европейски граждани"}
{"url": "https://news.bg/regions/mazh-pochina-pri-pozhar-v-ivaylovgrad.html", "text": "Трудноподвижен мъж загинал при пожар в дома си снощи. Къщата се намирала на улица \"България\" в Ивайловград, съобщава БНР.По първоначална информация огънят пламнел през нощта, а причина за пожара била неизправност в климатик.Целият първи етаж на къщата е изпепелен. Трудноподвижният мъж се намирал именно там по време на пожара.", "date": "2017.08.24", "title": "Мъж почина при пожар в Ивайловград"}
{"url": "https://news.bg/int-politics/islyamska-darzhava-plashi-s-oshte-teroristichni-ataki-v-ispaniya.html", "text": "Терористичната групировка ДАЕШ (\"Ислямска държава\") заплаши, че ще извърши още терористични атаки в Испания, съобщават испански медии.Във видео, публикувано онлайн, двама терористи от ДАЕШ изразяват надежда, че \"Андалусия ще стане отново част от халифата\", имайки предвид територията на Южна и Централна Испания, която е била под мюсюлмански контрол в продължение на повече от 500 години през Средновековието.Говорейки на испански, двамата мъже приветствали терористичната атака в Барселона през миналата седмица, при която загинаха 15 души и бяха ранени над 120 души, като се зарекли, че ще продължат войната си \"до края на света\". Те обвиняват испанците за \"мюсюлманската кръв, пролята по време на Испанската инквизиция\" и обещават да \"отмъстят\" за това \"клане\".Испанската полиция ликвидира мъжа, който прегази с микробус минувачите на централния пешеходен булевард в Барселона, докато няколко други членове на 12-членната терористична клетка, която е планирала нападенията, бяха арестувани, а други бяха застреляни след атаката в Камбрилс, която беше извършен няколко часа след тази в Барселона. Един от задържаните заподозрени твърди, че терористичната клетка е възнамерявала да извърши по-голямо нападение.", "date": "2017.08.24", "title": "\"Ислямска държава\" плаши с още терористични атаки в Испания"}
{"url": "https://news.bg/disasters/osem-dushi-sa-izcheznali-sled-svlachishte-v-shveytsariya.html", "text": "Осем души са изчезнали след свлачище в Югоизточна Швейцария в района Вал Бондаска, съобщава полицията, цитирана от БиБиСи.Свлачището е наложило евакуацията на някои села в района на Вал Бондаска, заявяват официални лица. Германски, австрийски и швейцарски граждани са сред изчезналите, съобщава полиция в кантона Гробюнден.Снимки от бедствието показват скали и отломки, разпръснати по пътищата. И хеликоптер помага в спасителните и издирвателни операции, съобщават швейцарски медии.Селото Бондо, близо до италианската граница е затрупано от камъни и около 100 души са евакуирани. Няколко селскостопански сгради са унищожени.Туристите, пребиваващи в планинските хижи, са превозени на безопасно място.Полицията заявява, че въпреки издирванията осем души не са открити, за шест от тях са съобщили техни роднини.", "date": "2017.08.24", "title": "Осем души са изчезнали след свлачище в Швейцария"}
{"url": "https://news.bg/int-politics/rusiya-voennite-ucheniya-na-sasht-vnasyat-oshte-poveche-naprezhenie-na-koreyskiya-polustrov.html", "text": "Съвместните мащабни военни учения между САЩ и Южна Корея обезсърчават усилията за деескалация на напрежението на Корейския полуостров. Това коментира говорителката на руското външно министерство Мария Захарова, цитирана от руски медии.Тя добавила, че ученията имат потенциал да предизвикат военен конфликт в региона.\"Ние призоваваме всички страни да покажат максимална предпазливост. В резултат на засилването на въоръжаването в региона, всяка безразсъдна стъпка или дори непредвиден инцидент може да послужи като причина за военен конфликт\", предупреди руският дипломат.Съвместните военни учения на САЩ и Южна Корея се провеждат ежегодно, като през тази година включват 50 хил. войници на Южна Корея и 17 500 американски войници.Основната обявена цел на военните учения е защита срещу агресия на Пхенян.По време на посещението си в Украйна, американският министър на отбраната Джим Матис заяви: \"Въпреки отричанията на Русия, ние знаем, че те се стремят да преначертаят границите си със сила, подкопавайки суверенитета на свободните народи на Европа.\"", "date": "2017.08.24", "title": "Русия: Военните учения на САЩ внасят още повече напрежение на Корейския полустров"}
{"url": "https://news.bg/education/21-hilyadi-detsa-sa-otpadnali-ot-obrazovatelnata-sistema-za-1-godina.html", "text": "Данни на Министерството на образованието и науката сочат, че 21 хиляди деца са отпаднали от училище само за 1 година. Децата, които отпадат от образователната система, са предимно от ромски произход. Това стана ясно по време на Националната кръгла маса по проблемите с етническата интеграция, която се провежда в Асеновград, съобщи БНР.Дискусията се проведе главно относно образованието и трудовата заетост на етническите групи в България. В срещата участваха вицепремиерът Валери Симеонов и омбудсманът Мая Манолова. Относно нивото на образованието становище представи зам.-просветният министър Деница Сачева. Заместник-министърът на труда и социалната политика Росица Димитрова ще представи доклад по тема \"Трудова заетост\".Във форума участват също представители на Националното сдружение на общините в България, както и експерти от различни институции.Припомняме, провеждането на Националната кръгла маса беше обявено преди около месец от кмета на Асеновград Емил Караиванов в хода на една от срещите с протестиращите жители по повод .В началото на срещата Симеонов обяви, че всички мерки, които са били набелязани от държавното и местното управление по време на протестите в Асеновград, са били изпълнени.Припомняме и че днес вицепремиерът Валери Симеонов, вътрешният министър Валентин Радев и главният секретар на МВР Младен Маринов откриха новата . Полицейската приемна беше една от предвидените мерки след нападението на роми и серията от протести в Асеновград.В хода на дискусията Симеонов коментира и предприетите действия от правителството в сферата на образованието. По думите му образователната стратегия предвижда да се осигури по-голямо присъствие на децата в училищата. За това работели групи от различни институции, чиито мерки обхващали не само всички деца в и извън образователната система, но и родителите, които не осигурявали присъствието на децата в учебната среда.\"Държавата ще положи за първи път такива мащабни усилия и съм сигурен, че те ще дадат резултат по отношение на обхващането на всички цигански деца в образователната система\", допълни Симеонов.От своя страна омбудсмана Мая Манолова посочи, че третият механизъм за обхващане на всички деца в училище е добър. Тя обяви и че ще следи действията на правителството по този въпрос.Според омбудсмана училищните форми за 4-годишните трябва да са безплатни. По думите ѝ това би струвало на държавата между 18-19 млн. лв., които следвало да бъда осигурени от бюджета на МОН.Според Манолова следващата стъпка е на децата в предучилищните заведения да бъде осигурен безплатен обяд.Манолова призова и държавата да отделя повече средства за инвестиции в образованието. По думите ѝ инвестициите в образование означават по-малко пари за РПУ-та, затвори, за силови мерки, за социалното министерство и социални помощи.Трудовата заетост ще се дискутира по-късно днес.", "date": "2017.08.24", "title": "21 хиляди деца са отпаднали от образователната система за 1 година"}
{"url": "https://news.bg/int-politics/golyam-spad-na-imigrantite-vav-velikobritaniya-sled-reshenieto-za-brekzit.html", "text": "Нетната имиграция във Великобритания е спаднала до най-ниското си равнище за последните три години след увеличаването на броя на гражданите на Европейския съюз, напускащи Обединеното кралство след референдума от миналата година, на който мнозинството от британците решиха страната им да излезе от ЕС, съобщават британските медии.Нетната имиграция - разликата между влизащите и напускащите Великобритания - е намаляла с 81 хил. души до 246 хил. през годината до март 2017 г.Повече от половината от тази промяна се дължи на намаляването на нетната имиграция на граждани на ЕС, която е спаднала с 51 хил. души.Британското правителство се ангажира с намаляването на нетната имиграция под 100 хил. души.Данните на ONS показват особено рязко увеличение - 17 хил. души, на заминаващи граждани от 8 страни от ЕС - Чехия, Естония, Унгария, Латвия, Литва, Полша, Словакия и Словения.\"Тези резултати са индикация, че резултатите от референдума може да оказват влияние върху решението на хората да мигрират в или извън Обединеното кралство, особено гражданите на ЕС\", посочва говорител на ONS.Данните показват, че имиграцията от всички страни бележи спад, а емиграцията от Великобритания се е увеличила.", "date": "2017.08.24", "title": "Голям спад на имигрантите във Великобритания след решението за Брекзит"}
{"url": "https://news.bg/education/poiskaha-ostavkata-na-direktora-na-smg.html", "text": "Оставката на директора на Столичната математическа гимназия - Антони Стоянов, беше поискана днес, съобщават от БТВ. Махането му от поста иска началникът на Регионалното управление на образованието в София Ваня КастреваУволнението на математичката Петя Тодорова, която дълги години преподава в гимназията, стана повод за искането Стоянов да бъде отстранен. Сега част от причината е и неуважителното поведение на Стоянов.Учителката от Софийската математическа гимназия Петя Тодорова беше дисциплинарно уволнена преди близо месец. Според заповедта за уволнение Тодорова е навредила на имиджа на училището с подписването на документ за състезание, в който ученици от СМГ не били класирани. По думите на Антони Стоянов, с подписа си Петя Тодорова съзнателно ощетила най-силните ученици в България.Пред телевизията учителката казва, че никога не е делила на мои и твои. \"Не разбирам как член на национална комисия може да лобира за дадено училище, дори училището, в което работи\", обяснява още Тодорова.Тя е била назначена като част от комисия на състезанието \"Европейско кенгуру\", чиято функция е да класира ученици в национален кръг.Родители и ученици дълго протестираха и събираха подписи срещу уволнението на Тодорова. Тяхното мнение е, че Тодорова е чудесен преподавател с много качества и винаги е помагала на децата да печелят големи състезания.От два дни директорът на СМГ е в училището, но не желае среща с родителите и , дори не пуска учители в сградата, информират от телевизията. Първата му проява пред медии беше днес, за да обяви, че няма да подаде оставка. Антони Стоянов изтъкна, че именно Ваня Катстрева, която сега иска оставката му е казала да мълчи, за да се потули случаят.Стоянов е в отпуск до 28 август, а след това ще започне процедура по отстраняването му, каза Кастрева, която влезе в училището на проверка заедно със зам.-министъра на образованието Таня Михайлова.", "date": "2017.08.24", "title": "Поискаха оставката на директора на СМГ"}
{"url": "https://news.bg/crime/otkriha-politseyskata-priemna-v-tsiganskata-mahala-na-asenovgrad.html", "text": "Откриха новата полицейска приемна в ромския квартал \"Лозница\" в Асеновград.На откриването присъстваха вицепремиерът Валери Симеонов, вътрешният министър Валентин Радев и главният секретар на МВР Младен Маринов.Припомняме, новата приемна е част от предвидените мерки след  и .Припомняме и че в началото на месец юли вицепремиерът Валери Симеонов категорично заяви, че вътрешната престъпност в \"гетата\" може да се реши главно чрез изграждане на полицейско управление във всяка ромска махала.Отварянето на приемната обаче не успокоява жителите на Асеновград. По думите им приемната няма да реши проблемите в града. Според местните напрежението все още не е стихнало, съобщи Нова телевизия.По този повод жителите на Асеновград отново се подготвят за протестни действия. Граждани обявиха, че на 27 август, неделя, в града ще има нов протест.Причината за новото недоволство на Асеновград била липсата на комуникация между държавната и местната управа и гражданите.", "date": "2017.08.24", "title": "Откриха полицейската приемна в циганската махала на Асеновград"}
{"url": "https://news.bg/int-politics/sasht-obvinyavat-rusiya-v-prenachertavane-na-granitsi-sas-sila.html", "text": "Американският министър на отбраната Джим Матис коментира, че Вашингтон ще продължи да оказва натиск върху Русия, по време на посещението си в Украйна, съобщава Ройтерс.Матис определя поведението на Русия като агресивно, но не може да обещае оръжия на Киев. Заявява, че Русия не е спазила споразумението за прекратяване на конфликта в Минск, целящо да сложи край на сепаратисткото насилие в източна Украйна.\"Въпреки отричанията на Русия, ние знаем, че те се стремят да преначертаят границите си със сила, подкопавайки суверенитета на свободните народи на Европа\", заяви Матис пред репортери, заедно с украинския президент Петро Порошенко.В същото време, говорителката на руското външно министерство Мария Захарова коментира, че съвместните мащабни военни учения между САЩ и Южна Корея обезсърчават усилията за деескалация на напрежението на Корейския полуостров. Тя добавя, че ученията имат потенциал да предизвикат военен конфликт в региона.", "date": "2017.08.24", "title": "САЩ обвиняват Русия в преначертаване на граници със сила"}
{"url": "https://news.bg/int-politics/tramp-nedovolstval-ot-sanktsiite-sreshtu-rusiya.html", "text": "Американският президент Доналд Тръмп е изразил недоволство в разговори със сенатори от законопроектите, налагащи нови санкции срещу Русия, съобщава \"Политико\", позовавайки се на няколко източника.Според изданието през последния месец, говорейки с републиканския сенатор от щата Тенеси Боб Коркър, Тръмп определил законопроекта за налагане на санкции срещу Москва за неконституционен и заявил, че той може да навреди на служебните му задължения като президент. \"Той беше очевидно разстроен\", изтъкна един от източниците.Представител на сенатора е потвърдил, че такъв разговор действително се е състоял, като политиците били провели \"продуктивен разговор\".Освен това в началото на август Тръмп е разговарял по телефона с републиканския сенатор от Северна Каролина Том Тилис, който е един от авторите на инициативата да се забрани на президента да уволни специалния прокурор по разследването на намесата на Русия в президентските избори в САЩ. Според източника на \"Политико\" Тръмп бил недоволен от законопроекта и не искал да бъде приеман.В края на юли Конгресът на САЩ прие законопроект за нови санкции срещу Русия, Иран и Северна Корея. В началото на август Доналд Тръмп го подписа и той влезе в сила.", "date": "2017.08.24", "title": "Тръмп недоволствал от санкциите срещу Русия"}
{"url": "https://news.bg/crime/maykata-na-izostavenoto-bebe-v-zapaden-park-nyama-da-vleze-v-zatvora.html", "text": "Юлия Василева, която изостави бебето си в столичния \"Западен парк\" ще получи административно наказание, но няма да вли8за в затвора, съобщава Нова телевизия.Съдът определи мяркат за неотклонение на Василева да бъде сменена на \"подписка\". Кирил Александров, адвокатът който защитава майката, представи писмени доказателства, от които става ясно, че майката на Юлия е подала документи за настойник на първото дете на дъщеря си пред социалните. Прокурорът по делото не счете, че това има връзка с престъплението.\"Била е принудена от обстоятелствата да остави детето си, за което съжалява. Била е без средства и не е могла да осигури дори минималните условия за живот. Правила е няколко опита да предаде детето си в социален дом, но й е било отказано. Надявала се е някой да намери бебето и да го предаде в дом. Не е искала да навреди на детето си\", заяви Кирил Александров пред съда.Изоставеното дете към момента се намира в социален дом, за по-голямото дете на Юлия се грижи неговата баба.Припомняме, че детето беше забелязано от случайни минувачи в Западен парк на 11 август..Ден след това полицията установи родителите на изоставеното дете., където беше разпитан.Дядото на намереното момиченце беше отишъл в полицията, за да си вземе бебето, но от полицията съобщиха, че е бил във видимо нетрезво състояние. Детето не му е било предадено, защото е бил много пиян.", "date": "2017.08.24", "title": "Майката на изоставеното бебе в \"Западен парк\" няма да влезе в затвора"}
{"url": "https://news.bg/world/novi-tol-taksi-po-magistralite-v-gartsiya-ot-septemvri.html", "text": "От месец септември в Гърция ще има нови пътни такси.Предсрочно построената нова магистрала предоставя възможността пътуващите от град Коринт до Патра да стигат само за 3 часа. Към момента се работи по изработването на пунктове за плащане на тол такса по новата магистрала.Очаква се от началото на месец септември пунктовете да са готови. Ползването на новата отсечка ще се плаща на две места при пътните възли Терво и Мениди, съобщи БНР.Около края на месец септември се очаква да бъде пусната и нова каса за тол такса по отсечката от Атина до град Янина.Припомняме обаче че допълнителни пунктове за събиране на тол такси в Северна Гърция няма да се слагат. Опитите на транспортното министерство на Гърция за поставянето на такива пунктове в района на Кавала бяха спрени след острата реакция на жителите и местната власт.Според официална статистика на транспортното министерство в Гърция високите пътни такси и високите цени на бензина в Гърция са принудили гърците да ограничат пътуванията си рязко. Усещал се и рязък спад на покупките на бензин в страната.", "date": "2017.08.24", "title": "Нови тол такси по магистралите в Гърция от септември"}
{"url": "https://news.bg/weather/poreden-slanchev-den.html", "text": "Отново слънчево време ни очаква днес, съобщават от Националния институт по метеорология и хидрология.В ранните часове на деня температурите са доста ниски в котловините под 5 градуса. Постепенно ще се затопля и максималните температури в страната са между 25 и 30 градуса.Температурите по Черноморието са малко по-високи от тези в другата част на страната. Максималните температури там ще варират между 25 градуса на северното и 28 на южното Черноморие.Повишаване на температурите се очаква в началото на следващата седмица.", "date": "2017.08.24", "title": "Пореден слънчев ден"}
{"url": "https://news.bg/disasters/tayfunat-hato-otne-zhivota-na-12-dushi-v-yuzhen-kitay.html", "text": "Тайфунът Хато отне живота на най-малко девет души, съобщава AFP. Жертвите загинаха в центъра на бедствието в Макао, където местните медии показаха потопените автомобили и хора, плуващи по улиците на града.Човек загинал, след като стена се срутила върху него, друг паднал от тераса от четвърти етаж, а трети бил ударен от камион.По-рано тайфунът мина през Хонгконг - там повече от 120 души са били ранени от ураганни ветрове и дъждове.Близо 2 милиона домакинства са без ток и вода.", "date": "2017.08.24", "title": "Тайфунът Хато отне живота на 12 души в Южен Китай"}
{"url": "https://news.bg/int-politics/poslanikat-na-rusiya-v-sudan-otkrit-martav.html", "text": "Посланикът на Русия в Судан Маргаяс Ширински е открит мъртъв, съобщават руските медии.Причината за смъртта най-вероятно е проблем със сърцето.\"Към момента официална причина за смъртта няма, защото няма официално заключение, но ако се съди по външните белези, засвидетелствани от лекар, вероятно става въпрос за проблем със сърцето - дали инфаркт, дали инсулт\", посочиха от посолството на Русия в Судан.Уточнява се, че дипломатът е починал, докато плувал в басейн. В басейна не са открити отровни вещества. Местната полиция изключва версията за покушение срещу руския дипломат. ", "date": "2017.08.24", "title": "Посланикът на Русия в Судан открит мъртъв"}
{"url": "https://news.bg/int-politics/sasht-shte-badat-remontirani-dalgo-sled-slizaneto-na-tramp-ot-vlast.html", "text": "САЩ ще бъдат ремонтирани дълго време, след като Тръмп слезе от власт. Това коментира пред БНР Христофор Караджов, преподавател в Калифорнийския университет.По думите му, популярността на Тръмп е на незапомнено ниски нива, но подкрепата сред неговия твърд електорат е все така сериозна и силна.\"Новото от последните седмици е Тръмп, който се мята от една реч в друга със съвсем различно съдържание. Виждаме синусоида в неговите изявления - първо казва, че всички имат вина, после заклеймява различни групи. Хвърля се от една крайност в друга. Поведението му доведе и до притеснения, че това е човекът, който държи ядрените кодове на САЩ. Те бяха изразени от страна на Джеймс Клапър, бивш шеф на разузнаването, който винаги е бил известен с премереност в изявленията си, отбеляза Караджов.Според него Тръмп печели постоянно отклоняване на вниманието и втвърдяване на крайния си електорат.\"За тези седем месеца, в които Тръмп е президент, не е имало нито една криза, с изключение на Сирия, която да не е била създадена от самия него. Той не е бил изправен пред сериозен външнополитически проблем. Ситуацията със Северна Корея е позната\", допълни наблюдателят.\"Не знам какво точно мисли, че прави, когато се държи по този начин, но е очевидно, че отклонява внимание и насажда разделение. Това е лошо качество в един лидер. Той го прави, за да циментира трийсетината си процента електорат. Но така отблъсква останалите\", изтъкна още Христофор Караджов.По думите му, не е имало толкова дребнав политически лидер в отношенията с медиите. В същото време не се говори по съществото на изнесените факти.", "date": "2017.08.24", "title": "САЩ ще бъдат \"ремонтирани\" дълго след слизането на Тръмп от власт"}
{"url": "https://news.bg/world/otkritiyat-v-roterdam-bus-nyama-obshto-s-atakite-ot-ispaniya.html", "text": "Микробусът, който беше открит до концертна зала в Ротердам вчера, 23 август, няма общо с атентатите в Каталуния, съобщава \"Ройтерс\".Тази информация е предадена от испанските власти на холандските, в резултата на разследване водено в Испания.Стана ясно, че задържаният шофьор на буса е испанец.Припомняме, че снощи в близост до концертна зала в Ротердам е намерен бус с испански регистрационни табели и съдържащ газови бутилки, съобщава Ройтерс.По-рано там е отменен рок концерт поради заплаха от тероризъм, коментира кметът на Ротердам.Ахмед Абуталеб съобщава на пресконференция, че не е ясно дали заплахата и буса са свързани. Шофьорът на буса е заведен в полицейски арест за разпит.Полицията съобщава на холандската информационна агенция АНП, че концертът на калифорнийската група \"Аллах-Лас\", е отменен по съвет на испанската полиция. ", "date": "2017.08.24", "title": "Откритият в Ротердам бус няма общо с атаките от Испания"}
{"url": "https://news.bg/crime/blasnaha-motor-v-grab-maloletno-momiche-s-opasnost-za-zhivota.html", "text": "Малолетно момиче е с опасност за живота след катастрофа на пътя Варна - Бургас, в отсечката между Бяла и Обзор, съобщават от МВР-Варна. 19-годишен шофьор на \"Фолксваген\" от габровското село Жълтеж, по време на движението си, застига и блъска кросов мотоциклет, който се движи пред него.Пострадали са двама души. Малолетно момиче, возещо се на мотоциклета, е настанено в реанимацията на МБАЛ \"Св. Анна\" с черепно-мозъчна травма, в кома и с реална опасност за живота.Непълнолетният и неправоспособен водач на мотора също е настанен за лечение с фрактура на нос и контузни наранявания по тялото, като за неговия живот опасност няма.", "date": "2017.08.24", "title": "Блъснаха мотор в гръб, малолетно момиче с опасност за живота"}
{"url": "https://news.bg/bulgaria/izdirvat-82-godishen-mazh-v-sofiya.html", "text": "На 3 август 82-годишният Димитър Ганчев Данчев напуснал дома си и оттогава е в неизвестност.Дядото е висок около 170 см. с вече побеляла коса.Столичното Първо РУ издирва мъжа от София. Умоляват се всички, които имат информация за издирвания, да се обадят на тел.112, 02/9827119, 02/9827166 или в най-близкото районно управление.", "date": "2017.08.24", "title": "Издирват 82-годишен мъж в София"}
{"url": "https://news.bg/society/roditeli-karat-detsata-si-da-gladuvat-i-zhaduvat-za-da-gi-prechistvat.html", "text": "Алармират за опасна мода сред родителите в социалните мрежи. Майки и бащи пишат, че подлагат децата си на глад и жажда с дни, за да \"пречистят\" организма им от токсини.Журналистката Йоанна Димитрова е открила множество постове на родители в интернет, в които се разказва как синовете и дъщерите им са оставяни на гладно и сухо, за да бъде подобрено здравословното им състояние.\"Ако детето не пие вода, това няма да го детоксикира, а ще го интоксикира\", обясни специалистът по хранене и диететика проф. Донка Байкова пред Нова телевизия.Тя е категорична, че здравословното гладуване може да се практикува само от възрастни, и то след специална подготовка. Безопасно било само в продължение на три дни.\"Децата обаче не могат да издържат толкова. Те могат да не се хранят максимум 24 часа, но при задължителен прием на вода\", каза Байкова.", "date": "2017.08.24", "title": "Родители карат децата си да гладуват и жадуват, за да ги \"пречистват\""}
{"url": "https://news.bg/energy/speshno-ni-tryabvala-nova-yadrena-moshtnost-zove-energien-ekspert.html", "text": "Нуждаем се от голяма ядрена базова мощност. Големите мощности са или ядрени, или тецове. Голяма водна мощност у нас не може да се изгради. България трябва да започне да изгражда нова мощност. Възможностите предполагат тя да е ядрена. Това коментира енергийният експерт Александър Николов пред БНР.  Според Николов това е неизбежно, защото имаме оборудване за 1 млрд. евро в Белене.\"С това тутакси трябва да се готвим за начало на истинска първа копка в България. Имаме две площадки - в Козлодуй и в Белене. Нека експертите да преценят и да кажат истината на политиците - коя площадка е по-добра. Смятам, че в края на 2019 година може да се направи истинска първа копка - два блока по 1000 мегавата. Лично смятам, че площадката не е толкова важна. Важен е субектът и този субект трябва да е АЕЦ \"Колодуй\". Там има 1000 истински експерти\", посочи експертът. По думите му, има прекалено много \"цанкови камъни на шията на българския данъкоплатец\" - АЕЦ-Белене, ТЕЦ-Варна, американските тецове и много други неща, свързани с енергетиката.\"За \"Цанков камък\" са разходени 800 млн. лева. Целият хидровъзел е с коефициент 25 процента. Те не са обусловени от възможността да работи - толкова вода има, толкова ток прави. Много некоректно се постъпва към \"Цанков камък\". Българските вецове са произвели енергия, еквивалентна на 13 процента - това е коефициентът на използване на тяхната мощност. \"Цанков камък\" е с коефициент на използване 25 процента. Има вецове с 8 процента използване на инсталираната мощност\", увери Александър Николов.Той коментира, че е станало порочна практика всеки ръководител в енергетиката да го е страх да направи нещо, за да не стане клиент на прокуратурата.", "date": "2017.08.24", "title": "Спешно ни трябвала нова ядрена мощност, зове енергиен експерт"}
{"url": "https://news.bg/bulgaria/otnemaneto-na-litsenza-na-emko-e-tselenasochen-udar-smyata-rumen-petkov.html", "text": "Отнемането на лиценза на \"ЕМКО\" е удар срещу военнопромишления комплекс в България, заяви по време на пресконференция членът на ИБ на АБВ Румен Петков. Той обвини правителствата на ГЕРб,ч е винаги са правили опити да ударят ВПК. Според Петков атаката може да срине и \"Кинтекс\".\"Ако външнотърговският лиценз на оръжейна фирма \"ЕМКО\" не бъде върнат, ще спре работа и ВМЗ-Сопот, тъй като тяхното производство, както и на \"Аркус\", зависи от доставките на \"гориво\" - барути, които се използват за производството на снаряди\", посочи той.Петков изтъкна, че министърът на икономиката не знае по същество с какви мотиви МВР е поискало отнемането на лиценза. Според Петков работещите са излезли да защитят хляба си, защото са убедени, че предприятията им отговарят на всички изисквания.Според Румен Петков вината за създалата се ситуация е и на премиера Бойко Борисов. \"Ако иска да докаже, че няма нищо общо с безумията на вътрешния и икономическия си министър, да ги уволни веднага\", иска политикът от АБВ.", "date": "2017.08.24", "title": "Отнемането на лиценза на \"ЕМКО\" е целенасочен удар, смята Румен Петков"}
{"url": "https://news.bg/crime/trima-zaginali-pri-dve-katastrofi-v-plovdiv.html", "text": "Трима души загинаха при две катастрофи в Пловдив, съобщи БиТиВи.При едната катастрофа моторист, движещ се с превишена скорост, е ударил жена, пресичаща на пешеходна пътека около 6 часа сутринта. И двамата са загинали. При друга катастрофа е загинал 71-годишен мъж. Той шофирал лек автомобил, който се блъснал в автобус на едно от кръговите кръстовища в града.", "date": "2017.08.24", "title": "Трима загинали при две катастрофи в Пловдив"}
{"url": "https://news.bg/crime/v-tsiganskite-mahali-v-sofiya-se-krade-po-malko-tok-ot-elitnite-kvartali.html", "text": "От ЧЕЗ, електроразпределителното дружество в Западна България, твърдят, че в цигански махали не се краде повече ток от идеалния център на София или смятаните за елитни квартали - даже напротив, става ясно от репортаж на БиТиВи.Собственици на заведения, хотели и бизнеси в центъра нанасяли по-големи загуби от циганите, показват данните на ЧЕЗ.Наскоро от електроразпределителното дружество разобличили и видна обществена личност да краде ток за къщата си с басейн в столицата. Тези разкрития са станали възможни, защото ЧЕЗ вече разполагат с балансови електромери на всички свои трафопостове. Балансовият електромер показва колко ток влиза в трафопоста.Ако някой краде ток, ЧЕЗ вижда разликата и вече е локализиран до района на трафопоста.Средно 200 абоната се захранват от трафопост. Когато се установи кражба, извършителят е локализиран в рамките на тези абонати.Рекордьор обаче е врачанското село Галиче. Оказва се, че там се краде повече ток, отколкото се плаща.", "date": "2017.08.24", "title": "В циганските махали в София се краде по-малко ток от \"елитните\" квартали"}
{"url": "https://news.bg/regions/tezhki-zadrastvaniya-po-granitsata-ni-s-turtsiya.html", "text": "Трафикът на границата ни с Турция е интензивен.Сутринта на ГКПП \"Капитан Андреево\" се беше образувала 2-километрова колона от товарни автомобили, съобщи Фокус. По информация на Главна дирекция \"Гранична полиция\" към момента трафикът на пункта продължава да е интензивен.На ГКПП \"Лесово\" сутринта колоната на изхода на България беше около 4.5 километра. Към момента трафикът там също продължава да е интензивен.Голяма колона от товарни автомобили се е образувала и на ГКПП \"Дунав мост\" - Русе и ГКПП \"Дунав мост\" - Видин.По границите с Гърция, Сърбия и Македония трафикът е нормален.", "date": "2017.08.24", "title": "Тежки задръствания по границата ни с Турция"}
{"url": "https://news.bg/economics/ravno-vaznagrazhdenie-za-komandirovanite-i-mestnite-iska-knsb.html", "text": "КНСБ застава зад предложението на Европейската комисия, в Директива 96/71/ЕО относно командированите работници, понятието \"минимални ставки на заплащане\" да се замени с \"възнаграждение\", изтъкват от Синдиката.Те се съгласяват със становището на Комисията, че приетата преди 20 г. Директива вече не отразява адекватно настъпилите от 1996 г. насам промени и настоящата ситуация на трудовите пазари, като значителната разлика в заплащането между държавите-членки.От Синдиката изпращат позицията си официално и до министъра на труда Бисер Петков.Новата формулировка ще позволи на българските работници да получават достойно възнаграждение, равно на това на техните западноевропейски колеги, заявяват от КНСБ. Такава промяна е в пълен синхрон с основната позиция на синдиката - Равна заплата за равен труд.Командироването на работници е важен принос за подобряване на икономическото сближаване в Европа, смятат от Синдиката, но изтъкват порочните практики на социални измами и дъмпинг.Отхвърлянето на предложението да се заменят \"минималните ставки\" на заплащане с понятието \"възнаграждение\" означава, че България подкрепя принципът на свободата на предоставяне на услуги с приоритет пред свободата на упражняване на правото на труд, противят се от КНСБ.В позицията на Синдиката става ясно, че според тях търсеното равно възнаграждение за командированите работници с работниците изпълняващи същата работа в приемащата държава губи значението си, ако жилищните или пътните разходи се приспадат от заплатите, или ако не се изплащат със същата ставка като тези, които се изплащат на местните работници, изпратени в други части на територията на приемащата държава.Според Синдиката срокът от 24 месеца е твърде дълъг и не отговаря на действителността на сроковете на командироване.Те искат и синдикатите в приемащите държави да могат да подават искове от името на командировани работници в случаи на незаконно и неоправдано уволнение. Припомняме, че казусът нашумя и заради визитата на френския президент Еманюел Макрон в България. Макрон се обяви срещу социалния дъмпинг във Франция. Той отхвърли европейските правила, позволяващи на фирми в страни с ниски заплати да изпращат работници на друго място като \"предателство\" на европейския дух. Макрон обеща да преработи системата, според която \"командированите\" работници могат да бъдат изпратени в други държави на Европейския съюз по договори, които трябва да гарантират минималната заплата на страната домакин, но и при какви данъци и социални разходи се плащат в страната домакин.Макрон е на тридневна обиколка на Централна и Източна Европа, за която се надява, че ще помогне за преодоляването на застоя между западните нации и по-бедните източноевропейски държави, продължил години наред.\"Нашите разговори отбелязват истинска крачка напред, истински напредък към компромис през октомври и се радвам за това\", каза Макрон пред репортери след срещата на върха на лидерите в австрийския град Залцбург.", "date": "2017.08.24", "title": "Равно възнаграждение за командированите и местните иска КНСБ"}
{"url": "https://news.bg/int-politics/islyamska-darzhava-ne-atakuvala-balkanite-za-da-ne-zapali-hola-si.html", "text": "Балканският батальон на терористичната групировка ДАЕШ (\"Ислямска държава\") наброява 500 души и те не атакуват Балканите, за да не запалят хола си. Това обяви евродепутатът Ангел Джамбазки пред БиТиВи. Относно нарасналото напрежение между Сърбия и Македония през последните дни, Джамбазки коментира, че Сърбия наказва дипломатите си в Скопие, защото опитът за преврат в Македония не е успял.Той сравни случващото се в Скопие със смяната на турския посланик у нас и изпращането на предишния Сюлейман Гьокче в Гватемала. По думите му, Гьокче е бил наказан, защото не е успял да наложи у нас протурска партия.Събарянето на незаконни постройки в циганската махала в \"Захарна фабрика\" Джамбазки определи като добро начало. То трябва да продължи и в Баталова воденица, обяви евродепутатът и бивш общински съветник в София.", "date": "2017.08.24", "title": "\"Ислямска държава\" не атакувала Балканите, за да не запали хола си"}
{"url": "https://news.bg/energy/davat-165-mln-lv-bezvazmezdna-pomosht-po-op-inovatsii-i-konkurentosposobnost.html", "text": "С общ размер от над 165 млн. лв. безвъзмездна помощ стартира изпълнението на 229 проекта по Оперативна програма \"Иновации и конкурентоспособност\", съобщиха от Министерството на икономиката.На официална церемония зам.-министърът на икономиката Александър Манолев връчи договорите на спечелилите бенефициенти по процедура \"Енергийна ефективност за малките и средни предприятия\" и обясни, че с тези договори общият ресурс от всички процедури по Оперативна програма \"Иновации и конкурентоспособност\" става над 1.5 млрд. лв. или около 63% от общия бюджет на програмата.По думите на Манолев към момента са сключени 1 458 договора по оперативната програма. 500 от тези договори били приключили и разплатени напълно на бенефициентите.Министерството на икономиката припомня, че процедурата \"Енергийна ефективност за малките и средни предприятия\" е фокусирана върху предоставянето на подкрепа за насърчаване изпълнението на мерки за енергийна ефективност с цел постигане на устойчив растеж и конкурентоспособност на икономиката.При избора на проектите приоритет е бил даден на тези, насочени към секторите с висока енергийна интензивност - химическа промишленост, производство на стомана, производство на цимент, керамика, стъкло и вар, както и производство на цветни метали и хартия.Приоритет е даден и на проектите, изпълняващи се на територията на Северозападния район за планиране.", "date": "2017.08.24", "title": "Дават 165 млн. лв. безвъзмездна помощ по ОП \"Иновации и конкурентоспособност\""}
{"url": "https://news.bg/crime/politseyski-aktsii-sreshtu-zhritsite-na-lyubovta-vav-varna.html", "text": "В хода на специализирана полицейска операция полицаите във Варна задържаха три жени за предоставяне на сексуални услуги срещу заплащане.Жените са били задържани на 23 август, сряда, при проверка на адрес на улица \"Стефан Стамболов\". Арестуваните са на възраст между 20 и 26 години, съответно от Бургас, село Осеново и село Безмер.И трите задържани били известни на органите на МВР. Жените били задържани и предишни пъти и проверявани за придобиване на доходи по неморален начин.Разследването по случая продължава. Полицаите разследват сексуална експлоатация, набиране и склоняване към проституция и предоставяне на помещение за развратни действия.Полицаите събират и доказателства и материали, освидетелстващи деянията на задържаните.По случая е образувано досъдебно производство под наблюдението на Районната прокуратура във Варна.", "date": "2017.08.24", "title": "Полицейски акции срещу \"жриците на любовта\" във Варна"}
{"url": "https://news.bg/regions/pozharat-v-sofiya-e-ovladyan.html", "text": "Читатели на News.bg сигнализираха за голям пожар, възникнал на територията на София. Пожарът е възникнал в склад на улица \"Челопешко шосе\", в промишлена зона \"Челопечене\". За сега няма данни за пострадали хора. Към 14.30 пожарът вече е бил овладян. Няма опасност за хората и населените места в района, съобщи пресцентъра на МВР.Стана ясно, че пожарът в обхванал два склада на улица \"Челопешко шосе\".По потвърдена информация пожарът е възникнал в производствено хале на фирма - механичен цех за производство на пушки за пейнт бол.Огънят бързо се е обхванал и унищожил механичен цех, склад за готова продукция, 2 микробуса, 3 леки автомобила, техника и офис оборудване. Частично е засегнат и склад наблизо, който не е с голяма площ.Пожарът е бил локализиран на площ около 300 кв. метра. Заради пожара е паднало едно хале с площ около 200 кв. метра.В погасяването на пожара са участвали 8 екипа на пожарната в София. Потвърди се информацията и че в действията по гасенето на пожара огнеборците са използвали и 6 водоноски, предоставени от Столична община.Комисар Тошко Бързилов от Главна дирекция \"Пожарна безопасност и защита на населението\" обясни пред БНР, към момента причините за бедствието остават неясни. Той не коментира дали пожарът е възникнал вследствие на взривове.\nКомисарят поясни още, че единият засегнат склад е за дрехи. Вторият склад бил за лакове и бои.Заради съдържанието на боите и лаковете на мястото на инцидента е изпратена и мобилна лаборатория на Столична община, която да замери качеството на въздуха и да установи дали вследствие на пожара има замърсявана не въздуха в района.От МВР обясниха, че вредните емисии вследствие на пожара в цеха не превишават нормалните стойности.Припомняме, по първоначална информация пожарът е възникнал в производствено хале на улица \"Челопешко шосе\", след което огънят е преминал към складове за дрехи.Припомняме и че движението по \"Челопешко шосе\" е преустановено. Улицата е затворена. Пътят към Челопечене, Ботунец и Кремиковци към момента е непроходим.Към момента пожарникарите продължават да се борят с пламъците. Очаква се до 15 часа пожарът да бъде окончателно загасен. След това мястото ще бъде разчистено.Сигналът за пожара е бил депозиран на телефон 112 към 12.20 часа.За броени минути над столицата се разнесоха големи кълбета дим. ", "date": "2017.08.24", "title": "Пожарът в София е овладян"}
{"url": "https://news.bg/int-politics/katar-vazstanovi-diplomaticheskite-si-otnosheniya-s-iran.html", "text": "Катар възстанови изцяло дипломатическите си отношения с Иран, несъобразявайки се с исканията на арабските страни, които от месеци са в регионален спор с богатото на енергийни ресурси емирство, заради който Катар ограничи отношенията си с Техеран, съобщава \"Асошиейтед прес\".Катар връща посланика си в Иран. Това става повече от 20 месеца след като той беше отзован в знак на протест срещу атаките срещу саудитски дипломатически мисии в Иран от демонстранти.Катар предприе този ход в знак на солидарност със Саудитска Арабия, която е основен регионален съперник на Иран.През юни тази година обаче Саудитска Арабия и редица нейни съюзници скъсаха дипломатическите си отношения с емирството, като го обвиниха, че подкрепя терористични групировки и се е сближило с Иран. Катар отрича тези обвинения, като досега не е намерено решение на конфликта.Катар иска да засили отношенията си с Иран във всички области. Техеран позволи на катарската национална авиокомпания да използва въздушното пространство на страната и изпрати на Катар храни, след като Саудитска Арабия и нейните съюзници прекъснаха търговските и транспортните си връзки с емирството.", "date": "2017.08.24", "title": "Катар възстанови дипломатическите си отношения с Иран "}
{"url": "https://news.bg/int-politics/v-turtsiya-referendumat-za-nezavisimost-na-irakski-kyurdistan-e-prichina-za-voyna.html", "text": "Ръководителят на националистическата опозиция в Турция обяви, че планираният референдум за независимост от кюрдите в Иракски Кюрдистан, който се намира в Северен Ирак, трябва да бъде разглеждан от Анкара като причина за война, \"ако е необходимо\", съобщава \"Ройтерс\".Турция, която води сражения от три десетилетия с кюрдските бунтовници в югоизточната част на страната, е разтревожена, че референдумът може допълнително да засили сепаратистките настроения сред 15-те милиона кюрди в Турция.Вчера турският външен министър Мевлют Чавушоглу посети Ирак, където предаде на лидера на иракските кюрди Масуд Барзани опасенията на Анкара относно решението за провеждане на референдум, който е планиран за 25 септември.Лидерът на Партията на националистическото действие Девлет Бехчели, който се съюзи с правителството в подкрепа на кампанията на управляващата Партия на справедливостта и развитието на референдума през април за увеличаването на правомощията на президента Реджеп Тайип Ердоган, призова Анкара да се противопостави на гласуването.\"Трябва да бъдат предприети действия срещу подготвяния от Барзани референдум за независимост, който включва тюркменски градове\", настоя Бехчели по време на пресконференция в Анкара, като допълни: \"Това е репетиция за (създаването на) Кюрдистан. Ако е необходимо, Турция трябва да приеме този референдум като причина за война.\"", "date": "2017.08.24", "title": "В Турция: Референдумът за независимост на Иракски Кюрдистан е причина за война"}
{"url": "https://news.bg/int-politics/rusiya-izprati-strategicheski-yadreni-bombardirovachi-nad-tihiya-okean.html", "text": "Руски ядрени стратегически бомбардировачи са прелетяли над Тихия океан, Японско море, Жълто море и Източнокитайско море, принуждавайки Япония и Южна Корея да вдигнат изтребители и да ги придружават, съобщава Ройтерс.Руското министерство на отбраната заявява, че бомбардировачите \"Туполев-95МС\", наречени \"мечки\" от НАТО, са прелетяли над неутрални води и са придружавани от руски бойни самолети Сухой-35S и самолети за ранно предупреждение А-50.\"Нашите пилоти и авиация на далечни разстояния, според установения план, редовно извършват полети над неутрални води над Атлантика, Арктика, Черно море и Тихия океан от техните бази и от тактическите летища\", допълва министерство на отбраната на Русия.Няма информация и подробности за общия брой самолети, в това, което Русия нарича предварително определен полет. Не се съобщава кога или защо мисията се е състояла.Бомбардировачите Ту-95MS са зареждани от самолети цистерни по време на мисията, съобщава руското министерство.По време на мисията и в части от маршрута им, бомбардировачите са придружавани от южнокорейски и японски изтребители, добавят те.Русия, която споделя граница със Северна Корея, многократно е изразявала загриженост относно нарастващото напрежение на Корейския полуостров, заради програмата за ядрени ракети на Пхенян.Също така се оплаква от ", "date": "2017.08.24", "title": "Русия изпрати стратегически ядрени бомбардировачи над Тихия океан"}
{"url": "https://news.bg/bulgaria/izpratiha-vtori-helikopter-da-gasi-pozhara-kray-kresna.html", "text": "Голям пожар възникна в Кресненското дефиле.Наблюдателна кула на Югозападното държавно предприятие е регистрирала бедствието в района на село Мечкул около 14:00 часа.Първоначално пожарът е обхванал около 100 дка смесени гори. Заради силния вятър обаче пожарът се е разпространил изключително бързо. Към момента стихията обхваща над 3 000 дка смесени гори, а огънят върви по билото на планината.Огънят е в опасна близост до село Стара Кресна. Възможно е населението на селото да бъде евакуирано.Стихията продължава да се разраства и към село Ощава, но за сега няма опасност за населението на селото.В действията по потушаването на пожара участват 12 пожарни коли, 10 автомобила на горските стопанства и булдозер.Заради пожара областният управител на Благоевград Бисер Михайлов е свикал кризисен щаб.По предварителна информация огънят е тръгнал от водоем, намиращ се в землището на село Мечкул. Вероятно е и огънят да е тръгнал след използване на земеделска техника, тъй като в района има обработваеми земи.Според директора на Югозападното държавно предприятие инж. Дамян Дамянов има реална опасност за всички огнеборци и подпомагащите ги, тъй като в по-голямата си част пожарът е върхов, съобщи БНР.В близост от огнището се намира транзитния газопровод за Гърция и високоволтов електропровод.Огнеборците са изпратили искане към военните за подпомагане на действията по гасенето на пожара. Доброволческите отряди от Симитли и Кресна също ще се включат в гасенето.От Министерството на отбраната съобщиха, че 38 военнослужещи с 5 специализирани машини от състава на Сухопътните войски са се включили в потушаването на големия горски пожар в землището на село Мечкул, община Симитли, област Благоевград.Екипаж от авиобаза Крумово с вертолет \"Ми-17\" също ще окаже помощ за овладяването на огнената стихия. Вертолетът е излетял в 16.58 ч. от авиобазата и се е отправил към района на пожара.Специализираната група от състава на Сухопътните войски е с ръководител старши лейтенант Веселин Станков.Във 18.22 часа от авиобаза Крумово е излетял и втори хеликоптер от Военновъздушните, които ще помага в действията по гасенето на пожара в Кресненското дефиле.Към момента пожарникари от всички служби в област Благоевград са включени в гасенето на пожара в землището на село Мечкул.Огнеборци от Благоевград, Симитли, Петрич, Сандански, Банско, Разлог, Гоце Делчев се включиха в усилията за овладяване на огъня. Помощ оказват и пожарникари от Кюстендил и два екипа с пожарни коли от София.От МВР съобщават, че към момента няма опасност за хората в района.Припомняме, в средата на месец юли в Кресненското дефиле, край Стара Кресна, също възникна силен пожар. Пламъците тогава обхванаха и горски насаждения в района.Щетите от пожара в землището на Стара Кресна бяха огромни - вследствие на бедствието бяха унищожени около 800 декара 50-годишна здрава гора.В действията по гасенето на пожара участваха . Най-разпространената версия за възникването на пожара беше човешка небрежност.", "date": "2017.08.24", "title": "Изпратиха втори хеликоптер да гаси пожара край Кресна"}
{"url": "https://news.bg/world/eksploziya-v-tsentara-na-kiev.html", "text": "Двама души са ранени при експлозия в центъра на Киев, столицата на Украйна, съобщава Ройтерс.Според публикация на Hromadske.ua, експлозия е станала на улицата Грушевски, между стадион Динамо и сградата на правителството. Недалеч от това място е изложбата на военно оборудване, открита по случай 26-ата годишнина от независимостта на Украйна.Това се случва в деня, в който Украйна чества Деня на независимостта си, съобщава полицията.Взривът е станал в 14 и 06 часа местно време, допълва полицията без да дава повече подробности.Очевидецът Андрей Бърбела съобщава на страницата си във Фейсбук, че експлозията е станала около час след като празникът е приключил. Според него \"нещо като граната\" е избухнало. Трафикът на улицата е блокиран.Местният телевизионен канал 112 показва жена, лежаща на земята на улицата в близост до сградата на украинското правителство.", "date": "2017.08.24", "title": "Експлозия в центъра на Киев"}
