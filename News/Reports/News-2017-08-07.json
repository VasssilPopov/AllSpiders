{"url": "https://news.bg/world/pravitelstvoto-na-slovakiya-v-kriza.html", "text": "Премиерът на Словакия Роберт Фицо свика извънредна среща на партиите в управляващото мнозинство, след като стана ясно, че ултранационалистическата Словашка национална партия (СНП) напуска коалиционното споразумение, съобщи АП.Според Фицо решението на СНП е абсурдно. Министър-председателят ще се срещне с лидерите на другите две парии от управляващата коалиция във вторник, 8 август.Фицо не прикри, че очаква председателят на Словашката национална партия Андрей Данко да мотивира решението си за напускането на кабинета.Към момента не е ясно дали рокадата ще заплаши съществуването на сегашното правителство. Освен националистите, в коалицията участват още лявоцентристката партия на премиера Фицо \"Направление - социалдемокрация\", либералната партия \"Сиет\" и партията на унгарското малцинство \"Мост\".Стана ясно и че Словашката национална партия иска ново коалиционно споразумение, но от партията не дадоха подробности.", "date": "2017.08.07", "title": "Правителството на Словакия в криза"}
{"url": "https://news.bg/crime/voennite-ni-izleli-210-t-voda-nad-makedonskite-pozhari.html", "text": "Българските екипажи и вертолетът Ми-17 от 24-та авиационна база - Крумово са излели над 210 тона вода над пожарите в Република Македония. Това се случи в периода и оказаха помощ на македонските власти за овладяването на горските пожари, възникнали в община Македонски брод.Командири на двата екипажа са майор Борислав Тафков и майор Александър Цанков. Българските военнослужещи работеха по овладяването на стихията в района на Скопие и за пет дена изпълниха общо 81 захода.Работата на военните беше затруднена от това, че трябваше да снабдяват с вода от труднодостъпни източници. Допълнително препятствие беше и голямата денивелация на терена и изключително бързото разпространение на огъня по върховете на дърветата.Припомняме, преди два дни вътрешният министър Оливер Спасовски обяви 30-дневно извънредно положение в страната, след като огромни пожари бушуват в югозападната част на страната. Има опасения, че горещата вълна може да предизвика нови пожари.И по време на подписването на историческия договор между Македония и България премиерите Бойко Борисов и Зоран Заев се срещнаха на , които участват съвместно в гасенето на пожарите в страната.", "date": "2017.08.07", "title": "Военните ни излели 210 т вода над македонските пожари"}
{"url": "https://news.bg/crime/balgariya-evrodzhast-i-tri-darzhavi-ot-es-parvi-s-koordinirani-razsledvaniya.html", "text": "Националното бюро на България в Евроджъст за първи път в цялата досегашна практика на Евроджъст извърши координация между няколко разследвания, довели до успешно проведени специализирани международни операции, едновременно на територията на България, Белгия, Холандия и ГерманияПрез януари 2016 г., с активното съдействие на Националното бюро на България в Евроджъст, беше подписано споразумение за създаване на съвместен екип за разследване \"трафик на хора с цел сексуална експлоатация и пране на пари\", между България и Холандия - СЕР Палма.В България беше образувано Наказателното производство след обмен на информация - чрез предоставени от Националното бюро на България в Евроджъст материали на Окръжна прокуратура Сливен, съдържащи данни за извършено престъпление на тяхна територия.През ноември 2015 г. на проведена оперативна среща в Европол, Националното бюро на България констатира, че прокуратурата в Амстердам води разследване - под наименованието Леердам, което кореспондира на полицейска разработка осъществявана от ГДБОП в България. След координация на национално ниво и доклад от страна на ГДБОП, в България беше образувано наказателно производство в Специализираната прокуратура с предмет на разследване дейността на организирана престъпна група, осъществяваща престъпна дейност, свързана с трафик на хора с цел сексуална експлоатация.Регистрираният от страна на България казус по отношение на Холандия, беше разширен и по отношение на Белгия, предвид наличието на 3 отделни паралелни наказателни производства, респективно в СП (България), прокуратурата в Гент (Белгия) и прокуратурата в Амстердам (Холандия), които имат сходен предмет на разследване.В хода на работата по два отделни казуса, беше констатирана и впоследствие детайлно анализирана важна връзка между цитираните по-горе разследвания. СЕР Палма, с предмет паралелните разследвания водени от ОП Сливен и Прокуратурата в Утрехт, се оказа тясно свързан с водените три отделни наказателни производства в Специализираната прокуратура (България), прокуратурата в Гент (Белгия) и прокуратурата в Амстердам (Холандия), по които предстоеше да бъде обсъдена възможността за създаване на отделен СЕР между тези три страни.Поради обстоятелството, че двата казуса са свързани и предвид необходимостта от прецизна и точна координация на водените общо 5 наказателни производства, в 3 отделни държави, с участието на 5 отделни прокуратури, Националното бюро на България в Евроджъст организира провеждането на съвместна координационна среща по двата казуса, която се проведе през месец февруари 2016 г.Координирането на работата на тези 2 паралелно действащи съвместни екипа за разследване се извърши с активното участие и съдействие на Националното бюро на България в Евроджъст. Беше осигурено значително финансиране за дейностите по двата СЕР, като полученото финансиране от Евроджъст по СЕР Леердам е в размер на 35 483 евро, а по СЕР Палма - 58 968 евро.Следва да се отбележи, че за първи път в цялата досегашна практика на Евроджъст се извършва координация, не само между няколко разследвания в рамките на действие на един СЕР, но и координация между два отделни съвместни екипа за разследване, както и включените в техния обхват 5 отделни наказателни производства.Успешно проведените специализирани международни операции, осъществени в рамките на действие на двата СЕР, които бяха реализирани през месеците септември и октомври 2016 г. едновременно на територията на България, Белгия, Холандия и Германия, сочат на високо ниво на координация и ефективно сътрудничество, което беше постигнато със съдействието и про-активното поведение на Националното бюро на България в Евроджъст.", "date": "2017.08.07", "title": "България, Евроджъст и три държави от ЕС - първи с координирани разследвания "}
{"url": "https://news.bg/disasters/frantsiya-pomaga-na-italiya-za-pogasyavaneto-na-gorskite-pozhari.html", "text": "Европейският съюз е изпратил три самолета, които да помогнат на Италия в борбата срещу горските пожари. Мобилизираните самолети са по така наречения \"механизъм за гражданска защита\".Говорителят на Европейската комисия Мина Андреева обясни пред БНР, че трите самолета са изпратени от Франция. Те били съпровождани от екипи от огнеборци, които да помогнат в погасяването на бедствието в Италия.За локализиране на огнената стихия се използвала и използва Европейската сателитна програма за кризисни ситуации \"Коперник\", която помагала на властите в Италия.Припомняме, през това лято Италия задейства Механизма за гражданска защита на Европейския съюз за втори път. Силните горски пожари бяха причината за задействането на механизма и предишния път. По думите на Андреева това доказва европейската солидарност в случаи на криза в страна членка.", "date": "2017.08.07", "title": "Франция помага на Италия за погасяването на горските пожари"}
{"url": "https://news.bg/regions/katastrofi-ogranichavat-dvizhenieto-po-am-struma-i-trakiya.html", "text": "Временно е ограничено движението в изпреварващата лента на АМ \"Струма\" при км 67, в посока Благоевград, поради ПТП, съобщава АПИ.Шофьорите да се движат с повишено внимание и съобразена скорост като спазват указанията на \"Пътна полиция\".Малко по-късно от АПИ съобщиха и че друга катастрофа ограничава движението и по АМ \"Тракия\" при км 163, в посока Стара Загора. Движението се осъществява в активната и аварийна лента.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.07", "title": "Катастрофи ограничават движението по АМ \"Струма\" и \"Тракия\""}
{"url": "https://news.bg/regions/11-hilyadi-stolichani-ostanaha-bez-tok-zaradi-silniya-dazhd.html", "text": "11 хиляди столичани останаха без ток заради силния дъжд. От електроразпределителното дружество ЧЕЗ коментират, че без захранване продължават да са около 7 хиляди клиенти, съобщава БНР.Очаква се авариите да бъдат отстранени след 18 и 30 часа.Най-засегнати са столичните квартали \"Бъкстон\", \"Триадица\", \"Бояна\", \"Симеоново\", \"Драгалевци\", \"Княжево\" и \"Панчарево\". За възстановяване на захранването работят допълнителни екипи на дружеството.", "date": "2017.08.07", "title": "11 хиляди столичани останаха без ток заради силния дъжд"}
{"url": "https://news.bg/regions/mvr-prizovava-za-vnimatelno-shofirane-v-stolitsata.html", "text": "Водачите да шофират с повишено внимание в кварталите Драгалевци и Бояна, както и в района на бул. Черни връх. Екипи на столичната пожарна са се отзовали на над 40 сигнала, предимно за паднали клони и дървета, след бурята в София.В следствие на мълния е пострадала единствената секвоя в парк \"Заимов\". Мълния е разцепила стъблото на дървото. Екип на район \"Оборище\" е обезопасил мястото.До 18 часа днес, в столичната пожарна са постъпили над 40 сигнала за произшествия. Те са предимно за паднали дървета и клони и частично наводнени улици в кварталите Драгалевци и Бояна.Единични сигнали има и за кварталите Гевгелийски, Западен парк и Коньовица. Паднало дърво затруднява движението по бул. \"Черни връх\". Водачите да шофират с повишено внимание в тези райони.Общо шест екипа с 20 служители на СДПБЗН, съвместно с представители на Столичната община, работят по отстраняване на последствията от силните валежи, придружени от градушка. ", "date": "2017.08.07", "title": "МВР призовава за внимателно шофиране в столицата"}
{"url": "https://news.bg/world/arestuvaha-mariya-alyohina-i-olga-borisova-ot-pussy-riot.html", "text": "Две от изпълнителките на протестната руска пънк група Pussy Riot са били арестувани, съобщава dailystar.Двете изпълнителки на феминистката пънк група са били задържани, след като организирали протест пред затвора в Якутия, Сибир, където украинския режисьор Олег Сенцов изтърпява присъдата си.Припомняме, през август 2015 година руският военен съд осъди на 20 години затвор  по обвинение в тероризъм. Сенцов беше признат за виновен, че е оглавявал терористична организация, извършила нападения в Крим.На протеста двете изпълнителки от Pussy Riot закачили на близкия мост банер, на който било написано \"Свободен Сенцов!\".По-рано днес едната изпълнителка Мария Альохина е качила пост в Twitter, според който тя и Олга Борисова са били арестувани. По-късно сайтът \"Mediazona\" пуснал и видеоматериал, на който се вижда как Альохина и Борисова се возят в полицейска кола към полицейското управление.Групата Pussy Riot стана известна през 2012 година с дръзките си изпълнения, насочени главно срещу президента Владимир Путин и управляващия елит в Русия. Тогава изпълнителките  вследствие на импровизирана проява в московския храм Христос Спасител, където те изпълниха песента \"Holly Shit\" в знак на протест срещу категоричната подкрепа на Руската православна църква към президента Путин.Трима от членовете на групата бяха осъдени за \"хулиганство, мотивирано от религиозна омраза\". Мария Альохина и Надежда Толоконникова бяха осъдени на по 2 години затвор. В края на 2013 години двете жени бяха пуснати на свобода.В началото на 2014 година Надежда Толоконникова и Мария Альохина отново бяха задържани. Двете бяха.В края на месец октомври миналата година групата пусна нов провокативен клип, насочен към тогава кандидат-президента на САЩ Доналд Тръмп. Женската руска пънк група атакуваха Тръмп с видеоклип, в който описваше в какво ще се превърнат САЩ, ако той спечели изборите.", "date": "2017.08.07", "title": "Арестуваха Мария Альохина и Олга Борисова от \"Pussy Riot\""}
{"url": "https://news.bg/crime/gorski-inspektori-hvanaha-brakonier-v-kyustendilsko.html", "text": "Горски инспектори от Регионална дирекция по горите (РДГ) - Кюстендил са заловили нарушител за незаконен лов в петък през нощта. Нарушението е установено по време съвместна проверка със служители на РУ на МВР - Кюстендил в землището на село Злогош и село Брест.Проверяващите са забелязали автомобил, движещ се по черен път, като от него осветявали околните ожънати ниви и ливади, което е характерно за незаконен лов.При направената проверка е констатирано, че в автомобила до седалката е поставена върху калъф ловна пушка \"Мазалат\", на която е прикрепено приспособление за увеличаване на образа - оптика, както и използван изкуствен източник на светлина. В магазина на пушката е имало заредени и два патрона.Направен е опит за укриване на веществено доказателство. Лицето не е представило разрешително за лов на вреден дивеч.На нарушителя е съставен акт по Закона за лова и опазване на дивеча. Работата по случая продължава.Ловното оръжие, моторното превозно средство и боеприпасите са задържани. Също така горски инспектори от Стара Загора задържаха незаконна дървесина и ловни трофеи в село Дълбоким. Нарушенията са констатирани при съвместна проверка с МВР Стара Загора и РИОСВ-Стара Загора.В къщата н, 9  трофеи от дива свиня и други трофеи от дивеч.", "date": "2017.08.07", "title": "Горски инспектори хванаха бракониер в Кюстендилско"}
{"url": "https://news.bg/world/choveshkite-prava-da-ne-hodyat-v-mindanao-otseche-duterte.html", "text": "Президентът на Филипините Родриго Дутерте се срещна с държавния секретар на САЩ Рекс Тилърсън в Манила, съобщи АП.На срещата двамата обсъдиха ядрената програма на Северна Корея и упреците за нарушения срещу правата на човека от страна на правителството във Филипините.Припомняме, Родриго Дутерте е сочен за това, че нарушил основните човешки права и свободи в хода на войната в страната срещу наркоразпространението. Дутерте е на власт вече от 13 месеца и провежда явна война наркозависимите и разпространителите на дрога. Според правозащитници войната на Дутерте е отнела хиляди човешки животи, а действията му са \"престъпление срещу човечеството\".Темата за обвиненията по адрес на Дутерте обаче остана на заден план, след като двамата се съсредоточиха върху въпроса с КНДР.\"Вие идвате във време, в което аз мисля, че светът не е толкова добър, особено на Корейския полуостров\", посочиl Дутерте и добавиl, че в света има по-важни глобални проблеми като тероризма.Припомняме, депутатите във Филипините гласуваха за запазване на военното положение на южния остров Минданао до края на годината, давайки повече време на президента Родриго Дутерте да се справи с , съюзили се с ДАЕШ (\"Ислямска държава\").Според Дутерте войната в Марави и ограничаването на екстремистите е в пъти по-важно от всичко останало. \"Човешките права да не ходят там\", заяви Дутерте визирайки положението в Марави.Част от срещата между Дутерте и Тилърсън премина без присъствието на журналисти. Преди срещата обаче говорителят на Дутерте Ернесто Бела заяви, че във Филипините, както в другите страни, приветстват да се изказват притеснения като тези за нарушенията на правата на човека. \"Винаги сме имали предвид този въпрос в нашите дискусии и ангажименти с чужди правителства, особено със западните демокрации\", обясни Бела.\"Не виждам конфликт - няма никакъв конфликт в това, че помагаме в тази ситуация и нашите виждания относно опасенията за нарушаването на човешките права, които имаме по отношение на начина, по който те извършват своите дейности за борба с наркотиците\", обясни преди срещата Тилърсън. По думите му на Филипините започват да контролират ситуацията.", "date": "2017.08.07", "title": "Човешките права да не ходят в Минданао, отсече Дутерте"}
{"url": "https://news.bg/world/makron-sreshtu-sotsialniya-damping-vav-frantsiya.html", "text": "Президентът на Франция Еманюел Макрон ще настоява за по-добри правила за защита на работниците в Франция, които се оплакват от нечестна трудова конкуренция заради големия брой работници от Източна Европа, съобщи Ройтерс.Макрон ще настоява за по-добри правила на работниците и за адекватни мерки срещу \"социалния дъмпинг\" във Франция по време на посещението си в страни от Източна Европа, между които е и България. Освен у нас от 23 до 25 август президентът на Франция ще посети и Австрия и Румъния.Според французите компании наемали по-ниско платена работна ръка от Източна Европа, което излагало на риск работните места на местните.Съществува разделение между страните членки на ЕС относно правилата, съгласно които например български шофьор на камион или зидар от Литва могат да работят във Франция, заемайки работните места на местните, но и изисквайки източноевропейски заплати, които често са под минималните в западноевропейските страни.Според страни като Полша, Чехия, Унгария и Словакия, за да могат да наваксат комунистическата стегнация, на тях трябва да им се позволи да се конкурират по ниски цени, както развитите страни на запад се конкурират по качеството на продуктите.Този въпрос предизвиква силни реакции и задълбочава разединението Изток-Запад между страните членки. Това се случва докато Великобритания води преговори за напускане, а ЕС се нуждае от единство.Според представители на президентската институция във Франция посещението на Макрон ще бъде \"важен символ\", защото Франция не обръщала достатъчно внимание на тези страни в миналото.", "date": "2017.08.07", "title": "Макрон срещу \"социалния дъмпинг\" във Франция "}
{"url": "https://news.bg/regions/malniya-ubi-rabotnik-v-sofiya.html", "text": "Мълния е ударила мъж в столицата. Мъжът е починал, съобщава Нова телевизия.Мъжът е на около 40-годишна възраст. Към момента на инцидента работил на строеж на булевард \"България\".По първоначални данни строежът, на който мъжът работил, не е имал монтиран гръмоотвод.След инцидента медици, отзовали се на сигнала, опитали да спасят работника, не безуспешно.Припомняме, днес в цялата страна беше обявен  заради летните горещини. Въпреки това, към 16 часа над столицата започна да вали дъжд, който премина със слаба градушка. На някои места в София преваляванията бяха по-силно и имаше гръмотевична буря.", "date": "2017.08.07", "title": "Мълния уби работник в София"}
{"url": "https://news.bg/world/chikago-sadi-administratsiyata-na-tramp-za-gradovete-ubezhishta.html", "text": "Властите в Чикаго внесоха иск срещу новите политически мерки на администрацията на президента Доналд Тръмп, предвиждащи ограничаването на финансирането на така наречените \"градове убежища\", съобщи Ройтерс.Припомняме, политиките на Тръмп целят да се наложат рестриктивни мерки на контрол на миграцията. През януари тази година Тръмп подписа указ, който спира отпускането на федерални средства на т.нар. \"градове -убежища\", които не сътрудничат на американските имиграционни власти.Припомняме, застрашените градове-убежища са Чикаго, Бостън, Лос Анджелис, Сан Франциско, Бъркли, Денвър, Ню Орлиънс, Ню Йорк, Синсинати, Сиатъл и други. Местните власти там не сътрудничат с имиграционните власти, основно когато те искат допълнителното задържане на някой, който иначе би бил пуснат под гаранция докато имиграционните дойдат да го приберат. Местните власти казват, че това ги затруднява финансово и е федерално задължение, за което не получават финансиране.В края на месец април Съд от Сан Франциско блокира изпълнението на указа на Тръмп срещу градовете - убежища. Сан Франциско беше първият град, който съди администрацията на Тръмп след издаването на заповедта през януари. Администрацията на президента обаче обжалва това решение.В края на месец юли главният прокурор Джеф Сешънс заяви, че правосъдното министерство ще сложи край на федералното финансиране на градовете - убежища, в случай, че градовете не дадат пълен достъп до затворите имиграционните служби. Условието включвало и местните власти да сигнализират федералните органи 48 часа преди да освободят човек, извършил имиграционни нарушения, за да могат да се вземат съответните мерки по най-бързото му експулсиране.В отговор на това кметът на Чикаго Рам Емануел заяви, че градът няма да остави полицаите да станат политически пионки и няма да се откаже от статута си на град-убежище.В иска на Чикаго срещу администрацията на Тръмп се посочва, че града трябва да избира между конституционните си права и финансирането за правоприлагането. Промените били и в противоречие с политиката на Чикаго да насърчава сътрудничеството между местните правоприлагащи органи и имигрантските общности.", "date": "2017.08.07", "title": "Чикаго съди администрацията на Тръмп за градовете-убежища"}
{"url": "https://news.bg/world/zarazenite-yaytsa-stignali-i-do-velikobritaniya-i-frantsiya.html", "text": "Яйца, заразени с токсичния препарат \"фипронил\", може да са преминали и на територията на Великобритания и Франция, съобщи АФП.Междувременно отговорните институции в Белгия са обещали пълна прозрачност относно скандала със заразените яйца, след като стана ясно, че белгийската агенция по безопасност на храните е започнала разследване за възможно заразяване на яйца с пестициди няколко седмици преди публично да бъде обявено, че в няколко държави в Европа се продават опасни за човешкото здраве яйца.След като Белгия потвърди информацията за опасните яйца, супермаркетите в Германия, Холандия и Белгия милиони яйца от рафтовете на магазините си. Техния пример последваха и супермаркетите в Швеция и Швейцария.Днес ЕК заяви, че по силата на системата за бързо предупреждение на ЕС е станало ясно, че е възможно заразените яйца да са преминали и границите на Великобритания и Франция. Най-вероятно яйцата били доставени от Германия.По думите на говорителя на ЕК Ана-Кайса Итконен следва органите в Швеция, Швейцария, Франция и Великобритания да направят необходимите проверки. Според нея всички заразени яйца са проследими.От Агенцията за хранителни стандарти на Острова успокоиха, че евентуалният брой на яйцата е много малък и няма риск за общественото здраве. По случая е започнало спешно разследване. От агенцията са посочили и че поддържат тясна връзка с хранителните вериги, получили заразените яйца - \"досега разследванията показват, че всички засегнати продукти вече не се намират на рафтовете\"Стана ясно и че правителството във Франция е обявило, че 13 партиди от заразените яйца били открити в две предприятия за производство на продукти на яйчна основа. Яйцата били открити в Западна Франция и пристигали от Холандия.Министерството на земеделието в страната обаче не може да заяви категорично дали някои от опасните продукти вече е бил доставен на потребители.", "date": "2017.08.07", "title": "Заразените яйца стигнали и до Великобритания и Франция"}
{"url": "https://news.bg/world/zadalzhitelna-voenna-podgotovka-v-uchilishtata-v-ungariya.html", "text": "Правителството в Унгария планира в странта да се въведе задължително военно обучение в училищата.По информация на държавния секретар по образованието Золтан Маружа пред вестник \"Модьор идок\" военното обучение съответствало на нуждите на съвременното ежедневие, реалности и познание. \"Патриотичното и военно обучение\" било като историята и географията.Решението за въвеждането на задължително военно обучение е било взето в края на миналия месец юли от правителството. Новата дисциплина няма да е за сметка на часовете по физическо възпитание.Решението за новата дисциплина предизвика обаче остри реакции сред родителите. Те се притесняват, че по този начин може да се милитализират училищата, съобщи БНТ.Притесненията на родителите допълнително се засилват от плановете на правителството да създаде над 200 нови стрелбища, където децата да се участ да използват оръжие.Към момента военното обучение присъства в програмите на някои училища в Унгария. Предметът обаче е избираем, а не задължителен.", "date": "2017.08.07", "title": "Задължителна военна подготовка в училищата в Унгария"}
{"url": "https://news.bg/crime/otkriha-27-kubika-nezakonna-darvesina-i-nad-20-lovni-trofeya-v-starozagorsko.html", "text": "Горски инспектори от Стара Загора задържаха незаконна дървесина и ловни трофеи в село Дълбоким, в петък, 4 август. Нарушенията са констатирани при съвместна проверка с МВР Стара Загора и РИОСВ-Стара Загора.Проверяващите спрели микробус, собственост на жител на село Дълбоки. В микробуса имало 5 кубически метра нарязани дърва за огрев, немаркирани с контролна горска марка и без превозен билет.След като установили нарушението, инспекторите проверили и дома на мъжа. Станало ясно, че той съхранява в частния си двор още 22 куб. м. незаконно добити дърва. В стопанска постройка в двора се отглеждали 2 благородни елени, 2 кошути и един приплод и 1 елен лопатар без документи за произход. Властите констатирали, че елените видимо са свикнали със стопанина на двора и се държат като домашни животни.В къщата на нарушителя са намерени и 9 трофея от благороден елен, 9 трофея от сръндак, трофеи от дива свиня и други трофеи от дивеч.Образувано е досъдебно производство за незаконните дърва, трофеите са задържани от инспекторите на РДГ-Стара Загора и е съставен акт за административно нарушение. За елените в двора на къщата съвместно с представителя на РИОСВ е съставен съвместен констативен протокол с разпореждане да се представи документ за произхода на животните в срок до 14 август. ", "date": "2017.08.07", "title": "Откриха 27 кубика незаконна дървесина и над 20 ловни трофея в Старозагорско"}
{"url": "https://news.bg/crime/prokuraturata-ne-e-saglasna-da-y-vrashtat-obvinenieto-sreshtu-chenalova.html", "text": "От Софийска градска прокуратурата смятат да протестират в рамките на предвидения седемдневен срок прекратяването на съдебното производство срещу съдия Румяна Ченалова.Това съобщиха от СГП. Припомняме, по-рано днес от Софийски градски съд (СГС) съобщиха, че  за извършени престъпления по чл. 282, ал.2, вр. ал.1, вр. чл.26, ал.1 от НК и по чл.311, ал.1 от НК.Обвинителният акт не отговаря на условията на НПК, е един от мотивите на съдията.Това ще бъде второто внасяне на обвинителния акт, след като  беше прекратен от съдия Вера Чочкова година по-късно (03.02.2017 г.) И това решение бе протестирано от прокуратурата, като Апелативният съд в град София връща делото за ново разглеждане от друг състав на СГС. И този съдия-докладчик по делото Даниела Талева е приела, че изготвеният акт не отговаря на изискванията на закона и е прекратила съдебното производство, посочват от прокуратурата и заявяват, че ще изготвят протест на разпореждането за връщане.Така за втори път в рамките на 9 месеца от внасяне на материалите в съда СГП ще положи процесуални усилия за даване на ход на делото по същество, декларират от прокуратурата.Припомняме, името на съдия Ченалова стана известно след изказването на бившия френски посланик у нас  на клон на френско дружество чрез съдебната система. Кабан заяви, че и в съда у нас \"има гнили ябълки\". Последва серия от скандали със съдии от СГС, включително и с шефката на институцията, като името на съдия Ченалова (или по-точно нейният глас) изтече в прословутите записи, .Шефът на СГС Владимира Янева бе отстранена от длъжност и съдена за издаване на разрешения неправомерно на СРС-та. Самата прокуратурата обаче .Срещу съдия  и й бе повдигнато въпросното обвинение, което касае работата й в Търговското отделение на СГС. Ченалова е била съдия по редица известни дела - от аферата \"Сапард\", до убийството пред , мегаделото \"Октопод\" срещу бившата барета Алексей Петров, както и в делата по  и депутата Делян Пеевски.", "date": "2017.08.07", "title": "Прокуратурата не е съгласна да й връщат обвинението срещу Ченалова"}
{"url": "https://news.bg/world/dobrovolets-predizvikval-pozhari-umishleno-beshe-arestuvan-v-italiya.html", "text": "Властите в Италия са арестували доброволец пожарникар, който започвал пожар нарочно, за да получава финансово възнаграждение.Полицията в Сицилия е започнала разследване срещу 15 души по подозрения, че са докладвали за несъществуващи пожари, за да могат да получат премия за това. Заподозрените се намирали в град Рагуса. В Италия възнаграждението за това, че човек спомага за погасяванто на пожар е по 10 евро на час.Припомняме, още от началото на месец юли в южните части на Италия има сериозни пожари. При огнената стихия починаха няколко човека.Разследването срещу италианците започнало след като властите заподозрели, че групата подава и отговаря на фалшиви сигнали. Доброволческата група се отзовала на 120 сигнала за пожари, а за същия период от време другите групи от доброволци се отзовавали на 40 сигнала.След действията на полицията срещу почти всички лица от групата от доброволци е било повдигнато обвинение. Повечето са с марка \"домашен арест\". Само водача на групата е бил сметнат за прекалено опасен, защото той продължавал да предизвиква умишлено пожар, след като другите погасявали бедствието.Групата работила в съучастие. Водачът на доброволците напускал базата с личния си автомобил, запалвал пожар или подавал фалшив сигнал и отново се връщал при колегите си, където чакали да бъдат повикани за справянето със ситуацията.В изявление на полицията се казва, че мъжът е демонстрирал силни криминални подбуди и не се страхувал от последствията. Това ставало ясно от записани разговори между съучастниците в опасната схема.Водачът на доброволците дори предложил веднъж да постави бомба, за да може да вземе пари от ремонта на спешните автомобили. Той намесвал в схемата си и роднини и приятели - карал ги да подават фалшиви сигнали за пожар, за да може доброволците да се отзоват на мястото и да получат съответното възнаграждение за реакцията си.", "date": "2017.08.07", "title": "Доброволец, предизвиквал пожари умишлено, беше арестуван в Италия"}
{"url": "https://news.bg/crime/borisov-govori-s-komisarya-vela-za-kazusa-kaliakra.html", "text": "Министър-председателят Бойко Борисов запозна в телефонен разговор комисаря по околна среда, морско дело и рибарство Кармену Вела с възникналия казус \"Калиакра\". Борисов обясни развитието на ситуацията след издаването на заповедта на министър Нено Димов. Вела и Борисов се обединиха около позицията, че решението на Съда на Европейския съюз трябва да се изпълни.В разговора от високо ниво беше подчертано, че европейското законодателство в областта на \"Натура 2000\" не забранява икономически дейности, включително земеделие.Премиерът изтъкна, че ще трябва да се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.Комисар Вела приветства усилията на министър-председателя да събере всички заинтересовани страни по случая в търсене на решение. Премиерът Борисов покани комисар Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии", "date": "2017.08.07", "title": "Борисов говори с комисаря Вела за казуса Калиакра"}
{"url": "https://news.bg/world/v-irak-ubiha-edin-ot-vazmozhnite-organizatorite-na-atentatite-v-parizh-i-bryuksel.html", "text": "Един от възможните организаторите на атентатите в Париж през 2015 г. и в Брюксел през 2016 г., Тарек Джадаун известен още като Абу Хамза Ал Белджики е убит в Ирак, съобщава ТАСС.Според информация на телевизионния канал RTL-TVI, един от най-известните белгийски членове на терористична организация \"Ислямска държава\" е бил убит в битка с иракската армия в Мосул.Белгиецът от марокански произход Тарек Джадаун живял в град Вервие, а през 2014 г. заминава за Сирия, където той се присъединява към ИД. През януари 2015 г. белгийската полиция проверява квартира в града и е посрещната от въоръжена съпротива. В престрелката са убити двама от наемателите, като първоначално е съобщено, че Джадаун е убит в този сблъсък, но след това тази информация не е потвърдена.Тогава полицията съобщи, премахването на белгийската терористична група, но в хода на разследването, последвало след терористичните атаки в Париж и Брюксел, стана ясно, че техните извършители са членове на една и съща организация, както и загиналите във Вервие екстремисти.Името на Тарик Джадаун се появява многократно в хода на тези разследвания, като един от възложителите или кординатор на атаките.", "date": "2017.08.07", "title": "В Ирак убиха един от възможните организаторите на атентатите в Париж и Брюксел"}
{"url": "https://news.bg/world/otkriha-voenniya-helikopter-na-sasht-razbil-se-kray-avstraliya.html", "text": "Разузнавателен кораб от военноморските сили на Австралия е открил останките от американския военен хеликоптер, който се разби край североизточния бряг на страната. Това е заявила в изявление на министърът на отбраната на Австралия Марис Пейн, съобщи РойтерсПо думите на Пейн австралийските кораби са пристигнали на мястото през нощта. Малко след това те намерили и останките от хеликоптера.Припомняме, инцидентът стана вчера, 6 август. От пентагона информираха, че конвертоплан \"Ем Ви-22\" се е разбил край североизточния бряг на Австралия. На борда на военния хеликоптер имало 26 души, 23 от които са били спасени. Останалите трима морски пехотинци обаче останали в неизвестност.Обстоятелствата около инцидента все още не са напълно ясни. От пентагона заявили, че падането на летателния обект е злополука и че към момента разследването продължава.Военноморските сили в Австралия са започнали операция по издирването на тримата американци. Първоначално на мястото на инцидента са били изпратени дистанционни подводници, които да огледат района на катастрофата, преди на мястото да бъдат изпратени водолази.Към момента обаче операцията по издирването на тримата пехотинци вече е прекратена. По-рано днес станало ясно, че военноморските сили на САЩ са преминали от спасителна мисия към операция по възстановяване, която може да отнеме няколко месеца.", "date": "2017.08.07", "title": "Откриха военния хеликоптер на САЩ, разбил се край Австралия"}
{"url": "https://news.bg/int-politics/germaniya-iska-otnovo-da-vrashta-migranti-na-gartsiya.html", "text": "Германия смята да връща търсещите убежище обратно в Гърция, въпреки че центровете за бежанци там са пренаселени и има огромно изоставане в обработката на документи, съобщава Ройтерс.Германия е спряла подобни действия по решение на Конституционния съд от 2011 г., но може да върне мигрантите в рамките на Дъблинската конвенция на ЕС. Съгласно тази конвенция заявлението за убежище трябва да бъде обработено в страната, в която мигрантът първо е влязъл в ЕС.Гръцки министър и германски официални лица съобщиха за промяната в тази политиката пред ARD TV. Гръцкият министър на миграцията Йоанис Музалас заяви, че Гърция се е съгласила да прибере обратно някои търсещи убежище, като жест на добра воля, тъй като е имало \"натиск\" от страна на някои страни от ЕС да го направят.Германското министерство на вътрешните работи коментира, че до края на юли е поискано от Гърция да вземе обратно 392 лица, търсещи убежище.Според доклада трансферите до Гърция ще засегнат само мигрантите, пристигнали в Германия от средата на март 2017 г.", "date": "2017.08.07", "title": "Германия иска отново да връща мигранти на Гърция"}
{"url": "https://news.bg/world/zastrelyaha-trima-dushi-na-populyaren-meksikanski-plazh.html", "text": "Трима мъже са застреляни в неделя на оживен плаж в популярния туристически район Лос Кабос в Мексико, където през последните месеци организираната престъпност нараства, съобщава АФП.Прокурори в щата Баха Калифорния Сур заявяват, че плажът Памила в Сан Хосе дел Кабо е бил пълен с туристи, когато инцидентът е станал.\"Трима мъже бяха открити мъртви от куршуми\", заявява прокуратурата в изявление, като други двама са ранени и отведени в местна болница.Свидетели съобщават, че туристите започнали да се карат и след това се чули изстрелите.\"Чухме току-що изстрели и избягахме, за да се скрием някъде, стрелбата беше автоматична\", коментира турист от Мексико Сити, който се е идентифицирал само като Хорхе, страхувайки се за собствената си безопасност. Властите са евакуирали плажа и са започнали разследване.Повече от 230 души са били убити само в Лос Кабос тази година.Повече от 186 000 души са убити и 30 000 са изчезнали в Мексико от 2006 г. насам, когато правителството започна да използва армията за борба с организираната престъпност.Експерти твърдят, че залавянето на най-големите лидери на наркокартели е създало множество независими престъпни групи, които са преминали от трафика на наркотици в грабеж, отвличане и изнудване в областите, които контролират.", "date": "2017.08.07", "title": "Застреляха трима души на популярен мексикански плаж"}
{"url": "https://news.bg/crime/sadat-varna-na-prokuraturata-deloto-sreshtu-sadiya-chenalova.html", "text": "Върнаха за доработване на прокуратурата делото срещу Румяна Ченалова, съобщиха от Софийския градски съд. Делото се връща на прокуратурата за изпълнение на указанията от обстоятелствената част на разпореждането. \"По време на досъдебното производство е допуснато съществено нарушение на процесуалните правила, налагащо връщане на делото на СГП за неговото отстраняване\", пише съдията-докладчик.Разпореждането подлежи на обжалване и протест пред Софийския апелативен съд (САС), в 7-дневен срок от получаването му от страните.Обвинителният акт не отговаря на условията на НПК, е един от мотивите на съдията.Според обвинението, Ченалова като съдия по висящо търговско дело в периода от 19.07.2013г. до 22.01.2015г. (до отстраняването й от длъжност), с 14 деяния е нарушила и не е изпълнила служебните си задължения.Тя е насрочила и разгледала търговското дело, въпреки нередовността на исковата молба, изразяваща се в незаплащане на държавните такси за разглеждане на първоначалната искова молба до 24.03.2014г., когато била внесена таксата от ищеца. Двете такси възлизат в общ размер на 434 105,14 лева.Според обвинението, Ченалова не дала указания и срок за внасяне на държавната такса, с цел да набави облага с имуществен характер за ищеца в общ размер на 434 105,14лв. /д.т.По делото не били представени оригинални документи. С началото на процеса, при който не били платени съдебните такси, Ченалова дала възможност ищецът да претендира за цялата искана сума. В същото време ответника по делото не могъл да разполага със запорираната по делото сума за своята търговска дейност.В обвинението се твърди, че на 24 март 2014 г. - два дни преди датата на първото съдебно заседание по делото 26 март 2014 г., преди внасянето на държавна такса по първоначалната искова молба, обвиняемата е допуснала обезпечение до пълния размер на предявения иск с определение от 24.07.2013г.От 19 юли 2013г. до 24 март 2014г. по описаното търговско дело /от първото действие по администриране на исковата молба до първото открито съдебно заседание/, обвиняемата нарушила служебните си задължения, пише в съдебното решение. Тя не проверила редовността на искова молба на СГС и не съобщила на ищеца да отстрани допуснатата нередовност. Не му предоставила срок, в който да направи това, а именно да внесе изискуемата такса в размер на 258 396,88 лв. и да представи документ, удостоверяващ внасянето й,Според обвинението, на 29 юли 2013г. обвиняемата нарушила служебните си задължения като разпоредила да се изпрати препис на ответника от исковата молба. Тя е подадена на 18 юли 2013 г. и доказателствата към нея, въпреки нередовността й. По този начинищецът имал привилегия - да насрочи и разглежда търговското дело, въпреки нередовността на исковата молба, гласят обвиненията към Ченалова.Ченалова е нарушила закона, според обвинението, като започнала разглеждането на търговското дело в открито съдебно заседание при нередност - не е наредила на ищеца да плати държавна такса и да изиска документ за това. Тя е поправила протокол от открито съдебно заседание от 26 март 2014 година без да изслуша звукозаписа от заседанието. Не е изслушала и обясненията на секретаря, въпреки че била длъжна да стори това. С действията си целяла да набави облага за ищеца на делото. Тя неколкократно е допускала да се гледа делото без да е внесена дължимата държавна такса.Всички посочени като нарушени норми от ГПК изискват извършването на активни действия от страна на съдията-докладчик, се казва в съдебното решение. Бездействието на съдията-докладчик води до неизпълнение на задълженията, вменени му от гражданския закон, а не до нарушаване на служебните му задължения, т.е. до извършването на действия, които са извън предвидените в посочените норми.Според съдията, която върна делото срещу Ченалова, излагането на фактите показва невъзможността да се разбере в какво, според СГП е извършеното престъпно деяние - в нарушение или в неизпълнение на служебните задължения на Ченалова. \" като цифрово изражение, а след това се твърди, че е . От това описание на допуснатото нарушение по чл.374, ал.1 ГПК, не става ясно в какво точно се изразява нарушението\", пише в решението. Другото нарушение на прокуратурата към Ченалова било неясно структурираното обвинение.Припомняме, името на съдия Ченалова стана известно след изказването на бившия френски посланик у нас  на клон на френско дружество чрез съдебната система. Кабан заяви, че и в съда у нас \"има гнили ябълки\".Последва серия от скандали със съдии от СГС, включително и с шефката на институцията, като името на съдия Ченалова (или по-точно нейният глас) изтече в прословутите записи, .Шефът на СГС Владимира Янева бе отстранена от длъжност и съдена за издаване на разрешения неправомерно на СРС-та. Самата прокуратурата обаче .Срещу съдия  и й бе повдигнато въпросното обвинение, което касае работата й в Търговското отделение на СГС. Ченалова е била съдия по редица известни дела - от аферата \"Сапард\", до убийството пред , мегаделото \"Октопод\" срещу бившата барета Алексей Петров, както и в делата по  и депутата Делян Пеевски.", "date": "2017.08.07", "title": "Съдът върна на прокуратурата делото срещу съдия Ченалова"}
{"url": "https://news.bg/world/dvama-zaginali-i-trima-raneni-pri-pozhar-v-priyut-v-germaniya.html", "text": "Двама души загинаха, а трима пострадаха при пожар в приют за бездомни и бежанци в Южна Германия, съобщават ДПА и The Local.Полицията е реагирала на сигнал за пожар около 02,00 часа местно време в приюта в Маркгрьонинген, район Лудвигсбург, провинция Баден-Вюртемберг.При пожара са загинали 54-годишна жена и 56-годишен мъж, най-вероятно в резултат на вдишване на дим. Други трима души са сериозно пострадали.По първоначална информация пожарът е възникнал в кухнята.Приютът за бездомни и бежанци е предназначен за десет души. По време на пожара е имало 9 души.Двама мъже на 45 г. и 60 г. са хоспитализирани с опасност за живота. Третият пострадал също е откаран в болница.Останалите хора са закарани в намиращ се в близост хотел.Пожарникарите са успели да се справят с пожара тази сутрин. Около 150 пожарникари са били мобилизирани.Властите изключват да е свързано с атака.Щетите са в размер на около 100 000 евро.", "date": "2017.08.07", "title": "Двама загинали и трима ранени при пожар в приют в Германия"}
{"url": "https://news.bg/world/tramp-pak-nasmete-amerikanskite-falshivi-medii.html", "text": "Замиращият \"Ню Йорк таймс\", който сгреши с всяко предвиждане за мен, включително и за голямата ми победа, е напълно абсурден.Това написа американският президент Доналд Тръмп в \"Туитър\", който за пореден път атакува американските медии.По-рано стана ясно от статия на \"Ню Йорк таймс\", че вицепрезидентът Майк Пенс подготвя почвата за президентските избори 2020 г., ако Тръмп не се кандидатира за втори мандат.\"\", добави той.Тръмп посочи като факти историите на фалшивите медии за руската сага, положителното представяне на борсите, граничната сигурност, военната сила, трудовия пазар, избирането на член на Върховния съд, икономическия ентусиазъм и премахването на регулациите.Според него базата на американския президент е далеч по-солидна от фалшиви медии като CNN, ABC, NBC, CBS, NYTIMES & WAPO.Накрая в поредицата от съобщения в социалната мрежа американският лидер отбеляза, че работи здраво от Ню Джърси, докато се извършват ремонти в Белия дом.Следващата седмица се връщам в Ню Йорк за повече срещи, поясни той.", "date": "2017.08.07", "title": "Тръмп пак насмете американските \"фалшиви\" медии"}
{"url": "https://news.bg/society/balgarskite-medii-si-govoryat-v-kishinev-za-politikite-na-blizostta.html", "text": "\"Политики на близостта\" е темата на 13-та Световна среща на българските медии, която ще се проведе от 4 до 8 октомври в Кишинев. Това обяви на пресконференция генералният директор на БТА Максим Минчев.Мястото на срещата не е избрано случайно. В Молдова и Бесарабия живее най-голямата компактна маса от етнически българи. По неофициални данни, заедно с близките области в Украйна, там българите достигат близо четвърт милион. Само в Молдова има над 80 хиляди българи. Минчев изтъкна, че в момента България започна много сериозно да се обръща към българите в Бесарабия и проблемите на нашите сънародници станаха част и от дневния ред на българската държава.Сред темите, които ще бъдат във фокуса на срещата са: новите платформи за образование, съхраняването на българския език, връзката бизнес - образование и икономика, икономика, базирана на знанието, туризмът като индустрия на свободното време, трансферът на кадри и технологии и информация или така наречената \"пета свобода\".Ще бъде организирана кръгла маса относно проблемите на Тараклийския държавен университет \"Григорий Цамблак\", който също навършва 13 години от основаването си. В момента университетът изпитва сериозни трудности по отношение недостига на преподаватели и на финансови средства. Максим Минчев заяви, че се надява проблемите му да бъдат поставени на дневен ред, така че да не се допуска загиването на едно такова сериозно огнище на духовност.Срещата се организира с подкрепата на българския бизнес. В предходни години срещи са били организирани в Чикаго, Рим, Мадрид, Варна и Бургас, Пловдив и Велико Търново, Атина, Прага. \"Проектът продължава да се развива\", заяви Минчев. Той изтъкна, че досега е срещнал пълно разбиране и от страна на българските институции, ангажирани с проблемите на българите в чужбина.Минчев припомни, че преди 12 години, когато са решили за пръв път да организират форума, се оказало че по света има над 100 български медии, обслужващи българската диаспора в различните краища на света. Някои от тях се поддържат от ентусиасти, други се финансират от държавата по силата на признато българско малцинство, както в Унгария и Чехия, някои срещат сериозни затруднения в оцеляването си, както например тези в Сърбия.\"Независимо от това в повече от 40 държави функционират български вестници, списания, телевизии, радиа, има ни в Австралия, Аржентина, Западна Европа, САЩ и Канада\", заяви Минчев. Срещата в Кишинев ще привлече както български медии, така и медии от Румъния, Русия и от цял свят.Освен това, БТА планира откриването на пресклуб в Тараклия, където да се организират различни културни инициативи, подобно на функциониращия вече в Босилеград пресклуб. Минчев заяви, че тези, които посетят Бесарабия ще видят \"една малка България, съхранила се 200 години\".", "date": "2017.08.07", "title": "Българските медии си говорят в Кишинев за политиките на близостта"}
{"url": "https://news.bg/regions/nad-11-kg-tabletki-prekursor-za-amfetamin-zaloveni-na-kapitan-andreevo.html", "text": "По метода \"анализ на риска\" на 3 август митничарите на ГКПП-Капитан Андреево спрели автомобил \"Пежо\" за проверка. Шофьор бил 42-годишния турчин Серхан. В естествени кухини на колата, митничарите открили 20 плика, пълни с бели таблетки. Оказало се, че пренасяното нелегално вещество е псевдоефедрин, който се ползва при създаването на амфетамин. Днес, 7 август, окръжната прокуратура в Хасково подаде искане в съда за арест на Серхан.Общото тегло на таблетките, които са били пренесени е 11 кг и 180 гр, а стойността им е приблизително 8 хил. лева. Колата, в която Серхан бил укрил таблетките е задържана.", "date": "2017.08.07", "title": "Над 11 кг таблетки прекурсор за амфетамин заловени на Капитан Андреево"}
{"url": "https://news.bg/world/kndr-yadrenite-ni-raketi-sa-nasocheni-samo-kam-sasht.html", "text": "Външният министър на Северна Корея Ри Су-йон заяви, че ядрената програма на страната не е насочена към други държави, а само срещу САЩ, тъй като е \"отговорна ядрена сила\", съобщават световни агенции.По време на срещата на АСЕАН в Манила министърът поясни, че КНДР се нуждае от ядрени оръжия само за да предотврати инвазия от страна на САЩ.По-рано Пхенян заплаши, че ще отговори на инициираните от САЩ нови санкции, одобрени от Съвета за сигурност на ООН.В съобщение топ дипломатът на тоталитарната страна също поясни, че няма да има преговори за ядрената и ракетна програма, докато \"враждебните\" политики на САЩ към Пхенян не престанат.Северна Корея е готова да даде на САЩ \"суров урок\" със стратегическите си ядрени сили, ако Вашингтон предприеме военни действия, предупреди външният министър, цитиран от Ройтерс.Според Пхенян изпитаните през юли междуконтинентални балистични ракети доказват, че САЩ са в обсега им. Тези ракети са легитимни инструменти за самоотбрана, категорична азиатската държава.Не е ясно дали това съобщение е прочетено на форума във филипинската столица.", "date": "2017.08.07", "title": "КНДР: Ядрените ни ракети са насочени само към САЩ"}
{"url": "https://news.bg/crime/vap-proveryava-zapovedite-na-mosv-za-kazusa-kaliakra.html", "text": "Върховна административна прокуратура - ВАП проверява заповедите на МОСВ за казуса \"Калиакра\", по повод публикации в средствата за масово осведомяване и предприе проверка за законност във връзка с издаване на заповед № РД-526/21.07.2017 г. на министъра на околната среда и водите.С цитираната заповед е въведена и забрана за разораване, залесяване и създаване на трайни насаждения на територията, плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури на територията на защитена зона \"Комплекс Калиакра\" до обявяването ѝ за защитена зона, но за не повече от 2 години.При първоначалното проучване е установено, че защитената зона с код BG000057 е включена в списъка на проекто-защитените зони с Решение на МС № 122/2.03.2007 г.От ВАП е изпратено разпореждане до министъра на околната среда и водите за представяне на копия от административната преписка по издаване на посочената заповед и от документацията за защитена зона \"Комплекс Калиакра\" в т. ч. и относно начина на създаването на картен материал и координатен регистър на границата на защитената зона.Предстои вземане на решение относно предприемане на мерки от компетентността на ВАП, след проучване на съответните данни.", "date": "2017.08.07", "title": "ВАП проверява заповедите на МОСВ за казуса \"Калиакра\""}
{"url": "https://news.bg/politics/germaniya-ni-podkrepi-v-pravosadnata-reforma-prizna-rumen-radev.html", "text": "\"Благодарение на посланик Лингеман получихме важна подкрепа от Германия в ключови области като правосъдната реформа, сигурността и контрола на външните граници на ЕС, усвояването на еврофондове, дуалното образование\". Това заяви президентът Румен Радев при награждаването на германския посланик в България Детлеф Лингеман с орден \"Стара планина\" първа степен.Дипломатът получи висшето държавно отличие за изключително големите си заслуги за укрепването и развитието на българско-германските отношения.\"В последните години на съвместна работа и членство в ЕС и НАТО Германия се утвърди като наш ценен приятел, доверен партньор и стратегически съюзник\", заяви Радев. Държавният глава определи връчването на високото отличие като израз на признание за личния принос на германския дипломат, както и на значението, което България отдава на сътрудничеството си с Германия.Изключително високо ценим усилията на посланик Лингеман и екипа му за интензифициране на търговско-икономическите ни отношения, заяви президентът. Германските предприятия в България са вече близо 5000, а двустранният стокообмен се е повишил и вече е над 6,6 млрд. евро за изминалата година.Германските инвестиции в България достигат близо 3 млрд. евро, с което Федерална република Германия се утвърди като водещ инвеститор у нас. Държавният глава отбеляза и активните усилия на посланик Лингеман за разширяване на сътрудничеството в областта на културата, науката и образованието. По думите на президента Радев в рамките на целия си мандат посланик Лингеман е пример за висок професионализъм, за активна работа и лична ангажираност.От своя страна посланик Детлеф Лингеман благодари за казаното за неговите усилия. Той заяви, че приема ордена като представител на родината си и на всички, работили заедно с него неуморно за разширяването на двустранните отношения с България. Туризмът процъфтява с около милион германски туристи, които посещават България. Много българи учат немски и инвестират в личното си бъдеще, тези млади хора инвестират обаче и в бъдещето на нашите двустранни отношения, посочи посланикът.\"България предприе съществени действия в реформата на съдебната система, независимият съд е крайъгълен камък за стимулиране на чуждите инвестиции и икономическото развитие\", каза посланик Лингеман. По думите му Германия е най-големият търговски партньор на България, но има много по-голям потенциал, който може да бъде реализиран, ако реформите бъдат изпълнени.\"Днес всички сме изправени пред особените предизвикателства на ЕС и мотото ви е, че \"Съединението прави силата\", но това важи за всички нас. Сигурен съм, че България успешно ще се справи с предстоящите предизвикателства\", посочи германският дипломат. Той определи историята и културното наследство на България като огромно богатство не само за страната, но и за цяла Европа.", "date": "2017.08.07", "title": "Германия ни подкрепи в правосъдната реформа, призна Румен Радев "}
{"url": "https://news.bg/world/rusiya-namalyava-zavisimostta-si-ot-amerikanskiya-dolar.html", "text": "Заместник-министърът на външните работи на Русия Сергей Рябков обяви, че позицията на правителството във Вашингтон е разочароваща и отразява най-лошите политики на предишната администрация, съобщават световни агенции.САЩ наложиха нови санкции на Русия.Руският представител разкри пред списание \"Международни отношения\", че политиците са предприели действия за намаляване на зависимостта на руската икономика от американския долар.Освен това американските платформи за плащане трябва да бъдат намалени, добави Рябков.Високопоставеният дипломат поясни, че Кремъл очаква администрацията на Доналд Тръмп да не се стреми към конфронтация.", "date": "2017.08.07", "title": "Русия намалява зависимостта си от американския долар"}
{"url": "https://news.bg/finance/nap-ni-informira-i-po-telefona.html", "text": "Данъкоплатците, които имат персонален идентификационен код (ПИК) ще могат да получават информация от НАП и по телефона, съобщиха от Националната агенция по приходите.След като се идентифицират със своя ПИК или с електронен подпис и в офисите на Агенцията, те ще могат да правят дистанционно справки.До сега нямаше такава възможност, но последните промени в Данъчно-осигурителния процесуален кодекс дадоха възможност на НАП да предложи новата услуга. Очаква се Агенцията да въведе проверката за данъци и осигуровки по телефона в близките месеци. Разпоредбите на данъчния кодекс дават 6 месечен срок, в който да се уреди реда и начина за прилагането им.От създаването си през 2008 г. до сега колцентърът на НАП е получил близо 3 милиона запитвания на клиенти на Агенцията. Чрез телефона за информация на Агенцията 0700 18 700 са обслужени 2 200 000 запитвания на клиенти, а служителите на информационния център са отговорили на над 164 400 въпроса, постъпили на електронния му адрес - infocenter@nra.bg. Автоматизираните справки и информация са ползвани над 680 000 пъти, отчитат от НАП.Пропуснатите обаждания в работно време са под 5%. Средната продължителност на телефонните разговори е 4 минути, показва статистиката.На телефона на информационния център на НАП 0700 18 700 гражданите и представителите на фирмите могат да получат съвет за декларирането и плащане на данъци и осигурителни вноски.Освен това могат да ползват и автоматичните услуги, които не изискват разговор с оператор и са достъпни 24 часа в денонощието, 7 дни в седмицата: проверка на здравен статус, справка за регистрация по ДДС и др.Телефонното обаждане към 0700 18 700 е на цената на градски разговор от цялата страна за абонатите на стационарни телефони. Обажданията от мобилни телефони се заплащат по стандартната тарифа на съответния мобилен оператор. Запитвания клиентите могат да изпращат и на имейл адрес infocenter@nra.bg.Колцентърът на НАП приема също и сигнали за неиздаване на касови бележки и други данъчни и осигурителни нарушения.", "date": "2017.08.07", "title": "НАП ни информира и по телефона"}
{"url": "https://news.bg/world/velikobritaniya-otricha-che-shte-plati-40-miliarda-evro-za-brekzit.html", "text": "Великобритания не признава съобщенията в медиите, че правителството е готово да плати 40 милиарда евро за излизане от Европейския съюз, заяви говорителят на премиера Тереза ​​Мей днес, съобщава Ройтерс.Така нареченият \"изходен законопроект\" е един от първите въпроси в дневния ред на преговорите за \"Брекзит\", а също и един от най-спорните. ЕС посочва цифрата 60 милиарда евро, докато Великобритания не е посочила колко би била готова да плати.Вчера \"Телеграф\" съобщи, че Великобритания е склонна , цитирайки три неназовани източници, запознати с британската стратегия за преговори.\"По отношение на тази цифра, не я признаваме\", заявява говорителят на Мей пред репортери. \"Премиерът ясно посочи в писмото, което задейства член 50, че Обединеното кралство и ЕС трябва да обсъдят справедливо уреждане на нашите права и задължения като държава-членка на ЕС\".Великобритания има по-малко от две години, за да договори условията за излизане от ЕС - безпрецедентно прекъсване на повече от 40 години юридически, икономически и политически връзки. Ранните кръгове на преговорите са постигнали малък напредък, като преговарящият екип на ЕС изисква повече яснота от Великобритания за това, което иска.Великобритания все още не е посочила каква преходна сделка търси, което затруднява изчисленията и приблизителните оценки. Освен че трябва да се стигне до сделка, която удовлетворява всички в ЕС, което има за цел и да възпира останалите членове да се опитват да напускат, Тереза Мей трябва да договори и сума, която собствената ѝ политическа партия може да понесе.Някои евроскептици в нейната партия твърдят, че Великобритания не би трябвало да плаща нищо и всяко споразумение се възприема като твърде голяма щедрост спрямо Брюксел и би могло да предизвика бунт в редиците на консерваторите.", "date": "2017.08.07", "title": "Великобритания отрича, че ще плати 40 милиарда евро за Брекзит"}
{"url": "https://news.bg/economics/doverieto-na-potrebitelite-se-uvelichava-prez-yuli-2017-spored-nsi.html", "text": "През юли 2017 г. общият показател на доверие на потребителите нараства с 1.6 пункта в сравнение с нивото си от април. Повишаване на потребителското доверие се наблюдава сред населението както в градовете, така и в селата - съответно с 1.2 и 2.8 пункта, информират от Националния статистически институт (НСИ).Подобрява се и общата оценка на потребителите за настоящото развитие на икономическата ситуация в страната през последните дванадесет месеца. Това показва увеличение на балансовия показател с 3.9 пункта.Потребителите продължават да считат, че през последните дванадесет месеца има покачване на потребителските цени, но с по-слабо темпо спрямо оценките, регистрирани през април. Същевременно и инфлационните им очаквания за следващите дванадесет месеца са по-слабо изразени.По отношение на безработицата в страната през следващите дванадесет месеца негативизмът също намалява. Прогнозите се изместват към запазване или незначително намаление, в резултат на което балансовият показател се понижава с 1.0 пункт.През юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано.Последната анкета отчита известно подобрение (с 2.1 пункта) на общата оценка на настоящата ситуация да се правят разходи за покупка на предмети за дълготрайна употреба. Потребителите в селата са благоприятно настроени да извършват такива покупки и през следващите дванадесет месеца, докато при градското население очакванията са по-резервирани.Изследването е част от хармонизираната програма на Европейския съюз за наблюдения на бизнес тенденциите и наблюдение на потребителите и е представително за населението на 16 и повече години.Обект на изследването са лицата на 16 и повече години, методът на подбор - случаен, гнездови и пропорционален на населението по райони, в т.ч. селско/градско население (154 гнезда с по 8 лица в гнездо).Методът на анкетиране е интервю - лице в лице. Анкетата съдържа стандартизирани въпроси, свързани с финансовото състояние на домакинствата, общата икономическа ситуация в страната, инфлацията, безработицата, спестяванията, намеренията за извършване на основни разходи за предмети с дълготрайна употреба и покупка на жилище или кола.Предлаганите варианти на отговор създават възможност за степенуването им от оптимистични през неутрални към песимистични.Балансът на мненията се получава като разлика между относителните дялове на положителните и относителните дялове на негативните мнения със следната особеност: на силно положителното и силно негативното мнение се дава коефициент 1, а на по-умерено положителните и по-умерено негативните мнения - коефициент 0.5.С резултатите от наблюденията се цели да се улови посоката на изменение на изследваните променливи, в т.ч. в \"нивото на доверие\" на потребителите. Това дава възможност да се изследват тенденциите в развитието на общественото мнение по основни икономически процеси и явления.Показателят на доверие на потребителите е средна аритметична на балансите на очакванията за развитието през следващите дванадесет месеца. Той показва финансовото състояние на домакинствата, общата икономическа ситуация в страната, спестяванията на домакинствата и безработицата. Последният баланс се взема с обратен знак, уточняват от НСИ.", "date": "2017.08.07", "title": "Доверието на потребителите се увеличава през юли 2017, според НСИ"}
{"url": "https://news.bg/world/za-iran-e-absurdna-mechta-sasht-da-inspektirat-voennite-im-obekti.html", "text": "Иран осмива натиска на САЩ за инспекции на военните обекти в страната, наричайки го \"абсурдна мечта, която никога няма да се сбъдне\", съобщава АП.Това се случва, след като американските представители заявиха миналия месец, че администрацията на Тръмп настоява за инспекции на подозрителни ирански военни обекти в опит да тества силата на ядрената сделка, която Техеран подписа през 2015 г. със световните сили.Говорителят на иранското външно министерство, Бахрам Гашеми, заяви пред репортери в Техеран, че това искане за инспекция \"може би е нещо, писано от някой сатирик\".Инспекциите са един елемент от един по-агресивен подход от страна на Вашингтон, който иска да попречи на Иран да се сдобие с ядрено оръжие.Президентът Доналд Тръм многократно описва ядрената сделка от 2015-та между Иран и световните сили, като \"лоша\".", "date": "2017.08.07", "title": "За Иран е \"абсурдна мечта\" САЩ да инспектират военните им обекти"}
{"url": "https://news.bg/world/roman-abramovich-se-razdelya-s-darya-zhukova.html", "text": "Бизнесменът Роман Абрамович се разделя с Даря Жукова - жената, заради която той остави втората си съпруга. Жукова е съосновател на музея за съвременно изкуство \"Гараж\". Информацията за раздялата им е на съветника на бизнесмена Джон Манн, цитиран от РИА Новости.\"След 10 години съвместен живот ние приехме нелекото решение да се разделим, но да останем близки приятели, родители на две забележителни деца и партньори в проекти, които започнахме да развиваме съвместно. Имаме намерение съвместно да възпитаваме децата си и продължаваме работата си като съоснователи на Музея за съвременно изкуство \"Гараж\" в Москва и на културния център на остров Нова Холандия в Санкт-Петербург\", изчете Манн съвместното заявление на Абрамович и Жукова.", "date": "2017.08.07", "title": "Роман Абрамович се разделя с Даря Жукова"}
{"url": "https://news.bg/int-politics/es-razkritikuva-vlastite-vav-venetsuela.html", "text": "Европейският съюз разкритикува първите действия на новото , в това число и Според изявлението на представителя на Европейската външнополитическа служба тази стъпка още повече отслабва перспективата на Венецуела към мирно възвръщане към демократичните порядки в страната, въпреки скорошните декларации на властите, че мирът и демокрацията във страната печелят.\"Европейският съюз напомня, че няма алтернатива на уважението на законните институции, разделението на властите и уважението на правата на гражданите за свободно изразяване на политическата воля. Правителството на Венецуела носи отговорност за съблюдаването на конституцията на страната\", се посочва в разпространеното днес от Брюксел изявлението.В него се подчертава, че решенията на Учредителното събрание увеличават поляризацията на и без това разделеното общество.Европейският съюз призовава всички участници в политическия процес на Венецуела да работят за установяване на доверието, необходимо за преговорен процес по разрешаване на институционалната криза.Ние очакваме, че правителството на Венецуела бързо  и ще обезпечи върховенството на закона и правата на човека\", заявява говорителят на ЕК.Европейският съюз уверява, че ще продължава да работи с всички заинтересувани страни, както на национално, така и на международно нива за обезпечаване на спокойствието и мира в страната, възвръщане към демократичния ред и право, както и за разрешаване на икономическите и социални проблеми на венецуелския народ.", "date": "2017.08.07", "title": "ЕС разкритикува властите във Венецуела"}
{"url": "https://news.bg/crime/kola-se-vzrivi-i-sabudi-turistite-v-slanchev-bryag.html", "text": "Тази сутрин към 4 часа, туристи в \"Слънчев бряг\" чули силен взрив, който според очевидците е последван и от облак дим, съобщава БТВ.Взривът е от изгоряла напълно запалена кола в зона \"Западна\".Други два автомобили до нея са пострадали леко.Полицията е започнала разследване за умишлен палеж и се издирва собственикът на колата.", "date": "2017.08.07", "title": "Кола се взриви и събуди туристите в \"Слънчев бряг\""}
{"url": "https://news.bg/crime/spasiha-trima-izgubili-se-v-gorata-kray-trigrad.html", "text": "Пожарникари, полицаи и спасители издирваха през цялата нощ на вечерта срещу 6 август неделя трима души, подали сигнал, че са се изгубили в гората.В събота, 5 август, малко след 21 ч. мъж позвънил на телефон 112, за да поиска помощ. Мъжът разтревожено обяснил, че той и две жени, негови роднини, са се изгубили в гора край село Кестен.Спасителните екипи реагирали веднага. В акцията се включили на РС ПБЗН - Девин, планинската спасителна служба и служители от РУ-Девин.Издирването продължило цяла нощ и екипите открили хората към 09.00 часа вчера сутринта, 6 август. Тримата души били в местността Шабаница в района над с. Триград, на границата между България и Гърция.Хората били невредими и обяснили, че предния ден отишли да берат гъби, но се смрачило, падналата мъгла и това затруднило ориентацията им в гората.", "date": "2017.08.07", "title": "Спасиха трима, изгубили се в гората край Триград"}
{"url": "https://news.bg/world/turski-voyski-provezhdat-voenni-ucheniya-v-katar.html", "text": "Катар провежда съвместни учения с турски войски, съобщи местна медия, цитирана от Ройтерс.Учението е своеобразен показ на стратегическия алианс между двете държави два месеца след решението на арабски държави да бойкотират емирството, обвинявайки го в подкрепа на терористични организации.Маневрите имат за цел подготовка на катарските въоръжени сили при защитата на \"важни икономически, стратегически и инфраструктурни обекти\", отбелязва държавният вестник \"Ал Шарк\".На 7 юни турският парламент бързо взе решение, с което позволи разполагането на стотици войници във военна база в Катар, което е част от споразумение, сключено през 2014 г.Катар също е приел и най-голямата военновъздушна база на САЩ в региона.Анкара обяви, че ще разположи 3 000 войници в Катар, които ще участват в съвместни учения и ще подкрепят антитерористични действия.Турция стои зад Катар, след като Саудитска Арабия, Египет, ОАЕ и Бахрейн обвиниха Доха, че подкрепя терористи. Арабските държави прекъснаха дипломатически и икономически отношения с емирството.Държавите искат Катар да затвори турската база, да прекрати отношенията си с Иран и да затвори телевизия \"Ал Джазира\".Но Турция и Катар поддържат идеологически връзки, тъй като управляващата партия в Турция има ислямски корени и Доха е основният поддръжник на \"Мюсюлмански братя\", които се разглеждат от арабски държави като терористична организация.", "date": "2017.08.07", "title": "Турски войски провеждат военни учения в Катар"}
{"url": "https://news.bg/politics/rabotodatelite-podkrepyat-promenite-v-ekozakona.html", "text": "Работодателските организации одобряват промените в Закона за опазване на околната среда, приет на 27 юли 2017 г. Това пишат от Асоциацията на организациите на българските работодатели до президента Румен Радев по повод исканото от 26 екологични организации вето върху промените в екозакона.Припомняме, според промените обжалването на оценката за въздействието върху околната среда (ОВОС) на т.нар. «обекти от национално значение\", може да става само на една инстанция. Според еколози, промените отслабват съдебния контрол върху законосъобразността на мегапроектите в областта на преноса на газ и нефт, автомагистралите, ТЕЦ-овете, ядрената енергетика.В работодателската организация са представени Асоциацията на индустриалния капитал в България (АИКБ), Българска стопанска камара (БСК), Българска търговско-промишлена палата (БТПП) и Конфедерацията на работодателите и индустриалците в България (КРИБ).\"Категорично заставаме зад основната цел на въведените промени, а именно облекчаване на процедурите по обжалване във връзка с осъществяването на инвестиционни проекти от най-значим обществен интерес, а именно обектите от национално значение и стратегическа важност\", пишат работодателите до държавния глава.Според тях приетите промени не ограничават правото да бъдат обжалвани актовете на компетентния орган във връзка с екологичните процедури по допускането на реализацията на тези най-значими за обществото инвестиционни проекти. Припомняме, основната промяна беше, че обжалването на ОВОС може да стане само на една инстанция.В писмото на работодателите се посочва чл. 93, ал. 2, т. 4 и чл. 94, ал. 1, т. 5 от действащия Закон за опазване на околната среда (ЗООС), според когото компетентен орган, който решава необходимостта от екооценка - ОВОС, е винаги министърът на околната среда и водите.МОСВ е компетентен орган относно издаването на съответните административни актове по оценка за съвместимостта на планове, програми, проекти и инвестиционни предложения с предмета и целите на опазване на защитените зони, касаещи обекти с национално значение.Следователно МОСВ е винаги компетентния орган за издаване на административните актове във връзка с екологичните процедури, касаещи обекти с национално значение, пишат работодателите.Наред с това, действащата правна уредба предвижда двуинстанционно разглеждане на жалбите срещу административните актове във връзка с екологичните процедури, касаещи обекти с национално значение.Съгласно чл. 132, ал. 2, т. 2 от Административно-процесуалния кодекс (АПК), компетентен да разглежда жалби срещу актове на МОСВ е Върховния административен съд (ВАС) като първа инстанция. Същевременно, предвид разпоредбата на чл. 217, ал. 1 от АПК, решението на ВАС като първа инстанция, подлежи на обжалване отново пред ВАС като касационна инстанция, привеждат пример работодателите.Според тях по този начин се дава възможност жалбата да бъде гледана два пъти от един и същи съд - ВАС. Касационното обжалване включва единствено проверка относно правилното прилагане на закона. Това може да стане на база на вече установените от първата инстанция факти. Според Асоциацията, допълнителната проверка би била оправдана единствено, ако не би довела до заплаха за реализацията на проекта.В тази връзка трябва да се има предвид, че с оглед натовареността на ВАС, разглеждането на въпросните жалби от ВАС на две инстанции действително отнема значително време, което поставя под съществен риск реализацията на проектите, пишат работодателите.Очевидно е, че за инвестиционни проекти от най-значим обществен интерес, каквито са обектите, които от национално значение и стратегическа важност, повторното разглеждане на казуса на ВАС е неоправдано и всъщност не отговаря на обществения интерес, уверяват от работодателските организации.Бихме искали да обърнем внимание, че законодателството ни вече е възприело принципа за едноинстанционно разглеждане на жалбите срещу административни актове, касаещи реализацията на обекти от национално значение. В този смисъл са действащите разпоредби на чл. 215, ал. 7 от Закона за устройство на територията (ЗУТ), припомнят от работодателските организации.В обобщение, приетите промени по никакъв начин не ограничават правото на жалби, нито застрашават законосъобразното протичане на екологичните процедури. За това сам по себе си гарантира и фактът, че актовете по тези процедури се издават от най-висшия държавен орган в областта на защитата на екологията и околната среда, а именно МОСВ, а жалбите по тях се разглеждат от най-висшия административен съд - ВАС, пишат работодателите.", "date": "2017.08.07", "title": "Работодателите подкрепят промените в екозакона"}
{"url": "https://news.bg/world/tayfun-v-zapadna-yaponiya-blokira-transportni-uslugi.html", "text": "Тайфунът \"Нору\" връхлетя Западна Япония, което доведе до отмяна на стотици полети и редица железопътни услуги, обявиха местните власти, цитирани от Ройтерс.Движещият се бавно тайфун се появи в северната част на префектурата Вакаяма около 15,30 часа местно време, носейки със себе си проливни дъждове и бурни ветрове, обхванали голяма част от страната, отбелязаха от Японската метеорологична агенция.Агенцията предупреди за свлачища, наводнения, увеличаване на нивото на реките и вълнение в Централна и Западна Япония.Към 15,30 часа окото на бурята е било около префектурата Вакаяма, придвижвайки се в североизточна посока с 20 километра в час. Поривите на вятъра са със скорост повече от 160 километра в час, допълват от службата.В събота тайфунът премина през южните острови на Япония. Двама души загинаха, а деветима пострадаха, обявиха властите от префектурата Кагошима.През миналия месец проливни дъждове на Кюшу предизвикаха наводнения и свлачища в префектурите Оита и Фукуока. Най-малко 36 души загинаха, а петима са безследно изчезнали.", "date": "2017.08.07", "title": "Тайфун в Западна Япония блокира транспортни услуги"}
{"url": "https://news.bg/world/61-ot-britantsite-nedovolni-ot-deystviyata-na-mey-za-brekzit.html", "text": "61% от британците не одобряват действията на премиера Тереза Мей във връзка с преговорите за Брекзит. Това става ясно от социологическо проучване на ORB, цитирано от Ройтерс.През миналия месец 56% от британците заемаха подобна позиция, а през юни - 46 на сто.Великобритания има по-малко от две години да договори условията по напускането на ЕС и да очертае бъдещите отношения със съюза преди да напусне през март 2019 г.Проучването е проведено на 2-3 август тази година.", "date": "2017.08.07", "title": "61% от британците недоволни от действията на Мей за Брекзит"}
{"url": "https://news.bg/int-politics/teche-podpiska-protiv-statuta-na-bridzhit-makron-kato-parva-dama.html", "text": "Бриджит Макрон, съпругата на френския президент Емануел Макрон, не трябва да получава официален статут на първа дама, според онлайн петиция, подписана от близо 200 хил. души, съобщава \"Политико\".Франция към момента няма официална първа дама. По време на предизборната си кампания, Макрон каза, че ще създаде позиция за съпругата си и обеща, че заплатата й няма да идва от публични средства. Въпреки това, петицията смята, че това ще коства пари на данъкоплатеца.Решението дали да се приеме \"първата дама\" във Франция трябва да бъде решено с референдум и \"не от един човек\", пише създателят на петицията Тиери Пол Валета, художник и основател на Националното движение за равенство, което се бори срещу корупцията и дискриминацията.\"Няма причина съпругата на държавния глава да получава заплата от публичните средства\", пише Валет. \"В момента Брижит Макрон има екип от двама или трима помощници, както и двама секретари и двама бодигардове. Това е достатъчно.\"Петицията е създадена преди две седмици и до днес, 7 август, е близо до постигането на целта си от 200 000 подписа.През миналия месец френският парламент подкрепи реформите, целящи възстановяването на доверието в политиците, включително мерки като забраната на депутатите да наемат роднини.", "date": "2017.08.07", "title": "Тече подписка против статута на Бриджит Макрон като първа дама "}
{"url": "https://news.bg/politics/noviyat-antikoruptsionen-organ-razglezhda-privatizatsiyata-na-polimeri.html", "text": "Новият антикорупционен орган трябва да разгледа приватизацията девненския завод \"Полимери\", поиска премиерът Борисов във Варна.Борисов нарече приватизация на \"Полимери\" \"пладнешки грабеж\", в резултат на който се е получила \"екологична бомба\". Новият собственик пък искал само да нареже завода и \"да го приключи\", съобщава БТВ.Според него сделката е \"приятна\" и показва как се е процедирало в държавата по това време. Борисов посочва, че в момента държавата дава 15 милиона лева за утилизация на тоновете отровни вещества, които са оставени в предприятието\"Тук е купена инсталация, която всичко това да утилизира и те с цялото си нахалство я продават в Румъния. Взимат и от нея парите. Убеден съм, че главният прокурор ще направи така, че от неизвестен извършител, каквото е в момента ограбването на цял завод, гордост на Балканите, да има известен\", допълва Борисов.\"Фирмата е готова, утре отваряме акредитивната сметка и в сряда се превеждат авансовите пари и оттогава започва да тече срокът за утилизация на трихоретана от територията на фалиралия завод \"Полимери\" в Девня\", съобщи днес и областният управител на Варна Стоян Пасев, който заедно с премиера Борисов посети територията на фалиралото дружество, предава БТА.\"След като направим първия превод към фирмата за утилизацията, ще се присъединим към несъстоятелността, т.е. ще се наредим на опашката на всички кредитори\", каза в отговор на въпрос Пасев. По думите на областният управител на територията на фалиралия завод не е останало почти нищо за продажба и няма как да се овъзмезди държавата.Премиерът каза, че се надява с влизането на антикорупционния закон и създаването на този орган той да се занимае не само с това, което е в момента, но и с подобни минали сделки.", "date": "2017.08.07", "title": "Новият антикорупционен орган разглежда приватизацията на \"Полимери\""}
{"url": "https://news.bg/world/sasht-yaponiya-i-avstraliya-zovat-kodeksat-za-povedenie-v-yuzhnokoreysko-more-da-e-s-praven-harakter.html", "text": "Австралия, Япония и САЩ призоваха държавите от Югоизточна Азия и Китай да се договорят подготвеният кодекс за поведение в Южнокорейско море да бъде с правно обвързващ характер, информира Ройтерс.АСЕАН и Китай трябва да приемат правила, които да бъдат \"\", обявиха външните министри на трите държави в съобщение след среща в Манила.Те също така призовават Китай и Филипините да изпълнят решението на международен арбитражен съд от миналата година за казуса с Южнокитайско море.Припомняме, вчера АСЕАН и Китай договориха работна рамка на кодекс за поведение в акваторията. По-късно тази година трябва да започнат и официални преговори за приемане на такъв кодекс.", "date": "2017.08.07", "title": " САЩ, Япония и Австралия зоват кодексът за поведение в Южнокорейско море да е с правен характер"}
{"url": "https://news.bg/politics/ekolozi-iskat-ostavkata-na-ministar-neno-dimov.html", "text": "Екоминистерството е разпространило невярна информация и еколозите ще поискат оставката на министър Димов. Това заяви природозащитникът Андрей Ковачев от Сдружението за дива природа \"Балкани\" пред БНР.Повод за изказването му са протестите, започнали от петък, на жители от Балчик, Каварна и Шабла пред сградата на общината в Каварна. Там се стигна и до сблъсъци заради заповед, с която МОСВ забрани определени дейности в територии в района на Балчик, Каварна и Шабла, попадащи в \"Натура 2000\". Премиерът Борисов отмени заповедта и обеща казусът да се гледа: \"имот по имот, нива по нива\". Екологичните организации са поканени на среща във вторник в Министерския съвет, заедно с останалите замесени страни.Според него, от МОСВ умишлено са смесили съдържанието на съществуващ нормативен документ и бъдеща заповед за обявяването на защитена зона \"Комплекс Калиакра\", с което са предизвикали протестите.Изцяло подкрепяме хората, защото те бяха прави и те казаха нещо важно: \"Не може да се договарят на тъмно! Не може това нещо да се прави без обсъждане и не може за сметка на нещата, за които сме осъдени, да бъдем ние наказвани\".Бяха много прави, защото ние сме осъдени заради 6 проекта. Това са 5 ветрогенератори и заради едно голф игрище. Те са отишли и са се договорили били с Европейската комисия. Откъде накъде? И хората са абсолютно прави. Нашата позиция тук съвпада с тяхната, каза Ковачев.Според България е осъдена за неспазване на три директиви на ЕС поради изграждане на 6 ветроенергийни парка в защитена зона Калиакра и едно голф игрище в защитена зона \"Белите скали\". Съгласно чл. 260 от Договора на ЕС България е правно задължена да предприеме необходимите мерки, за да се съобрази с решението на Съда.По време на протеста в Каварна, гражданите няколкократно заявиха, че желаят ветропарковете в защитените зони да бъдат премахнати. Считаме, че правителството преди всичко трябва да предприеме мерки в посока премахване на ветропарковете и възстановяване на местообитания в голф игрището \"Тракийски скали\", за да се съобрази с решението на съда. Неизпълнението на подходящи мерки може реално да доведе до плащане на санкции от страна на България, въпреки разнопосочните послания в последните дни, се казва в позиция на БДЗП.Оказа се, че за Министерство на околната среда и водите и министър Нено Димов най-големият проблем е, че в България има природа, която трябва да се пази. Той го заяви официално, че ето, най-голямата бомба била, че имаме територии, които са включени в европейската екологична мрежа \"Натура 2000\", защото имаме природа, която трябва да пазим, и това било бомба, мотивира се Ковачев.Отменената вече заповед на МОСВ, опазваше 2 300 хектара. Това е една много тясна ивица покрай морето - каменисти територии, които са били винаги, в течение на векове, пасища. Някои места са широки 100, 200, най-много до 300 метра, припомня Ковачев.\"Само в две места при Калиакра има едно ловно стопанство - държавно, където са малко по-широки - до два, до три километра. Там пък е резерват! В годините се знаеше, че тези степи, понеже са много ценни и са застрашено местообитание от европейски мащаб, в червени книги и т.н., не трябва да се пипат. Обаче държавата си правеше гавра с тях и раздаваше... Имаше 600 проекта за застрояване. Както по дюните, същата работа и тука\", каза Ковачев.България не е осъдена заради тези 600 проекта. На тях им е изтекла давността. Територията на тези 600 проекта все още се води \"урбанизирана територия\", а не пасище, само защото държавата не си е свършила работата да преобърне отново статута на тези земи.В момента някой отново брани интересите на тези проекти и отново зад всичко прозира строителната мафия. За жалост, точно тя обърка хората и тя ги излъга. Най-жалкото е, когато виждаме как един министър обслужва интересите на строителната мафия - и просто този министър трябва да си ходи, а че тази заповед, с тези превантивни защити, която по никакъв начин не засягаше точно интересите на тези лозя и градини, тази заповед, която сега беше издадена и сега беше спряна, тя касаеше бивши пасища, които са били преобръщани в строителни територии, но те са си и сега пасища, както един местен човек на протеста каза: \"те са камъни\", тя касае само тях, припомни екологът.Според Ковачев, заповедта предвижда спиране на разораването. \"Имаше и такива случаи - когато ги разорават, за да получават субсидии. Далавера. Мутри отиват, разорават степта, за да вземат субсидия. Няма да изкарат нищо като продукция, но за да откраднат парите на европейските данъкоплатци със субсидия - и така. Това е заповедта. Само тези, много малки територии. Те са 1,7 процента от територията на тези три общини. Това е площта на тези степи\", каза Ковачев.Екозащитникът опроверга и критиките, че еколози, а не учени, са изготвяли картата на защитените територии, тъй като в работните групи са участвали учени от всички институции у нас.Благодарение на това, че проектите бяха движени от няколко неправителствени организации, всъщност можаха да се включат експерти от всички научни институции, примерно не само от БАН, ами и от университетите, от природонаучните музеи и т.н., тоест целият научен потенциал в България, всички учени, които работят в тази сфера, активно участваха и се включиха в проучването на мрежата.Незастроените местности предизвикват туристически интерес, който би изчезнал, ако там се появят хотели и ветрогенератори, допълни Андрей Ковачев.Кметът на Шабла Мариян Жечев изрази удовлетворение, че преговорите започват по правилния начин, а на засегнатите земеделци са обещани добри компенсации. Според него компенсациите трябва да са съобразени с конкретния казус.Заповедта и плановете са били получени в общината на 4-ти юли, изтъкна кметът Жечев. Той подчерта, че по-правилният начин е бил хората да бъдат запознати още при изработването на плана, за да бъде избегнато недоволство.Припомняме, по-рано сутринта министър Нено Димов коментира, че причината за наказателната процедура срещу България и решението за санкции, са разрешенията за строежи в защитена зона \"Калиакра\", като проблемът е с 10-годишна давност. Нено Димов посочи още, че по никакъв начин не се е забранявал риболовът в акваторията на Черно море, а земеделската дейност се е спирала само на територията на т.нар \"понто-сарматски степи\" - земя, която, по думите му, е неплодородна.Съгласно Директивата за местообитанията на ЕС Понто-сарматските степи са строго защитено местообитание, което не може да бъде увреждано или унищожавано по никакви причини.", "date": "2017.08.07", "title": "Еколози искат оставката на министър Нено Димов"}
{"url": "https://news.bg/energy/pochti-34-mln-leva-e-pechalbata-na-aets-kozloduy-za-parvite-shest-mesetsa.html", "text": "С положителни финансови резултати АЕЦ \"Козлодуй\" приключи първото полугодие на 2017 г., съобщиха от администрацията на атомната централа.Печалбата на Дружеството за първите шест месеца на 2017 г., след данъчно облагане, е в размер на 33.9 млн. лв. За същия период на 2016 година печалбата е била 236 хил. лева.Приходите от дейността на атомната централа са 418 млн. лева, с ръст от 22 млн. лв. спрямо първото шестмесечие на миналата година.Със собствени средства е обезпечено изпълнението на дейностите по осигуряване на безопасната експлоатация на ядрените блокове и изпълнението на инвестиционните проекти за продължаване на срока на експлоатация и за повишаване на мощността им, съобщават от АЕЦ \"Козлодуй\".За положителните финансови резултати са допринесли и намаляването на размера на вземанията от НЕК ЕАД и по-благоприятната, в сравнение с миналата година, пазарна среда.Положителната тенденция продължава и през юли 2017 г. В края на месеца са отчетени приходи от продажба на електрическа енергия по регулирани и свободни цени на стойност почти 96 млн. лева.Това е най-високият размер на месечни приходи от продажби за АЕЦ \"Козлодуй\" от отварянето на либерализацията на енергийния пазар в страната през 2004 г. до момента.", "date": "2017.08.07", "title": "Почти 34 млн. лева е печалбата на АЕЦ \"Козлодуй\" за първите шест месеца"}
{"url": "https://news.bg/health/vtora-proverka-ne-otkri-razliki-v-etiketite-na-hrani.html", "text": "Повторните проверки за двойнствения стандарт на храните тук и в Западна Европа показват, че не са установени разлики и съставките са идентични, съобщават от Министерство на земеделието, храните и горите.Изключение прави един продукт на нашия пазар, при който не е отбелязан процентът какао, за разлика от аналога му на западноевропейските пазари.Българската агенция по безопасност на храните и Комисията за защита на потребителите закупиха нови 31 проби от търговски обекти в Италия, Франция и Швейцария. Паралелно от България бяха взети същите марки и видове продукти.Този път проверката включваше подробен сравнителен анализ на етикетите и финансов за евентуално различие в цените на храните, но без лабораторно изследване.Сравнението на цените показва, че нетната стойност на 9 продукта е по-висока у нас, в сравнение с Италия, Франция и Швейцария. Впечатляващи са различията в стойността на макаронени изделия от твърда пшеница - 50%, между 32 и 36 на сто по-скъпи са концентрирано доматено пюре и кетчуп. По-скъпи в България са още конфитюр от боровинки, печено мляно кафе за еспресо машина, какаова напитка на прах, руло с пълнеж от крем и ягоди, светла бира, както и зехтин \"Екстра върджин\". При 5 от продуктите нетната цена е една и съща, а останалите 17 храни са по-евтини в България като разликите варират от 9 до 74%.Припомняме, че резултатите от предишните проверки показаха разлика в продуктите, които се консумират на европейския и на българския пазар. Сравнителното изследване е от идентични продукти и марки и още при етикирането едни и същи храни бяха с различни етикети - в 7 продукта имапе разминаване.", "date": "2017.08.07", "title": "Втора проверка не откри разлики в етикетите на храни"}
{"url": "https://news.bg/world/desetki-migranti-minaha-granitsata-v-ispanski-anklav.html", "text": "Десетки мигранти от Северна Африка стигнаха Испания през Мароко в ранните часове днес, след като минаха през гранична порта в анклава Сеута, съобщава Ройтерс.Мигрантите често се опитват да преодолеят границите на двата анклава на Испания в Северна Африка, Сеута и Мелила, често изкачвайки огради с височина до 6 метра и покрити с бодлива тел.Днес група от повече от 100 мигранти минават през една от портите в оградата, която обикновено се използва като граничен пропусквателен пункт, изненадвайки и мароканските и испански сили за сигурност.Червеният кръст съобщава, че е помогнал на 186 души, като четирима мигранти са закарани в болница.След като влязат в испанските анклави, мигрантите обикновено се отвеждат във временни подслони, а по-късно се преместват в континенталната част или се връщат в страната, от която произхождат.Много мигранти се опитват да влязат в Испания с цел достигане до други части на Европа. Преминаващите през Сеута и Мелила, както и броят на мигрантите, които се опитват да прекосят и стигнат Испания по море от Северна Африка, се увеличават тази година, въпреки че маршрутът между Либия и Италия остава най-популярният.Червеният кръст заяви миналата седмица, че тази година 7 400 мигранти са преминали в испанските Сеута и Мелила, почти двойно повече от 3600-те през същия период преди година.", "date": "2017.08.07", "title": "Десетки мигранти минаха границата в испански анклав"}
{"url": "https://news.bg/world/talibanite-i-islyamska-darzhava-zaedno-izbiha-desetki-v-afganistansko-selo.html", "text": "Талибаните и ДАЕШ (\"Ислямска държава\") съвместно са избили десетки цивилни в афганистанско село, обявиха властите, цитирани от АФП.Изключително рядко двете терористични организации си сътрудничат в размирната страна, което допълнително усложнява ситуацията за афганистанската армия и силите на НАТО.Екстремистите избили повече от 50 мъже, жени и деца в северната провинция Сарипол, след като се справили с местната полиция в рамките на 48 часа през уикенда, поясниха местни представители.\"\", поясни говорител на провинциалния управител.Говорителят добави, че десетки талибани и джихадисти от ДАЕШ под командването на Мохамед Газанфар, местен талибански командир, който се е врекъл във вярност на \"Ислямска държава\", са извършили координирана атака в района, започнала в четвъртък.Екстремистите превзеха района и започнаха да избиват невинни и беззащитни цивилни, поясни представителят.Според Мохамед Рахмани, ръководителят на провинциалния съвет, 44 от 50-те жертви са цивилни.Талибаните и ДАЕШ често влизат в сблъсъци за територии в Източен Афганистан от 2015 г.Източник от афганистанските сили обяви пред медията, че е имало около три случая, при които терористи от двете групировки са действали съвместно в някои райони.Говорителят на талибаните потвърди, че са превзели селото, но са го направили сами. Той отрича да са избивани цивилни., уверява говорителят.", "date": "2017.08.07", "title": "Талибаните и \"Ислямска държава\" заедно избиха десетки в афганистанско село"}
{"url": "https://news.bg/crime/stolichni-politsai-zaloviha-15-godishen-za-poreditsa-vzlomni-krazhbi.html", "text": "За броени дни полицаи от Шесто РУ разкриха серия домови кражби, извършени от 15- годишен младеж.Работата на разследващите започнала на 27 юли, когато в Шесто РУ жител на ж. к. \"Овча купел\" се оплакал, че от дома му е извършена кражба на два мобилни апарата, преносим компютър и златни накити.Два дни по-късно, на 29 юли в управлението било съобщено за кражба на телевизор и преносим компютър от жилище, също от адрес в ж. к. \"Овча купел\".На 31 юли жител на същия квартал подал жалба в полицията, че от апартамента му били откраднати лични документи и цигари. При извършените огледи криминалистите установили, че проникването в домовете е станало през незатворени прозорци или балконски врати.По случаите са образувани досъдебни производства. В хода на предприетите оперативно-издирвателни и процесуално-следствени действия полицаите установили и задържали 15-годишен столичанин.Част от откраднатите чужди вещи били намерени и иззети. След доклад на събраните материали в Софийска районна прокуратура, младежът е привлечен като обвиняем. Приведен е в център за настаняване в Свиленград.", "date": "2017.08.07", "title": "Столични полицаи заловиха 15-годишен за поредица взломни кражби"}
{"url": "https://news.bg/world/iran-sklyuchi-nay-golyamoto-sporazumenie-s-reno.html", "text": "Френският автомобилен производител \"Рено\" сключи споразумение с две ирански компании за производство на 150 000 автомобила от 2018 г., съобщава местната агенция ИРНА.Сделката е за 778 милиона долара. Това е най-голямото споразумение за автомобили в историята на Ислямската република, станало възможно след отмяната на международните санкции.Очаква се да бъдат открити около 3 000 нови работни места от двете ирански компании IDRO и Negin Group.\"Рено\" ще има 60% дялово участие.Обаче не за първи път Иран, страна, която произвежда около 1,35 милиона автомобила на година, сключва сделка с френска компания за автомобили.Миналата година \"Пежо-Ситроен\" сключиха споразумение с Iran Khodro за производство на 200 000 автомобила на година.", "date": "2017.08.07", "title": "Иран сключи най-голямото споразумение с „Рено”"}
{"url": "https://news.bg/disasters/uragan-ubi-chetirima-dushi-v-italiya.html", "text": "Най-малко четирима души са загинали в Италия при ураганен вятър, двама са изчезнали безследно, съобщиха италианските медии.По данни на ​Corriere della Sera, белгийски турист е загинал в северната част на страната, след като дърво е паднало върху палатката, в която се е намирал заедно със свои спътници.Още един човек е пострадал от паднало дърво в областта Венето. Той е бил приет в болница, но лекарите не са успели да го спасят.Третата жертва е 47-годишен мъж, ударен от мълния.24-годишна жена е починала от тежки травми, след като е била пометена от воден поток.Спасители издирват двама изчезнали - в провинция Удине и в езерото Гарда.", "date": "2017.08.07", "title": "Ураган уби четирима души в Италия"}
{"url": "https://news.bg/world/severna-koreya-othvarli-predlozhenieto-na-yuga-za-pregovori.html", "text": "Северна Корея отхвърли предложение на Южна Корея за провеждане на разговори по време на рядка комуникация между външните министри на двете държави. Това съобщава южнокорейската новинарска агенция \"Йонхап\", цитирана от АФП.Новината за кратката среща в кулоарите на регионален форум в Манила идва след призова на президента на Южна Корея Мун Дже-ин за \"мирно разрешаване\" на напрежението по време на телефонен разговор с американския си колега Доналд Тръмп.Според прогнози дори конвенционален конфликт на Корейския полуостров може да струва един милион загинали и ранени за няколко месеца.Мун е пояснил пред Тръмп, че Южна Корея \"не може да позволи още една война да избухне\" на полуострова след Корейската война през 1950-1953 г., която раздели полуострова на две държави, се казва в съобщение на Синия дом.Южнокорейският външен министър Кан Кюн-уа се ръкува със севернокорейския си колега Ри Су-йон преди вечеря на Регионалния форум АСЕАН в неделя, отбелязва \"Йонхап\".Кан е призовал Ри да приеме предложението на Сеул за военни разговори, за да се намали напрежението на разделения полуостров и да се проведе дискусия за нов кръг обединение на разделените семейства.Официален източник заяви, че Ри е отговорил: \"\".Външният министър на Южна Корея отново е повторил \"искреността на Юга\" и призова Пхенян да участва в преговорите, добави представителят.За първи път министри на двете държави провеждат разговори от избирането на Мун за президент на Южна Корея през май.", "date": "2017.08.07", "title": "Северна Корея отхвърли предложението на Юга за преговори"}
{"url": "https://news.bg/world/polsha-gotova-da-prieme-imigranti-ot-evropa-no-ne-i-ot-blizkiya-iztok.html", "text": "Полша е готова да приеме мигранти от Европа, но отказва да изпълни схемата на ЕС за разселване и приемане на имигранти от Близкия изток и Африка. Това заяви полският външен министър Витолд Вашчиковски в интервю за РИА \"Новости\".\"\", поясни министърът.През 2015 г. ЕС прие солидарен план за разселване на 160 000 бежанци от Италия и Гърция в останалите страни членки. Тогава полското правителство се съгласи да приеме 6 200 бежанци, предимно от Сирия. Но след парламентарните избори същата година властта беше поета от евроскептичната партия \"Право и справедливост\". Тя отказва да изпълни плана.Според Вашчиковски схемата на Брюксел е в нарушение на европейските договори.\"Миграцията е политика на държавата. Предполага се, че миграционният процес трябва да бъде регулиран от политиката на страната. Зависи от пазара на труда и зависи от демографията. Ако държавата се нуждае от имигранти заради липсата на работна ръка и отвори пазара си за работници...и полското правителство регулира миграционната политика спрямо тези фактори, имам предвид демографския и пазарa на труда\", добави полският външен министър.", "date": "2017.08.07", "title": "Полша готова да приеме имигранти от Европа, но не и от Близкия изток"}
{"url": "https://news.bg/world/varshava-mezhdunarodnite-zakoni-ne-zashtitavat-savetskite-pametnitsi.html", "text": "Никакви международни закони не защитават съветските паметници в Полша. Това заяви полският външен министър Витолд Вашчиковски в интервю за \"Комерсант\", цитиран от ТАСС.\"\", поясни той.В същото време Вашчиковски подчерта, че \"ако има паметници в гробищата, те са защитени. Ако не са, защо трябва да им се радваме\".На 22 юни долната камара на полския парламент прокара поправки в закона за забрана пропагандирането на комунизъм или други тоталитарни режими, които предвиждат събаряне на съветските паметници, включително и тези, посветени на Червената армия.Президентът на Полша Анджей Дуда одобри поправките.В отговор на това руското външно министерство обяви, че решението на Варшава за събарянето на паметниците е директна провокация, която ще доведе до последици.", "date": "2017.08.07", "title": "Варшава: Международните закони не защитават съветските паметници"}
{"url": "https://news.bg/world/saakashvili-vaznameryava-da-se-varne-v-ukrayna-legalno.html", "text": "Бившият губернатор на Одеска област Михаил Саакашвили заяви, че има намерение да се върне в Украйна легално, информира ТАСС.Той поясни, че в момента проучва законодателната база.\"\", добави той.През последните дни Саакашвили беше в Полша, където участва на мероприятия, посветени на годишната от Варшавското въстание.Бившият президент на Грузия заяви пред журналисти, че ще продължи пътуването си из Европа.През юли президентът на Украйна Петро Порошенко подписа указ, с който лиши Саакашвили от украинско гражданство.", "date": "2017.08.07", "title": "Саакашвили възнамерява да се върне в Украйна легално"}
{"url": "https://news.bg/world/mayk-pens-otreche-che-podgotvya-pochvata-za-prezidentskite-izbori-prez-2020-g.html", "text": "Вицепрезидентът на САЩ Майк Пенс остро отвърна на медийна информация, която намеква, че подготвя почвата за президентските избори през 2020 г., ако държавният глава Доналд Тръмп не се кандидатира за втори мандат, информира АП.В съобщение на Белия дом Пенс заяви, че историята на \"Ню Йорк таймс\" \"е безобразна и обида към мен, моето семейство и целия ми екип\". Той добави, че \"твърденията в тази статия са категорична лъжа\".В статията се разкриват подробности за усилията на няколко републиканци във връзка с изборите през 2020 г. В нея се отбелязва, че се провежда \"кампания в сянка\". Подчертава се политическият график на Пенс и активното събиране на средства, макар че съветници сигнализират, че той ще се кандидатира за държавен глава, ако Тръмп не го направи.В статията пише, че Пенс е създал комитет за събиране на средства за кампанията. Наречен \"Комитетът Велика Америка\", може да приема чекове до 5 000 долара от индивидуални донори. През миналия месец Пенс е получил около 1 милион долара от донор във Вашингтон.Тръмп не е намеквал, че ще се кандидатира за втори мандат.Белият дом отхвърли информацията на изданието и поясни, че Пенс е готов да се кандидатира за \"преизбиране като вицепрезидент\" през 2020 г.Говорител на \"Ню Йорк таймс\" написа в имейл, че застават зад коректността на статията.", "date": "2017.08.07", "title": "Майк Пенс отрече, че подготвя почвата за президентските избори през 2020 г. "}
{"url": "https://news.bg/world/sasht-da-ne-se-stremyat-kam-geopoliticheska-dominatsiya-zovat-ot-kitay.html", "text": "Китайски държавни медии подчертаха ограниченията на новите санкции на ООН срещу КНДР и също така заклеймиха \"арогантността\" на САЩ, отбелязвайки, че Вашингтон трябва да разбере, че също има роля в намаляването на напрежението, информира Ройтерс.Единодушно в събота Съветът за сигурност на ООН наложи нови санкции на Северна Корея, които могат да засегнат 1/3 от годишния износ на Пхенян, който е в размер на около 3 милиарда долара.Изготвената от САЩ резолюция включва забрана за износ на въглища, желязо, желязна руда, олово, оловна руда и морска храна. Също така забранява на държавите да увеличават броя на наетите севернокорейски работници в чужбина, забранява се откриването на съвместни предприятия с КНДР и никакво ново инвестиране в действащите съвместни предприятия.В коментар на главната си страница официалният вестник на Комунистическата партия People's Daily пише, че откритата подигравка на КНДР над правилата на ООН с ракетните изпитания означава, че трябва да бъде наказана, но санкциите трябва да бъдат целенасочени.Според изданието обаче санкциите не трябва да оказват негативно влияние върху обикновените хора и трети страни, а също така трябва да се избегне катастрофа, която може да засегне живота на хората и хуманитарната ситуация.\"\", допълва изданието.Обаче китайското издание Global Times пише в редакторски материал, че САЩ трябва да обуздаят \"моралната си арогантност към КНДР\".\"\", пише вестникът.\"САЩ трябва да се стремят към мир и съвместно съществуване, а не към геополитическа доминация\", призовава вестникът.", "date": "2017.08.07", "title": "САЩ да не се стремят към геополитическа доминация, зоват от Китай"}
{"url": "https://news.bg/economics/neno-dimov-uveryava-che-skandalat-za-kaliakra-izbuhna-ot-nerazbirane.html", "text": "В зоните Натура 2000 не се ограничава културният туризъм, стана ясно от думите на екоминистър Нено Димов пред bTV.Заповедта, която съм издал, е трябвало да бъде издадена до 31 март т.г., каза той по повод документа, с който отменя забрана на строителството и земеделието в защитената зона \"Калиакра\". Голямата част от Добруджа няма ограничение в тази заповед, поясни Нено Димов.Припомняме, в петък жители на общините Каварна, Балчик и Шабла протестираха пред сградата на община Каварна заради наложената забрана за редица дейности в новообявената защитена зона \"Комплекс Калиакра\". В същото време в сградата течеше заседание по въпроса.Според Димов местните хора се притесняват не толкова от заповедта, защото тя обхваща само тези райони. Тяхното притеснение е от Плана за управление.\"Никой няма да спре обработването на Добруджа там, където се е обработвало до момента\", заяви Нено Димов. Вчера след срещата с премиера Бойко Борисов е решено във вторник в МС да има нова среща, на която да се търси общоприето за всички решение на въпроса със защитената зона.\"Скандалът избухна за неразбиране, че заповедта има много малък обхват\", категоричен е екоминистърът. \"7600 дка, което не е малко, когато говорим за частна собственост, е съществено\", поясни той.Делото е за 600 проекта, сваляме 10, от които 3 не са реализирани. Голф игрище и ветрогенератори няма да се разрушават, обясни министърът на екологията.Глобите няма да почват септември-октомври, при положение, че проектите няма да бъдат реализирани, обясни Нено Димов. Ще говори с малтийския еврокомисар по екологията Кармена Вела, обеща той.По думите му, глобите срещу страната ни са много сериозни, по-разумно е да не плащаме глобите, а ако стопаните трябва да бъдат компенсирани - компенсацията да отива към тях, вместо за глоби, обясни Димов.През септември продължават разговорите с Брюксел по темата, обясни екоминистърът. Според него доброто българско решение е ако в България различните интереси могат да бъдат балансирани.Всичко, което има решение за строеж и е започнато до заповедта, строежът ще може да продължи, обясни Нено Димов за ограниченията там. По думите му през 2008 г. заведена заповедта (за ограничаване), защото има много разрешения за строеж тогава.Запитан защо е запазил голфът и метрогенераторите, а има ограничение за селскостопанска продукция, Димов каза: \"Перките са свързани с едно, а земеделието с друго\". В момента перките и голфигрището е спасено, няма да бъде събаряно. Що се отнася до останалата част от територията, заповедта трябваше да влезе в сила, каза министърът на екологията в третия кабинет \"Борисов\".Не мога да кажа дали в защитената територия е включено и летището Добрич, което е действащо, отговори на въпроса дали и аеродрумът е в забранителната зона. \"Има хвостохранилища, които са включени в Натура 2000 има и други грешки. В заповедта не влиза летището\", допълни той.Относно решението на ВАС, с което се отменя заповед на служебния екоминистър Ирина Костова, че природен парк Пирин няма нужда от екооценка, той обясни, че ВАС единствено отмени заповедта на министъра, че такава оценка не е необходима.За случая, при който в морето се излива нечиста тръба, Димов обясни, че РИОСВ направи проверки и даде предписания община Созопол да каже дали е законно или незаконно тръба да се излива в морето. Без Синеморец и Ахтопол цялото Черно море е с изградени пречиствателни станции, допълни Димов.", "date": "2017.08.07", "title": "Нено Димов уверява, че скандалът за Калиакра е избухнал от неразбиране"}
{"url": "https://news.bg/world/gladni-mechki-bezchinstvat-v-rumanski-gradove.html", "text": "Десетки мечки слизат от планините в румънски градове, за да търсят храна, ровейки се из кошчетата за боклук, информират БиБиСи и Евронюз.Мечките търсят храна и доста често се натъкват на хора.Местните хора в окръзите Харгита и Прахова често се оплакват, че далеч по-често срещат мечки в сравнение с преди.Някои се радват на случващото се, но мечките са непредсказуеми и други хора са обезпокоени, че може да настъпи ужасна трагедия.От началото на 2017 г. повечето от случаите са свързани с нападение на мечки над овце (37 случая), а при останалите случаи са нападали добитък или други животни.Тази година седем души са хоспитализирани в окръг Харгита след атаки на мечки. Повечето от тях са овчари.Около 60% от кафявите мечки в Европа са в Румъния - около 7000 мечки. 1 400 от тях живеят в планините около Харгита.Стотици хора се събраха пред министерството на околната среда в Букурещ през миналия месец с искане да им се позволи да убиват мечки, за да се защитят. Министерството отговор с предложение за избиване на 140 животни при ограничени случаи, макар че кафявите мечки са защитен вид в Румъния.", "date": "2017.08.07", "title": "Гладни мечки безчинстват в румънски градове"}
{"url": "https://news.bg/world/yuzhnokoreyskata-prokuratura-poiska-12-g-zatvor-za-vitseprezidenta-na-samsung.html", "text": "Южнокорейската прокуратура поиска 12 г. затвор за вицепрезидента на \"Самсунг\" Лий Джае-йонг по обвинения в подкупване на бившия президент на страната Пак Гън-хе, съобщава Ройтерс.Според обвинението вицепрезидентът е подкупил държавния глава в замяна правителствена подкрепа, която е трябвало да затвърди контрола на Джае-йонг над компанията.49-годишният е в ареста от февруари. Срещу него са повдигнати и обвинения в злоупотреби, което е част от скандал, който доведе до свалянето на Пак.Лий отрича да е пристъпил закона.До 27 август се очаква да бъде взето съдебно решение, тъй като изтича периодът на задържане на Лий Джае-йонг.", "date": "2017.08.07", "title": "Южнокорейската прокуратура поиска 12 г. затвор за вицепрезидента на \"Самсунг\""}
{"url": "https://news.bg/economics/bezplaten-elektrobus-za-patnitsite-na-letishte-sofiya.html", "text": "Eлектрически автобус ще превозва пътниците между двата терминала на столичното летище, съобщиха от аерогара София. Новият автобус замени дизеловия транспорт и остава безплатен за пътуващите.Освен, че e екологичен (не отделя въглероден диоксид), използването му ще доведе до значително намаляване на разходите за поддръжка, очакват от аеродрума.Електрическият автобус е за 65 пътници, от които 26 седящи. Има 3 сгъваеми седалки и обособено място за закрепване на инвалидни колички. Разполага със спускаща се рампа, подходяща за възрастните и трудно подвижните пътници.Летище София е първото българско летище, което използва електробус за превоз на пътниците си. То е и единственото в България, сертифицирано по програмата за намаляване на въглеродните емисии Airport Carbon Accreditation на международната организация на летищата ACI EUROPE, съобщават от аеродрума.От април 2016 г. столичното летище е със сертификат за ниво \"Mapping\" (\"Картографиране\"), което показва количеството на въглеродните емисии от дейността му. В ход е и процедурата по достигане на следващото ниво \"Reduction\" (\"Намаляване\"), което е доказателство за трайната ангажираност на летище София в опазването на околната среда, водещо и до намаляване на финансовите разходи.", "date": "2017.08.07", "title": "Безплатен електробус за пътниците на летище София"}
{"url": "https://news.bg/society/izpisvat-ot-bolnitsa-bebeto-otkrito-v-stolichniya-kv-mladost.html", "text": "Изписват от болница тримесечното бебе, изоставено от майка си в края на миналия месец в столичния кв. \"Младост\", съобщи БНР.Припомняме, пеленачето бе открито на 30 юли в столичния кв. \"Младост\". Сигналът за оставено без надзор бебе на детската площадка, е получен на спешния телефон 112 в 14:25 часа.Междувремeнно в полицията е позвънила майката на детето, която заявила, че се намира в село близо до София. В предстоящия разпит ще се изяснят обстоятелствата около случилото се.То ще отиде в Центъра за настаняване от семеен тип в София, съобщиха от Агенцията за социално подпомагане.Според социалните работници, липсват подходящи близки и роднини, които да поемат адекватна грижа за бебето, а на територията на столицата и областта няма подходящи приемни семейства.Майката ще ползва социална услуга в близост до центъра, където ще бъде настанено детето. По този начин няма да се прекъсва емоционалната връзка между нея и бебето.", "date": "2017.08.07", "title": "Изписват от болница бебето, открито в столичния кв. \"Младост\""}
{"url": "https://news.bg/world/voennite-ucheniya-na-sasht-v-iztochna-evropa-navyavat-spomeni-za-studenata-voyna.html", "text": "След повече от десетилетие борба с ислямистите в Ирак и Афганистан, армията на САЩ се опитва да си припомни придобитите през Студената война умения за отговор срещу потенциални заплахи от Русия в Източна Европа - територия, която беше бранена от съветската армия.Това пише \"Ню Йорк таймс\" в коментарната статия \"Ученията на американските войници в Източна Европа навяват спомени за Студената война\".В статията се коментират 10-дневните учения през миналия месец, в които участваха 25 000 американски и други съюзнически войници в Унгария, Румъния и България. Военните игри са с цел адаптиране в новата среда след операциите в Близкия изток и Югозападна Азия от атаките на 11 септември 2001 г.Припомня се решението на НАТО да се разположат няколко хиляди войници в трите балтийски държави и Полша с цел предотвратяване на агресивни действия от страна на Русия.Това напрежение е част от разширяващото се съперничество и трупане на военна сила между Вашингтон и Москва, което напомня за Студената война, пише изданието и отбелязва, че за септември Русия е подготвила мащабно военно учение с около 100 000 военнослужещи.В отговор на това Пентагонът увеличи ротацията на американски сили и ученията в по-новите членки на НАТО в Източна Европа, такива като България. Съюзниците увеличиха въздушните, морските и подводни патрули от Балтийско море до Черно море в отговор на подобно увеличаване на руските сили около периферията на НАТО.Руската военна заплаха значително се промени от разпадането на СССР през 1991 г. Президентът на Русия Владимир Путин сериозно инвестира в модерни пехотни сили, танкове и артилерия. Москва увеличи и използването на безпилотни самолети, които могат да установяват цели и да координират нападения с други оръжия.Вестникът допълва, че водената от Москва хибридна война включва военна мощ с възможност за манипулиране на събития, прибягвайки до хитрости, кибератаки и информационна война.", "date": "2017.08.07", "title": "Военните учения на САЩ в Източна Европа навяват спомени за Студената война"}
{"url": "https://news.bg/politics/v-upravlenskata-programa-nyama-prioriteti-posochva-ikonomist.html", "text": "В управленската програма никъде не е посочено кои от 902-те мерки на правителството са приоритетни. Това коментира пред БНР Калоян Стайков от Института за пазарна икономика по повод управленската програма на кабинета \"Борисов-3\". Документът бе публикуван малко преди да изминат 100 дни от началото на управлението.Със своите 128 страници управленската програма изглежда значително по-внушителна от коалиционните приоритети, които се събраха на 21 страници, но дори и бърз прочит показва, че това е само илюзия, обясни Стайков.Голямата част от мерките от коалиционното споразумение, са разписани малко по-подборно. Един от примерите може да се намери в енергетиката, където в коалиционното споразумение е записано, че ще се работи за изграждане на интерконеткторни връзки със съдените страни, а в управленската програма просто е разписано кои са тези съседни страни, обясни Стайков.Като цяло, няма нещо по-конкретно от самата програма, което може да се вземе или да се отличи по някакъв начин. Наистина, по-скоро моето впечатление е за добиване на обем, малко като преразказите с елементи на разсъждение в гимназията, каза икономистът.Проблемът с критериите го наблюдаваме от години. На мен ми е трудно да кажа дали е липсата на капацитет или липса на желание, но наистина това е нещо, което наблюдаваме години наред.Виждаме, например, че всяка година се приемат така наречените \"програмни бюджети\" за различните ведомства, но вътре самите програми са малко общо разписани. Няма много конкретика в тях и съответно е много трудно да се каже дали една програма е успешна или не.По същия начин е с управленската програма. Като цяло има едно такова бягство от конкретика, но, пак казвам, трудно е да кажа дали е липса на капацитет или по-скоро нежелание за такова нещо. Може да се направи лесно паралел между правителствените документи, които са за вътрешна употреба в страната и тези, които се изпращат до Европейската комисия.Докато вътрешните са малко по-общи и съответно малко по-неясни, тези, които се изпращат до Комисията са с доста по-различно съдържание, езикът е различен и съответно има и малко повече конкретика, така че може би по-скоро е нежелание, отколкото невъзможност.Икономистът изтъкна, че определянето на справедлив механизъм за формиране на минималната заплата е в противовес с предварителното ангажиране с минималния ѝ размер. Той изтъкна също, че по-важна е покупателната способност на заплатата, тъй като при висока инфлация с повече пари могат да се закупят по-малък брой стоки и услуги.Той подчерта за пореден път проблема с неефективното разходване на публичните у нас. Европейските фондове се изразходват по-добре, от националните средства, изтъкна той.При еврофондовете съществува друг елемент на неефективност, а именно това, че се дават пари за проекти, от които няма нужди. Всички са чели за села, в които има стадион, обаче няма едно училище, за пътища, които свършват в нищото, мостове, които свързват два пътя, които не съществуват.При европейските проекти има много показност, но ефективността от тези проекти е ниска. При публичните разходи съществува този проблем и той е липсата между инвестирани средства и постигнат резултат от тези инвестиции. Именно това трябва да бъде един от основните приоритети.", "date": "2017.08.07", "title": "В управленската програма няма приоритети, посочва икономист"}
{"url": "https://news.bg/world/severna-koreya-zaplashi-hilyadokratno-da-si-otmasti-na-sasht.html", "text": "Северна Корея заплаши, че \"хилядократно\" ще си отмъсти на САЩ за предложените и приетите в ООН нови санкции срещу азиатската държава, информират Ройтерс, АФП и АП.Държавната медия KCNA заклейми санкциите като \"нарушение\" на суверенитета на държавата.КНДР подчерта, че няма да има преговори за ядрените оръжия, \"докато САЩ продължават да ни заплашват\", допълва медията.Страната повтори, че докато САЩ не прекратят враждебната си политика, никога няма да бъде обсъждана темата за ядрената програма на масата за преговори.Пхенян се закани също да раздаде \"правосъдие\" след наложените санкции.САЩ могат да бъдат изправени пред \"далеч по-големи действия\" и да платят за \"престъплението\" срещу страната и народа, заплаши Пхенян.В съобщението се допълва, че санкциите са в резултат на \"отвратителен заговор на САЩ да изолират и задушат\" Северна Корея.Не се конкретизира какви действия Северна Корея може да предприеме.\"\", се казва още в съобщението.Изолираната държава обяви, че се нуждаят от междуконтинентални ракети, за да поразят \"САЩ в сърцето\" с цел предотвратяване на инвазия.", "date": "2017.08.07", "title": "Северна Корея заплаши „хилядократно” да си отмъсти на САЩ"}
{"url": "https://news.bg/world/es-obmislya-kvota-za-koli-s-niski-vredni-emisii-ot-2025-g.html", "text": "Автомобилните компании могат да бъдат задължени част от производството им да включва коли с ниски вредни емисии.Това пише германското бизнес издание \"Ханделсблат\", позовавайки се на информация от източници, запознати с обсъжданията в Европейската комисия.Комисията обсъжда евентуално въвеждане на системата от 2025 г., за да стимулира производството на по-чисти технологии, такива като електрическите автомобили, допълва изданието.Мярката за налагане на квоти може да бъде разкрита до края на тази година, допълват източниците.", "date": "2017.08.07", "title": "ЕС обмисля квота за коли с ниски вредни емисии от 2025 г. "}
{"url": "https://news.bg/bulgaria/plamnaha-lozya-kray-blagoevgrad.html", "text": "Пожар пламна в местността Баларбаши над Благоевград в късните следобедни часове, предаде Нова телевизия. Огънят е обхванал стърнища.В гасенето на пожара между с. Рилци и Благоевград са се включили три екипа огнеборци.Изгорели са стърнища, обработваеми и изоставени лозя, дървета и храсти.Към 19:15 единият фронт на пожара е овладян, но е пламнал втори - от запад. Засегнатата площ е над 100 декара. Спряно е разпространението на огъня към неприбрани бали със слама. Над мястото преминава далекопровод.Според информация на БГНЕС, пожарът е пламнал малко след 17:30 ч. Тръгнал е от черен път, а впоследствие се е разпространил в лозята.", "date": "2017.08.07", "title": "Пламнаха лозя край Благоевград"}
{"url": "https://news.bg/press/valneniyata-okolo-kaliakra-ne-stihvat-otnovo-opasni-goreshtini.html", "text": "Вълненията около земите на Калиакра са сред акцентите на вестниците в понеделник.\"В преговори между различните страни в казуса около \"Комплекс Калиакра\" може да се намери решение, което да защити интересите и на данъкоплатците, и на собственици на имоти, които попадат в забранителното решение по \"Натура 2000\" на Съда на Европейския съюз. Това оптимистично мнение изрази премиерът Бойко Борисов... Борисов разпореди на министъра на околната среда и водите Нено Димов да спре изпълнението на заповедта, с която се забраняват всякакви дейности в териториите в района на Балчик, Каварна и Шабла, попадащи в \"Натура 2000\". До решението за отмяна на забраната се стигна след земеделци, рибари и представители на туристическия бранш от Крайморска Добруджа протестираха срещу заповедта. Според тях, ако забраната остане, поминъкът им ще бъде унищожен... Той призова протестиращите \"да не правят екоорганизациите свои врагове, защото тяхната помощ е много нужна\", а на масата на преговорите да се потърси съчетаване на различните интереси. В петък коалицията от неправителствени организации \"За да остане природа в България\" обвини Министерството на околната среда и водите (МОСВ), че представя манипулативно информацията за забраната за строителство в защитената зона и че там не може да се извършва земеделска дейност, като целта е да се настрои обществото срещу европейската мрежа \"Натура 2000\". Екокоалицията настоява МОСВ да се съобрази със съдебното решение и \"да не се опитва да прави политически сделки с когото и да било в полза на олигархични кръгове в България\" Решенията на Европейския съд задължават България да възстанови унищожените степи и коридори за миграция на птици...\" - в. \"Дневник\".\"Предлагам във вторник в 11.00 часа да се съберем всички в София и да намерим решение. Това каза премиерът Бойко Борисов по време на срещата във Варна по повод възникналото напрежение за защитена зона \"Комплекс Калиакра\"... \"Ние сме дошли да се срещнем с вас и, за да няма интерпретации след това на разговорите, сме поканили журналистите да слушат. Мисля, че няма нищо лошо, защото парите, които се дават, дай Боже да са по-малко, са на всички данъкоплатци. Така че трябва да чуят всички пред какъв проблем през годините сме се изправяли и да мислим предварително, когато взимаме управленски решения до какво водят след няколко години\", коментира премиерът. \"Ние сега седим пред вас, червим се, вие блокирате улици, пазейки си своя интерес и ние трябва да вземе едно решение, което на днешната среща се опитваме да е такова, че да не увредим ничии интереси\"... \"Със сигурност ще се наложи да се плаща и да се компенсира. Това имаме да решаваме. Отдавна тези процедури и процеси са приключили\", заяви още премиерът Борисов.\" - в. \"Стандарт\".\"Това cа yпpавленcки pешения. Сега ние cедим и cе чеpвим пpед ваc, вие блокиpате yлици. Тpябва да cе вземе pешение, ĸоето да не вpеди на ничии интеpеcи - и на данъкоплатците, и на cтопаните на имоти. Това е целта на cpещата. Ние cме оcъдени, не cтава въпpоc cега да пpиемаме нещо, cлед като cме оcъдени. Процеcът е започнал още пpез 2006 година. Да cе вpъщаме назад и да тъpcим кой е виновен, е безcмиcлено\", кaза пpемиеpът Бойко Боpисов.\" - в. \"24 часа\".\"Яйцата на грабливите птици се люрят при нас.\" Тава заяви премие3рът Бойко Борисов по повод начина, по който е изготвена \"Натура 2000\" и по повод на това, че България е осъдена от Европейския съд... \"Миналата година, се излюпиха АЕЦ \"Белене\" - милиард и 200 милиона лева платихме, а милиард и 300 милиона за двете американски централи. А по-предишната, година, когато дойдохме, ни се излюпи КТБ. 3 милиарда и 700 милиона лева. Значи за две години предишното правителство сме платили към 6 милиарда и 700 милиона живи пари и сега да се излюпят още да наливаме.\" - иронично попита премиерът...\" - в. \"Труд\".\"По нареждане на премиера Бойко Борисов заповедта за забрана на строителството и земеделието в защитената зона \"Калиакра\" беше спряна, но проблемите остават. След като обеща на протестиращите от засегнатите райони в Добруджа, че имотите им ще се гледат нива по нива за компенсации, Борисов свика нов кръг преговори за вторник. Вчера той се срещна с кметовете на общините от района на Крайморска Добруджа и инициативни комитети за обсъждане на ситуацията. В края на миналата седмица се стигна до протести, след като се оказа, че министърът на околната среда Нено Димов е издал заповед, с която се забраняват всякакви дейности в териториите в района на Балчик, Каварна и Шабла, попадащи в защитената зона \"Комплекс Калиакра\", която е част от европейската мрежа \"Натура 2000\". Така освен строителството в района трябва да спрат и земеделието, и рибарството. От екоминистерството обясниха заповедта с това, че България е осъдена от съда на ЕС за това, че е допуснала строежи на вятърни централи и голф игрище в защитената местност. Страната ни има срок до края на септември да вземе мерки, иначе започват глоби от по 20 000 евро за всеки ден просрочие и еднократна многомилионна глоба. Министър Димов обяви, че заповедта му е именно в изпълнение на решението на съда, но не можа да обясни защо освен перките забранява и земеделието и защо изрично подчертава, че всеки, който до момента е получил разрешение за строеж, ще може да изпълни проекта си. \"Във вторник започваме отначало. Когато има три страни, с общи усилия трябва да намерим решение. Имот по имот, нива по нива ще разглеждаме. По-добре, вместо да плащаме глоба, тези пари на българи да ги дадем да останат в Добруджа, там, където е неразрешим проблемът. Имаме компенсаторни инструменти, с които да започнем. Трябва да намерим едно българско решение, което да не ощети нито вас, нито останалите български данъкоплатци\", заяви вчера Бойко Борисов и даде да се разбере, че търсеният вариант ще е да се обезщетят собствениците на земеделските земи, които попадат под забраната. \"Имаме 10 млн. евро във фонд \"Екология\", така че имаме откъде да започнем\", увери премиерът...\" - в. \"Сега\".Горещините също са сред актуалните теми на всекидневниците .\"Най-високата температура към 15.00 ч. в страната е измерена в Сандански - 41 градуса, съобщиха от Националния институт по метеорология и хидрология (НИМХ) към Българската академия на науките. 39 градуса са отчетени във Видин, Стара Загора и Елхово. В Русе, Ловеч, Монтана, Кюстендил, Пловдив, Пазарджик, Карнобат, Благоевград и Хасково термометрите са показвали 38 градуса. В София температурата е била 35 градуса.\" - в. \"24 часа\".\"Прогнозират се опасни и особено опасни метеорологични явления. Съществува голяма вероятност за материални щети. Възможни са човешки жертви. Високите температури могат да доведат до здравни проблеми за чувствителни и болни хора, възрастни и деца...\" - в. \"Труд\".\"Столичната спешна помощ работи с два допълнителни екипа заради високите температури. Вчера повикванията са били над 300. Над 40 от случаите са свързани с колабирали от топлото време хора. Експертите съветват да не се излиза в най-топлите часове от денонощието, да се пие повече вода и да се избягва алкохолът и газираните напитки, допълва телевизията. Говорителят на Центъра за спешна медицинска помощ (ЦСМП) - София Катя Сунгарска уточни, че има случаи на инфаркт, инсулт и на колабирали хора на улицата.\" - в. \"Стандарт\".\"Смъртните случаи, причинени от крайности във времето в Европа, може да се увеличат 50 пъти в края на века, като само загиващите от горещи вълни може да надхвърлят 150 000 души всяка година. Това е прогнозата на група учени, опитващи се да илюстрират какви биха били последиците от екстремно време при сценарий, в който не се предприемат никакви мерки за ограничаване на отрицателния за климата ефект от човешката дейност и за овладяване на разрушителното действие на стихиите. Заключенията им са публикувани в списание The Lancet Planetary Health в петък. В статията се обяснява, че ако в периода 1981-2010 година заради свързани с времето явления са умирали средно по около 3000 души годишно, то в последните 30 години на века те ще достигнат 152 000. В най-лошия сценарий броят им през 2071-20100 година може дори да наближи 240 000 души...\" - в. \"Дневник\".", "date": "2017.08.07", "title": "Вълненията около Калиакра не стихват, отново опасни горещини... "}
{"url": "https://news.bg/crime/nezakonnite-kopachi-na-vaglishta-veche-shte-vlizat-v-zatvora.html", "text": "Затвор и глоба за незаконните копачи на въглища - такава промяна в Наказателния кодекс влиза в парламента след ваканцията, предаде bTV.Жители на Перник, който е сред най-засегнатите места, нееднократно изразяваха тревога за домовете си, тъй като има опасност от пропадания заради незаконните галерии.Никой не знае с точност колко са те в района. На този етап реално контрол и наказания за копачите не може да има.\"Живея в постоянна тревога и очакване нещо да се оправи, то се забавя. Три години чакаш нещо да се оправи, да се подобри, а то става по-лошо.\" - споделя Лозан Павлов, чиято къща в пернишкия квартал \"Рудничар\" е една от най-засегнатите. Незаконна галерия е прокопана под основите й.Досега местните власти не разполагаха с ефективни законови механизми за противодействие.\"Хващаш копача с 5-6 чувала, по 40 кг - 200 - 250 кг въглища. Смята се, че е маловажно, то е на ниска стойност и по принцип се прекратява от прокуратурата.\" - коментира Здравко Количков, началник на отдел \"Сигурност\" в община Перник.От пострадалите къщи в квартал \"Рудничар\" две ще бъдат съборени, останалите трябва да бъдат спасени с отпуснатите от правителството 253 000 лева.\"Ние сме се обръщали не само към междуведомствената комисия, но и към трима поредни министри на вътрешните работи. 10 години се правят незаконни дейности в Перник, като се взимат тези въглища под къщите на хората.\" - подчерта кметът на Перник Вяра Церовска.До дни в двора на Лозан Павлов ще започне укрепване.В Наказателния кодекс вече се предвижда наказание от 6 години затвор и глоба до 20 000 лева. Същото е в сила и за тези, които превозват или продават незаконно добитите природни богатства.", "date": "2017.08.07", "title": "Незаконните копачи на въглища вече ще влизат в затвора "}
{"url": "https://news.bg/int-politics/karla-del-ponte-napuska-komisiyata-na-oon-za-prestapleniyata-v-siriya.html", "text": "Швейцарската прокурорка Карла дел Понте обяви, че напуска комисията на ООН по нарушенията на човешките права в Сирия, предаде Би Би Си.Тя обясни решението си с това, че комисията \"не прави абсолютно нищо\", и упрекна Съвета за сигурност в бездействие.\"Напускам тази комисия, зад която не стои никаква политическа воля. Не мога да направя нищо докато Съветът за сигурност бездейства. Няма справедливост за Сирия\" - посочи прокурорката.Припомняме, множеството опити да бъдат гласувани в Съвета за сигурност резолюции за Сирия, насочени към реална защита на цивилното население от геноцид, бяха блокирани от Русия и Китай.Членовете на комисията подготвиха десетки доклади, но следователите не бяха допуснати в самата Сирия, а бяха принудени да работят на базата на интервюта, снимки, медицински данни и други документи.\"Объркана съм. Предавам се. Написах оставката си и ще я подам през близките дни.\" - заяви Карла дел Понте пред швейцарския в. \"Blick\".Дел Понте сподели, че никога преди не е виждала подобни престъпления - дори в бивша Югославия и Руанда.Тя е известна с разследването на престъпленията срещу човечеството, извършени в бивша Югославия, а преди това - на корупционните скандали в Кремъл в края на 90-те години. Беше член на комисията за престъпленията в Сирия в продължение на пет години. ", "date": "2017.08.07", "title": "Карла дел Понте напуска комисията на ООН за престъпленията в Сирия"}
{"url": "https://news.bg/world/vav-venetsuela-vastanaha-sreshtu-vlastite-buntat-e-potushen.html", "text": "Властите във Венецуела заявиха, че се потушили въстание срещу президента Николас Мадуро, предаде Би Би Си.По-рано в социалните мрежи беше разпространено видео, на което мъже във военни униформи заявиха, че започват отпор срещу \"кървавата тирания\".\"Това не е преврат, а военна и гражданска операция за възстановяване на конституционния ред.\" - обяви представител на въстаниците, който се легитимира с името си - Хуан Кагуарипано.В мрежата се появиха и съобщения за стрелба около военна база в северозападната част на страната.Властите обявиха, че базата в град Нагуанагуа е била атакувана от \"терористи\", които се опитали да откраднат оръжие. Двама от \"терористите\" са убити, има задържани.След проведените в страната избори, в условия на насилие и сплашване от страна на властите, в събота беше свикано и първото заседание на избрания парламент.На него депутатите гласуваха за отстраняването на главния прокурор Луиза Ортега заради критика към президента Мадуро.Венецуела е разтърсвана от протести от месец април. Заради тежката криза в страната голяма част от населението беше поставена на ръба на оцеляването. Липсват стоки от първа необходимост и медикаменти. Същевременно опозицията обвинява Мадуро, че се опитва да заграби цялата власт.", "date": "2017.08.07", "title": "Във Венецуела въстанаха срещу властите, бунтът е потушен "}
{"url": "https://news.bg/int-politics/sasht-s-otvetni-merki-sreshtu-iskaneto-na-moskva-amerikanski-diplomati-da-napusnat-stranata.html", "text": "До 1 септември САЩ ще подготвят ответни мерки срещу решението на Москва да прекрати пребиваването в Русия на 755 американски дипломати, предадоха информационните агенции.Информацията беше огласена от днес от държавния секретар Рекс Тилърсън в Манила.По думите му, той вече е уведомил руската страна, че Вашингтон ще предприеме ответни мерки.Вчера Тилърсън се срещна с руския външен министър Сергей Лавров., в кулоарите на срещата на АСЕАН - Асоциацията на държавите от Югоизточна Азия, която се провежда в столицата на Филипините.Припомняме, по-рано руската страна обясни съкращаването на броя на американските дипломати като реакция срещу американските санкции. САЩ от своя страна наложиха санкциите срещу Москва заради намесата в американските избори и посегателството срещу суверенитета на Украйна.В края на юли руският президент Путин заяви, че 755американски дипломати трябва да напуснат страната.", "date": "2017.08.07", "title": "САЩ с ответни мерки срещу искането на Москва американски дипломати да напуснат страната  "}
{"url": "https://news.bg/world/sasht-posochiha-predvaritelnoto-uslovie-za-pregovori-s-kndr.html", "text": "Държавният секретар на САЩ Рекс Тилърсън заяви, че Северна Корея трябва да спре ракетните изпитания, ако иска разговори, информират АП и АФП.Най-добрият сигнал, който КНДР може да даде, че е готова да проведе преговори със САЩ, е, че ще прекрати ракетните изпитания, каза Тилърсън в Манила, където се провежда среща на АСЕАН.Той подчерта основното предварително условие на САЩ за разговори с Пхенян. Тилърсън поясни, че спирането на изпитанията би било \"първият и най-силен сигнал\".Но според него няма да е толкова просто КНДР да спре тестовете до няколко дни или седмици. Тилърсън добави, че не може да посочи конкретна времева рамка.По думите му САЩ имат \"други открити начини за комуникация\" с КНДР, ако държавата поиска да преговаря с Вашингтон.Американският дипломат смята, че новите санкции са \"много добър резултат\".Междувременно американският лидер Доналд Тръмп и южнокорейският му колега Мун Дже-ин споделиха безпокойството си относно Северна Корея.Белият дом съобщи, че двамата лидери са разговаряли по телефона и са обсъдили последните ракетни изпитания на изолираната държава. Те потвърждават, че Северна Корея представлява голяма и растяща директна заплаха за САЩ, Южна Корея, Япония и повечето държави по света.Тръмп и Мун Дже-ин приветстваха резолюцията на Съвета за сигурност на ООН за налагане на санкции на КНДР, която беше приета единодушно от 15-те държави.В същото време стана ясно, че Тилърсън е пропуснал вечеря с външни министри във Филипините, на която е присъствал топ дипломатът на Северна Корея.", "date": "2017.08.07", "title": "САЩ посочиха предварителното условие за преговори с КНДР"}
{"url": "https://news.bg/health/obshtinskoto-zdraveopazvane-bavno-zagiva-priznavat-ot-bransha.html", "text": "Общинското здравеопазване бавно загива, заяви пред БНР председателят на Сдружението на общинските болници д-р Неделчо Тотев.Общинското здравеопазване е загърбено и бавно загива, каза той по повод съобщенията за утежненото финансово състояние на по-големи и по-малки болници в различни региони в страната.\"Не само, че е в ъгъла. То просто вече е извън терена, извън игрището. Това са години наред комулиране на неудачи, несвършени неща. Ние сега берем плодовете на тези дългогодишни опити на различни правителства, на различни опити с действие или бездействие\", каза д-р Тотев.Според него, процесът е започнал още през 2006-а и продължил е през 2010-а година. Тогава заради лобистки интереси се увеличават цените на клиничните пътеки в кардиологията. Това става за сметка на намаляване на клиничните пътеки, по които се работи масово в общинските болници като пневмонии, пиелонефрити и други чести заболявания.2010-та ги намалиха тези пътеки. 2017-та са същите тези намалени цени от 2010-та. Вече говорим за една минимална работна заплата, която през 2010 е имала една покупателна стойност, а сега през 2017-та година цените на горива, на енергоносители, на консумативни, на лекарства са други, но пак се взима за база минималната работна заплата, поясни председателят на Сдружението на общинските болници.Заплатите на младите лекари са в унизително състояние, каза д-р Неделчо Тотев. Бяхме длъжни да вдигнем заплатите на сестрите, защото санитарите застигаха заплатите на сестрите след повишаването на минималната заплата. Вдигайки дължимото на сестрите, младите лекари ставаха с по-ниски заплати, поясни д-р Тотев.Той се позова на справка от 23 болници, според която в 12 болници имаха отпуснати бюджети, които не им даваха възможност да си платят трудовите разходи. Той обясни, че има данни само на 23 лечебни заведения от 39-40 членове на сдружението, защото останалите колеги вече са в апатия.Стандартите за качество, които са неприложими за много болници у нас също са изправили общинското здравеопазване пред колапс, каза д-р Тотев.\"Няма как да е всичко идеално, когато държавата има един определен ресурс. Този ресурс, когато ти си завишил изискванията и болницата има двама лекари или трима, които стандартно могат да изпълнят една дейност, а ти искат пет...\", недоизказа председателят на Сдружението на общинските болници.Той даде пример, че подобно е нивото на административните изисквания. \"Ако нямаш това изискване, ти работиш само първо ниво. На общинските болници им остана онова малко пространство, на което да работят - първо и второ ниво\", поясни председателят на сдружението.Темата за приватизацията не стои на дневен ред, според Тотев, който е убеден, че има адекватен модел, който да гарантира качествено здравеопазване на територията на цялата страна. \"Кой да приватизира и кои болници да приватизира? Приватизацията е една тема, която сигурно ще дойде на дневен ред, но когато се стабилизира самата система на здравеопазване. Другото е да фалираш умишлено една болница, за да я вземеш и после да я направиш всичко друго, но не и болница\", поясни председателят на Сдружението на общинските болници.", "date": "2017.08.07", "title": "Общинското здравеопазване бавно загива, признават от бранша"}
{"url": "https://news.bg/world/zakrivat-senata-v-mavritaniya-sled-sporen-referendum.html", "text": "Мавританците гласуваха за закриване горната камара на парламента, Сенатът, по време на спорен референдум, който беше бойкотиран от опозицията, съобщава БиБиСи.Резултатът се разглежда като победа за президента Мохамед Абдел Азис, който е обвиняван, че се опитва да си удължи мандата.Той свика референдум, след като Сенатът отхвърли предложенията му за промяна на конституцията.Официални представители обявиха, че при 53,7% избирателна активност 85 на сто са подкрепили промените.Но членове на опозицията осъдиха \"изборния фарс, който открива пътя за измами\".Държавният глава, който описа Сената като \"безполезен и твърде скъп\", поясни, че ходът ще подобри управлението чрез въвеждане на по-местни форми на законодателна инициатива.Конституцията забранява на Азис да бъде избран за трети мандат. Той е на власт от 2008 г., вторият мандат го спечели през 2014 г.Президентът е ключов съюзник на Запада и на съседните държави в борбата срещу екстремизма.На същия референдум, проведен в неделя, гражданите подкрепиха и промяна на националния флаг. ", "date": "2017.08.07", "title": "Закриват Сената в Мавритания след спорен референдум"}
{"url": "https://news.bg/finance/obshtinite-v-balgariya-s-prosrochen-dalg-nad-160-mln-leva.html", "text": "Има запазване на относително постоянно равнище на средния дял на приходите постъпления за страната в края на второто тримесечие - 43,52 % спрямо 44,52 % за същия период на миналата година и 40,07 % в края на 2016 г.При повече от една четвърт от общините - (70) приходите превишават разходите. Този резултат е идентичен с този от същия период на миналата година (73), но в края на 2016 г. броя на общините, който са на плюс е бил 26.Броят на общините, които отчитат дял на приходите от общите постъпления, по-висок от средния за страната, също не се променя значително и в трите разглеждани периода. Броят на общините, превишаващи средните нива за страната, е 75 (при 83 за същия период на миналата година и 70 към края на 2016 г.).Към 30.06.2017 г. в 27 общини задълженията за разходи към годишния размер на разходите превишава 15 на сто, което е слабо намаление сравнено с другите два периода.Като цяло, приходите на общините са около 40 % от общия размер на постъпленията им (приходи и трансфери), като делът на общините с равнище на този показател над средното за страната е 15 %.Просрочените задължения на общините към края на юни 2017 г. са в размер на 160,3 млн. лв., в т.ч. по бюджета на общините 149,5 млн. лева. Просрочените задължения по бюджетите на общините са формирани от 142 общини (53,6 % от общия брой общини). Над 46 % са без просрочени задължения в бюджета към момента. Сравнено със същия период на миналата година, намаление на просрочените задължения отчитат 40 % , което възлиза е 36,6 млн. лв.В същото време 56 общини увеличават просрочените си задължения в рамките на една година общо със 17,8 млн. лв. Само 2 общини (Генерал Тошево и Нови пазар) запазват размера на просрочените си задължения без изменение в рамките на последната година. В делегираните от държавата дейности просрочените задължения са в размер на 4,6 млн. лв. и, както обикновено, съставляват около 3,0 % от размера на просрочените задължения в бюджета.Общинският дълг и общинските гаранции към 30.06.2017 г. възлизат на 1 231,0 млн. лв., в т.ч 555,5 млн. лв. вътрешен (45,1 %) и 675,5 млн. лв. външен дълг (дългът на Столична община формира 51,8 % от общия размер на дълга).Спрямо края на 2016 година, размерът на общинския дълг и общинските гаранции намалява с 21,7 млн. лв., което се дължи на намаление на размера на вътрешните заеми с 20,5 млн. лв. и на намаление на размера на външните заеми с 1,2 млн. лв.От началото на 2017 г., на министърът на финансите е съгласувал планове за финансово оздравяване на 6 общини - Перник, Белово, Тетевен, Септември, Велинград и Сливен.Усилията на Министерството на финансите продължават и през следващите тримесечия в посока да се подобри и ефективността на управление на общинските разходи, заедно с положителната тенденция за подобряване на приходната част в общинските бюджети.", "date": "2017.08.07", "title": "Общините в България с просрочен дълг над 160 млн. лева"}
{"url": "https://news.bg/regions/oranzhev-kod-za-pozharoopasnost.html", "text": "Над 630 пожара са гасили огнеборците за последните три денонощия в страната. Повече от 80% от тях са в полски и горски територии и стърнища, съобщиха от МВР. При пожарите няма загинали и пострадали хора.Налице са всички предпоставки и висока вероятност за възникване на сериозни полски и горски пожари на територията на страната. Според прогнозите на НИМХ-БАН , предупреждават институциите.От пожарната призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия и пожаробезопасни изисквания. Хората да се съобразят с начина на изграждане на огнището, обезопасяването му, подготовката на уреди и материали за първоначално пожарогасене и най-вече - съобразяване с метеорологичните условия.Пожарът, който възникна между бургаските села Изворище, Миролюбово и Банево е потушен. Огнената стихия изпепели 3000 дка. смесена гора и около 1000 дка. сухи треви и храсти. Все още в района има дежурна пожарна техника.Продължават действията по ликвидирането на пожара в сухи треви в землището на софийските села Радуловци и Бърложница. В гасенето участват 4 пожарни екипа, а стихията е обхванала площ от около 2000 дка. суха тревна растителност.Локализиран е пожарът в землището на град Ветрен, област Пазарджик. В гасенето през вчерашния ден участваха пет пожарни екипа и служители на местното горско стопанство. Огънят е обхванал около 2000 дка предимно сухи треви и храсти, допълниха от пожарната.", "date": "2017.08.07", "title": "Оранжев код за пожароопасност "}
{"url": "https://news.bg/world/jotinger-london-tryabva-da-plashta-na-es-do-2020-g-vapreki-brekzit.html", "text": "Великобритания ще трябва да продължи да плаща на ЕС до 2020 г., дори и ако напусне блока през 2019 г. Това заяви в интервю за германския вестник \"Билд\" еврокомисарят по бюджета Гюнтер Йотингер, цитиран от \"Политико\".Йотингер поясни, че Обединеното кралство трябва да изпълни задълженията си по финансирането на дългосрочни проекти.\"Лондон ще трябва да плаща на Брюксел най-малко до 2020 г.\", изтъкна германецът.За да се запълни дупката в бюджета на ЕС след напускането на Великобритания, по думите на Йотингер, Германия ще трябва да увеличи вноската си с няколко милиарда евро.Коментарът на еврокомисаря идва след информация на \"Дейли телеграф\", че Великобритания е готова да плати 40 милиарда евро на ЕС за Брекзит. \"Даунинг стрийт\" отхвърля информацията.", "date": "2017.08.07", "title": "Йотингер: Лондон трябва да плаща на ЕС до 2020 г. въпреки Брекзит"}
{"url": "https://news.bg/regions/obshtestvoto-e-podvedeno-za-natura-2000-ubedeni-ot-bdzp.html", "text": "Някой целенасочено е подвел обществото, за да отклони вниманието от основните проблеми, довели до осъждането на страната ни от Европейския съд по делото \"Калиакра\". Това смятат от Българското дружество за защита на птиците, показва позиция, разпратена до медиите от организацията.Целта е да дискредитира за пореден път НАТУРА 2000 - един от законовите инструменти за опазване на природата в Европейския съюз.Относно осъдителната присъда на Европейския съд по делото Калиакра България е осъдена за неспазване на три директиви на ЕС поради изграждане на 6 ветроенергийни парка в защитена зона Калиакра и едно голф игрище в защитена зона \"Белите скали\". Съгласно чл. 260 от Договора на ЕС България е правно задължена да предприеме необходимите мерки, за да се съобрази с решението на Съда.Според разпоредбите, не бива страната ни да допуска такива закононарушения по отношение и на други територии, видове или местообитания, обект на защита.От дружеството припомнят, че на 24 април са предоставили на тогавашния министър на околната среда своята позиция относно седем наложителни мерки, които следва да бъдат предприети.Те включват спиране и демонтиране на ветропарковете, подробна оценка на щетите от тях и от голф игрището, за да се предприемат съответните възстановителни мерки, както и законова защита за все още незасегнатите степни местообитания в зони \"Калиакра\" и \"Белите скали\".Нито една от тези мерки не бе предприета от правителството за повече от година, припомнят от дружеството. Частична оценка на щетите има единствено в проекта за интегриран план за управление. По време на протеста в Каварна, гражданите няколкократно заявиха, че желаят ветропарковете в защитените зони да бъдат премахнати.От дружеството смятат, че правителството трябва да премахне ветропарковете и възстановяване на местообитания в голф игрището \"Тракийски скали\", за да се съобрази с решението на съда. Неизпълнението на подходящи мерки може реално да доведе до плащане на санкции от страна на България, въпреки разнопосочните послания в последните дни.Относно заповедта на Министъра на околната среда и водите от 28 юли 2017 г. и необходимостта за опазване на понто-сарматските степи: Съгласно Директивата за местообитанията на ЕС Понто-сарматските степи са строго защитено местообитание, което не може да бъде увреждано или унищожавано по никакви причини, освен наличие на върховен обществен интерес, свързан с националната сигурност и човешкото здраве.За последните 10 години степните местообитания в защитените зони \"Калиакра\", \"Белите скали\" и \"Комплекс Калиакра\" са намалели с близо 16%, поради превръщането им в голф игрища, овощни градини, застрояване или промяна на начина на трайно ползване.Земите, заети от степни местообитания, са предимно държавна и общинска собственост, като преобладава общинската собственост (към 2007 г. 93%).В продължение на 10-години, предимно заради разпродаване на общински земи със степни местообитания, делът на частната собственост нараства от 7 на 25%. При това преобладава собствеността на \"обществени организации\", които всъщност са фирми и други юридически лица. Ако унищожаването на степни местообитания продължи с тези темпове, скоро те ще останат единствено в резерват \"Калиакра\" и защитена местност \"Яйлата\".Заповедта на Министър Димов от 28 юли 2017 г. е издадена с цел превантивната защита единствено и само на Понто-сарматските степи в защитените зони. Понто-сарматските степи не трябва да се превръщат в обработваеми земи или да се застрояват, категорични са еколозите.Заповедта не бе коректно представена на обществеността, а липсата на картен материал стана повод за спекулации и настройване на обществеността срещу Натура 2000. Най-засегнати от заповедта са собствениците на територии в понто-сарматски степи. Те са - . Те биха имали интерес тя да отпадне, смятат от дружеството.Еколозите са категорични, че след отмяната на заповедта, рискът от унищожаване на степи ще продължи да съществува. \"Остава открит въпросът, дали общините и другите собственици на земи със степни местообитания ще поемат заедно с Държавата финансовата тежест на глобите от Европейската комисия\", питат риторично от БДЗП.От там предупреждават, че стои има и некачествените доклади по Оценка на въздействие върху околната среда (ОВОС) и Оценка за съвместимост с Натура 2000, което дава възможност страната ни да бъде осъдена и за некачествени доклади.Проектът за интегриран план за управление на защитените зони \"Калиакра\", \"Белите скали\" и \"Комплекс Калиакра\" е една от основните мерки, предложени от правителството за съобразяване с решението на Европейския съд. Обществените обсъждания на 4 август 2017 г. бяха организирани именно с цел представяне и обсъждане на проекта за интегриран план с местните общности, припомнят от дружеството.", "date": "2017.08.07", "title": "Обществото е подведено за Натура 2000, убедени от БДЗП"}
{"url": "https://news.bg/world/v-turtsiya-zadarzhaha-petima-dushi-planirashti-atentat.html", "text": "Пътима чужденци, които са част от терористичната група \"Ислямска държава\" са задържани в Турция, съобщава ТАСС. Хванати са по време на антитерористични операции, които се провеждат в района на Башакшехир. Петимата са заловени в две различни квартири. При обиск са открити три броя оръжия, заглушители и пропагандни материали на електронен носител.Уточнено е, че са се готвили за нападение в Турция.Не се уточнява националността на задържаните.", "date": "2017.08.07", "title": "В Турция задържаха петима души, планиращи атентат"}
{"url": "https://news.bg/world/selfi-tablet-i-falshivi-medii-sa-chast-ot-novi-5-000-dumi-v-nemskiya-pravopisen-rechnik.html", "text": "Около 5000 нови думи, включително селфи, таблет и фалшиви медии са прибавени в новото издание на правописния речник на немски език, съобщи главният редактор на \"Дуден\" Катрин Кюнкел-Разум, цитирана от ДПА.Просто е факт, че много неща от англосаксонския свят се появяват в нашия живот, когато вземете под внимание технологичното развитие, поясни тя.\"Дуден\" е германският вариант на Оксфордския английски речник.Докато много от новите думи и фрази са свързани с технологичното развитие, някои от тях пък с администрацията на американския президент Доналд Тръмп.Първото издание на речника е публикувано през 1880 г. и в него има 27 000 души. Най-новото издание ще се продава от сряда. В него има 145 000 думи.Предишният тираж е от 2013 г.", "date": "2017.08.07", "title": "Селфи, таблет и фалшиви медии са част от нови 5 000 думи в немския правописен речник"}
{"url": "https://news.bg/health/nasladete-se-na-lyatoto-i-slantseto-spokoyni.html", "text": "В средата на лятото никой не би се учудил от новините за температурните рекорди. А синоптиците обещават още и още жарки дни, оцветени с код жълто и дори оранжево. Това обаче не означава, че не трябва да бъдем внимателни, напротив, опасността стои, въпреки предупрежденията.Ако се чувстваме отпаднали, нямаме изобщо сила за нищо, но и се усещаме раздразнителни и като че ли сме постоянно под напрежение. , а когато заспим, сънят ни е неспокоен и накъсан.Изострената психическа чувствителност е свързана и с фактори като по-дългия ден и увеличената слънчева активност, магнитните и радиационни въздействия също повишават чувствителността на нервната системаНо защо всъщност това е опасно и какво се случва с организма при високите температури? Под въздействие на високите температури кръвоносните съдове се разширяват, което пък автоматично забавя кръвообращението и до мозъка не достига достатъчно кислород. Това ни кара да се чувстваме леко замаяни, да губим равновесие, често се появява главоболие, може да ни причернява и да ни се струва, че ей сега ще се строполим на земята. За да компенсира това състояние и да набави нужния на мозъка кислород сърцето обаче забързва своя ритъм. Усещаме силно сърцебиене, изпотяване, задух. И всичко това от някакви 35-37 градуса.Ако сме хора с ниско кръвно налягане, то жегата е най-опасна за нас, защото разширяването на кръвоносните съдове допълнително сваля кръвното налягане. Така достигането на кислород до мозъка още повече се затруднява. Обикновено хората с ниско кръвно налягане се оплакват, че при големите жеги трудно стават дори от леглото.Жегите могат да бъдат опасни и за хората с високо кръвно налягане (особено, ако имат съдови проблеми), заради учестения пулс, който създава допълнително налягане върху съдовете.Освен дехидратацията много опасно е рязката промяна на кръвното налягане. А това може да се случи при излизане от помещение с включен климатик навън и когато при температурна разлика е повече от 10-15 градуса. Точно толкова опасна и обратната промяна - ако от горещ въздух влезем в изстудена стая. За организма резките промени в температурите са шок, с който той трудно успява да се пребори.Какво можем да направим?Билката маточина е добре позната в традиционната българска медицина като ефикасно средство за успокояване на нервната система. Действа положително за лечение на нервни нарушения - неврози, сърдечни неврози, ускорено сърцебиене, мигрена, храносмилателни смущения с неврогенен произход. Успокоява, бори се с депресията и меланхолията, премахва стреса, напрежението, страха и безпокойството. Маточината действа успокояващо и на стомаха - стимулира процесите на храносмилане, подтиска гаденето и повръщането.Лавандулата е друга широкоразпространена билка. Прилага се срещу нервно напрежение и безпокойството, спомага за общото отпускане на организма.Славеща се като билка на младостта, ашвагандата е ценена заради способността си да успокоява ума и да възстановява силите на организма. Тя помага на тялото да се справи с външни негативни въздействия и вътрешни напрежения като стрес и тревожност.Bland е уникален висококачествен продукт, съдържащ от екстракти от маточина, лавандула и ашваганда. Не съдържа захар, консерванти, оцветители и животински продукти. Подходящ е за постещи и вегетарианци. Напълно безвреден е! Не води до зависимост! Може да се приема продължително време. Можете да намерите в аптеките и без рецепта!", "date": "2017.08.07", "title": "Насладете се на лятото и слънцето спокойни"}
{"url": "https://news.bg/regions/katastrofa-blokira-patya-sozopol-burgas.html", "text": "Движението посока Бургас по пътя Черноморец - Бургас е блокирано заради верижна катастрофа. Колите могат да преминават само в едната лента, което е предизвикало образуването на дълги колони от автомобили.В социалните мрежи, пътуващи се оплакват от задръстването и забавянето.От Агенция пътна инфраструктура призовават всички шофьори да се движат с повишено внимание в участъка.Към 17 часа от АПИ съобщиха, че движението по пътя Черноморец - Бургас е възстановено. ", "date": "2017.08.07", "title": "Катастрофа блокира пътя Созопол-Бургас"}
{"url": "https://news.bg/world/prognozirat-vlast-za-shoygu-i-tehnokratite-v-rusiya-sled-2024-g.html", "text": "Технократите и Сергей Шойгу (министърът на отбраната на Русия - б.р.) ще поемат властта в Русия, но чак след 2024 г., прогнозира политологът Татяна Становая, пише \"Комерсант\". В списание \"Огоньок\" се опитват да оценят перспективите на елита.В края на юли в център Карнеги публикуваха работата на ръководителя на аналитичния департамент на Центъра за политически технологии Татяна Становая \"Трансформацията на путинския елит 2014-2024\", която предизвика отклик в обществото на експертите. Авторът отбелязва кадрови \"прелом\" в управленческата система и сериозни промени в отношенията вътре в елита.Става дума за това, че апаратната позиция престана да бъде синоним на реална политическа тежест. Става дума, че сега се формира властна конфигурация за бъдещето - 2024, но но и \"следпутинския период\".Сама по себе си властовата конструкция, която се формира от 2004 година насам (от момента на оставката на Михаил Кесянов) не предполага силно правителство. С изключение на премиерстването на самия Владимир Путин. Но и тогава, и след това кабинетът остава технически придатък на Кремъл, заявява Татяна Становая и допълва, че в условията на централизация приеманите решения и доминирането на \"ръчното управление\" появата на самостоятелна политическа фигура на практика е невъзможно - самата политическа конструкция изключва стратегически управленчески решения дори и в неполитическите сфери.Влиянието на различни фактори, и особено след 2014 година на икономическите фактори, според Становая, предполага обаче вече други нужди.До 2014 година много от решенията са били взимали преди всичко инерционно, най-вече под давлението на държавните корпорации, при които системата не е гъвкава и ефективна, включително и корумпирана. Системата в държавното управление. До срива на цената на нефта, тази система все пак е работила, но катализатор за нуждата от промяна се дължи на геополитическата криза, които довеждат до девалвация на значимостта на настоящия елит за Владимир Путин \"Политическата ценност на съратниците му падна и създаде потребност от млади технократи\", обяснява Становая, без да отрича обаче, че силоваците остават както и преди на основната \"кадрова скамейка\".Тя пояснява и друго, че трябва да се обърне внимание на факта, че президентът Владимир Путин в последните три години обсъжда и приема решения преимуществено в сферата на сигурността и силовите структури. В този контекст влиянието на силовите структури расте и ще продължи да расте, но тяхната роля ще се измени - от кадрови разерв те се превръщат в стратези, идеолози, аналитици, на които Владимир Путин вярва. Според Татяна Становая и в настоящето лоялността към изградената система ще остане основен плюс в биографията на всеки кандидат за поста премиер или министър, но вече с технократски профил. Може да бъде наблюдаван, според анализа, в много близко бъдеще процес на политизация на технократите, които да взимат решенията на едно по-ниско ниво, но под санкцията на Путин.В този аспект Становая по никакъв начин не предвижда рухване на самата система, изградена от Владимир Путин, дори и при негово оттегляне. \"А след смъртта на Сталин нима системата не устоя десетилетия, независимо кой точно беше на кормилото, пита реторично Становая. По думите й при наличие на достатъчно ресурси, които да поддържат живота на системата, оттеглянето на Владимир Путин няма да доведе до нейния крах, а ще се създават предпоставки за формиране на пост-путиновски модел, като неговото място може да бъде заето както от Путин-2, така и от един \"колективен Путин\".\"Зададеният образ съответства на Сергей Шойгу. Не мога да кажа, че той е приемник, но тази политическа креатура позволява да не се съмняваме в дългосрочността на системата, заявява авторът. Легитимността на властта се основава не толкова на персоналната любов на народа към конкретния човек, колкото на одобрението на \"това политическо предложение\", което направи Владимир Путин, коментира Становая.В общия рейтинг на елита при допитването руснаците са включили 2788 имена. В първата десятка са:", "date": "2017.08.07", "title": "Прогнозират власт за Шойгу и технократите в Русия след 2024 г."}
{"url": "https://news.bg/regions/dazhd-i-gradushka-vdignaha-na-krak-avariynite-ekipi-v-stolitsata.html", "text": "Паднал клон на дърво затрудни движението на автобусите в столицата по линии 64, 93 и 98. Инцидентът е станал в кв.\"Драгалевци\" на бул.\"Черни връх\", в района на гробищен парк \"Драгалевци\".Временно беше спряно движението по трамвайна линия 10 на площад \"Възраждане\" поради технически проблем с трамвай. Екипи на \"Столичен електротранспорт\" работят на място.3 аварийно-спасителни екипа са на място в районите \"Витоша\" и \"Горна баня\", където в момента вали силен дъжд с градушка. Екипите отстраняват паднали клони и листа и почистват шахтите, съобщават от Столична община.На този етап градският транспорт се движи и изпълнява останалите маршрути.В горещия летен ден към 16 часа над столицата започна да вали дъжд, който премина със слаба градушка през западните квартали и се насочи с по-страшна сила към южните части на столицата. За днес синоптичната прогноза за района на София предвещаваше до 36 градуса, без вероятност от валежи.", "date": "2017.08.07", "title": "Дъжд и градушка вдигнаха на крак аварийните екипи в столицата"}
{"url": "https://news.bg/disasters/propast-pogalna-dve-kashti-vav-florida.html", "text": "Огромна пропаст погълна две къщи във Флорида.Инцидентът е станал в окръга Паско, северно от Тампа, в щата Флорида, САЩ.Припомняме, огромната дупка се появи на 14 юли тази година, когато погълна две къщи. Във събота, 5 август, дупката погълна още две къщи, а вчера властите в окръга информираха, че дупката в земята е погълната нови две къщи, съобщават Ройтерс и abc news.Към момента дупката в най-широката си част дупката е около 80 метра. Дължината на дупката е около 15-20 метра.Местните власти призоваха хората в района на бедствието да се евакуират, защото имало възможност дупката да стане още по-голяма. Според компетентните органи в окръга Паско подобни бедствия не се случват за първи път. От 60 години обаче не е имало дупка с такива размери.Геолози работят по обезопасяването на дупката. След пропадането пропастта бързо се е запълнила с вода, което прави обезопасяването по-трудно.На мястото са закарани големи количества земя, с които да се стабилизират краищата на дупката, така че да се избегнат нови пропадания по време на дейностите по обезопасяване. След това е предвидено да започне изваждането на отломките от пропастта.", "date": "2017.08.07", "title": "Пропаст погълна две къщи във Флорида"}
{"url": "https://news.bg/world/zatvaryat-plazhove-v-hong-kong-zaradi-razliv-na-palmovo-olio.html", "text": "В Хонг Конг затвориха едни от най-посещаваните плажове след като палмово олио се разля и блокира бреговете, съобщава \"Гардиън\".10 от най-посещаваните плажове на Хонг КОнг бяха затворени в неделя, 6 август. Фотографии показват как бялата пяна покрива бреговете, докато водата в рибарското селище, популярно сред туристи, е покрита от олио и боклуци.Местните в района, засегнат от разлива, казаха, че никога не са виждали нещо подобно на разлетите мазнини. Граждани се оплакали и от неприятна миризма в района.Правителството затвори плажовете и постави предупредителни флагове след като \"бели, мазни вещества\" бяха забелязани във водите и пясъците на островите в южната част на Хонг Конг в неделя сутринта.Още четири плажа на южното крайбрежие на главния остров Хонг Конг бяха затворени, когато работници намерили \"бяла гранулеста маса\".Изтичането било причинено от катастрофа между два кораба близо до естуарията на река Перле в Южен Китай в четвъртък, потвърди морският отдел. Докато петролните разливи от кораби са относително разпространени в Хонг Конг, разлятото палмово масло може да има опасни последици, след като токсините се абсорборат в океана, съобщи Гари Стоукс от Sea Shepherd Conservation Society.", "date": "2017.08.07", "title": "Затварят плажове в Хонг Конг заради разлив на палмово олио"}
