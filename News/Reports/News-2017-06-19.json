{"url": "https://news.bg/bulgaria/otkriha-nov-snaryad-v-plovdivskiya-rayon-trakiya.html", "text": "Багерист е открил 15-сантиметров снаряд при изкопни работи в пловдивския район \"Тракия\", предаде Нова телевизия.Сигналът е подаден днес около 15.00 часа.Военните са действали бързо и снарядът вече е преместен, съобщи Агенция \"Фокус\".Общо 25 са откритите снаряди на едно и също място - пред блок 245 в район \"Тракия\".\"Всички открити боеприпаси досега са учебно-тренировъчни авиационни бомби, напълно безопасни като съдържание на взривно вещество\", обясни подполковник Иван Тишков, заместник-командир на 55-и инженерен полк.", "date": "2017-06-19", "title": "Откриха нов снаряд в пловдивския район \"Тракия\""}
{"url": "https://news.bg/crime/pensioner-blasna-politsay-na-motor.html", "text": "Варненски полицай с мотоциклет пострада по време на работа, след като е блъснат от лек автомобил, съобщи Дарик.Инцидентът е станал в събота по обяд в морската столица. Шофьорът е на 74-годишен водач, който извършвал ляв завой и ударил служителя на реда. Пострадалият е настанен в болница, като за живота му няма опасност.Общо 15 души са пострадали при катастрофи през изминалия уикенд във Варна. Сред тях е и кондуктор на автобус, който в събота вечерта е бил блъснат от неизвестна кола, преминавала на червен светофар на бул. \"Княз Борис I\".", "date": "2017-06-19", "title": "Пенсионер блъсна полицай на мотор"}
{"url": "https://news.bg/regions/mrrb-ne-otkriva-protsedurni-narusheniya-po-proekt-na-obshtina-cherven-bryag.html", "text": "Във връзка с публикации в медиите, касаещи договор на община Червен бряг \"Реконструкция, модернизация и въвеждане на мерки за енергийна ефективност на масивни многофамилни жилищни сгради на територията на Червен бряг\" по процедура \"Енергийна ефективност в периферните райони\" по Оперативна програма \"Региони в растеж\" (ОПРР) 2014-2020 Министерството на регионалното развитие и благоустройството се самосезира и направи вътрешна проверка на проекта.Резултатите от нея показват, че няма нарушения по отношение на процедурите за оценка на проектни предложения. Проектът на общината е оценен в съответствие с одобрените критерии за оценка. Спазени са и всички процедури по предоставяне на безвъзмездната финансова помощ.Управляващият орган на програмата направи и допълнителни проверки за наличие на конфликт на интереси. Поради факта, че министерството не е компетентният орган по произнасяне и установяването на наличие на такъв, е сезирана Комисията за предотвратяване и установяване на конфликт на интереси, като цялата събрана информация по казуса е препратена към нея. В допълнение, Управляващият орган вече е регистрирал сигнал за нередност, като е стартирана и се спазва процедурата в съответствие със Закона за управление на средствата от Европейските структурни и инвестиционни фондове. В случай на установяване на конфликт от страна на комисията, на община Червен бряг ще бъде наложена финансова корекция в размер на 100% от стойността на договора за безвъзмездна финансова помощ.Съгласно Указанията към Насоките за кандидатстване всяка община, в качеството си на бенефициент, поема ангажимент да избере сградите, които включва в проектните предложения по ОПРР 2014-2020. Тя отговаря за цялостното техническо и финансово администриране на проекта/ите за енергийна ефективност на своята територия - осъществява прием на документи за кандидатстване, оценява и одобрява заявленията, подадени от собствениците.В процеса на оценка на проектните предложения за енергийна ефективност на жилищни сгради по процедурата Управляващият орган на ОПРР обстойно е проверявал допустимостта за финансиране на всяка от сградите по подадените проектни предложения, като е обръщано особено внимание на жилищни сгради с малък брой самостоятелни обекти (от 2 до 4), посочени като многофамилни във формулярите за кандидатстване. За такива сгради с особено внимание са проверявани докладите от проверките на място, енергийните и технически обследвания по отношение на описание на сградите, брой самостоятелни обекти, брой собственици, данни за сдружения на собствениците и т. н.При липса на достатъчно доказателства, че сградите са многофамилни, от бенефициентите е изисквана допълнителна информация. Такава проверка е извършена за всяка от трите сгради в обхвата на проектно предложение \"Реконструкция, модернизация и въвеждане на мерки за енергийна ефективност на масивни многофамилни жилищни сгради на територията на гр. Червен бряг\".Наличната документация по проекта и информацията в публичния регистър на етажната собственост на община Червен бряг са дали достатъчна увереност, че сградите отговарят на определението за многофамилни жилищни сгради, поради което не се е наложило да се изисква допълнителна информация по този въпрос. Всяка от сградите в проектното предложение има по два самостоятелни обекта и отговаря на определението за многофамилна жилищна сграда съгласно Указанията към Насоките за кандидатстване по процедурата.", "date": "2017-06-19", "title": "МРРБ не открива процедурни нарушения по проект на община Червен бряг"}
{"url": "https://news.bg/crime/ungariya-napalno-podkrepya-balgariya-za-chlenstvo-v-shengen.html", "text": "В рамките на участието си в Министерската конференция на Залцбургския форум, в Будапеща министърът на вътрешните работи Валентин Радев проведе работна среща с вътрешния министър на Унгария Шандор Пинтер. Унгария напълно подкрепя България за членството ѝ в Шенгенското пространство - заяви Пинтер и припомни, че страната му застава зад България по пътя ѝ към Шенген още от 2011 г.Унгарският министър изрази позицията, че ако това не се случи, то би било редно България да получи пълен достъп до визовата система, като ефективна стъпка и филтър за хора, преследвани за тероризъм. В този смисъл Пинтер подчерта и необходимостта от ускоряване на обмена на данни.Министрите Радев и Пинтер дадоха висока оценка за сътрудничеството между двете министерства. Унгарският вътрешен министър благодари на България за съвместната работа по случая от 2015 г., когато в Австрия бяха открити в камион задушени телата на 71 нелегални емигранти. В резултат на проведеното разследване бяха повдигнати обвинения на няколко български граждани.", "date": "2017-06-19", "title": "Унгария напълно подкрепя България за членство в Шенген"}
{"url": "https://news.bg/world/opit-za-teroristichna-ataka-v-tsentara-na-parizh.html", "text": "Опит за терористична атака в центъра на Париж вдигна на крак френската полиция, съобщават АФП и Ройтерс.Центърът в района на булевард \"Шанз-Елизе\" беше отцепен от властите, след като автомобил се вряза в полицейски микробус и се възпламени.Източници заявиха пред АФП, че шофьорът, който е бил въоръжен, е \"на земята...в безсъзнание\". Той е арестуван. Други френски източници заявяват, че шофьорът \"най-вероятно\" е мъртъв. Няма други пострадали хора.Специализираното звено за борба с тероризма към парижката прокуратура разследва случая. Говорител на френското вътрешно министерство съобщи, че действията на шофьора изглежда са умишлени. Говорителят добави, че шофьорът вероятно е мъртъв. Малко по-късно френският вътрешен министър потвърди, че шофьорът е издъхнал при опит да извърши нападение срещу полицията. Впоследствие парижката полиция информира, цитирана от Ройтерс, че ситуацията е под контрол.Според полицейски източници в автомобила на нападателя са открити пистолети, автомат \"Калашников\" и газови бутилки.Свидетел е заявил пред агенцията, че полицията е отцепила район до \"Шанз-Елизе\" и е затворила Елисейския дворец.Франция е в извънредно положение след вълна от терористични атаки през последните години.", "date": "2017-06-19", "title": "Опит за терористична атака в центъра на Париж "}
{"url": "https://news.bg/int-politics/turtsiya-izpravi-17-zhurnalisti-na-sad-po-deloto-za-opit-za-prevrat.html", "text": "В Турция изправиха 17 журналисти на съд по делото за опит за държавен преврат, съобщи Интерфакс.В Истанбул разглеждат дело за 17 журналисти, обвинени в опита за държавен преврат през лятото на 2016 г., съобщи турският вестник \"Хюриет\", цитиран от руското издание.По данни на изданието, участниците в процеса са обвинени за съучастие към организацията на живеещия в САЩ турски опозиционен богослов Фетхуллах Гюлен, когото в Анкара назовават идеолог на опита за преврат от 16 юли 20016 година.В съдебния процес са привлечени известни писатели и представители на медиите, в това число и журналисти от ежедневника \"Хюриет\" и \"Миллиет\", а също така и нобеловият лауреат за литература Орхан Памук.През м.г. в Турция след приемане на извънредното положение бяха арустувани много журналисти и бяха закрити редица медии.Припомняме, на 5 март 2016 със сълзотворен газ и водни оръдия турските полицаи, разпръснаха демонстранти, които се събраха пред сградата на вестник \"Заман\" - месеци преди опита за преврат от нощта на 15 срещу 16 юли 2016 година. Тогава в за една нощ турските власти поеха контрола на в. \"Заман\" - най-тиражирания вестник в страната.Прокуратурата точно в полунощ разпореди да се нахлуе в централата на изданието в Истанбул. Полицията използва водни оръдия и сълзотворен газ за да разпръсне насъбралото се множество в подкрепа на свободата на словото. Отделен екип от спецполицаи разряза желязната порта и отвори път на жандармеристите за да узурпират управлението на в. \"Заман\".Тогава сборен екип от журналисти на вестника подготви издание, което бе подменено от напечатан извън редакцията неизвестно от кого брой, съответстващ на официалната политика.", "date": "2017-06-19", "title": "Турция изправи 17 журналисти на съд по делото за опит за преврат"}
{"url": "https://news.bg/int-economics/balgarski-zavod-remontira-ruski-vertoleti-mi.html", "text": "Българско предприятие ще получи сертификат от Русия за ремонт на вертолети от фамилията \"Ми\".Това съобщи пред журналисти директорът на Федералната служба по военнотехническо сътрудничество (ФСВТС) Дмитрий Шугаев в рамките на международното авиационно изложение Paris Air Show 2017, което се провежда в Бурже край Париж.\"Ние ще сертифицираме завод в Европа за поддържане на машини от семейството \"Ми\", за целта сертифицираме завод в България\", каза Шугаев, цитиран от RNS.Той уточнява, че това европейско предприятие ще се занимава с ремонт на вертолети \"Ми-17\", които по-рано са били доставяни на армията на Афганистан.Агенцията припомни, че по-рано бе съобщено, че Русия е доставила по споразумение с Пентагона около 60 бойни хеликоптера за афганистанската армия. Впоследствие обаче представители на САЩ обявиха, че финансирането на покупката на руски вертолети за афганистанската армия е прекратено.", "date": "2017-06-19", "title": "Български завод ремонтира руски вертолети \"Ми\""}
{"url": "https://news.bg/politics/iran-kani-nashi-izdateli-za-uchastie-v-mezhdunarodniya-festival-na-knigata.html", "text": "Временно управляващият посолството на Иран в София г-н Хасан Дотаги покани българските издатели участват в Международния фестивал на книгата през 2018 година в Иран. Поканата бе отправена по време на работна среща с министъра на културата Боил Банов в Министерството на културата.В хода на разговора бяха обсъдени състоянието и перспективите за развитие на двустранното сътрудничество в областта на културата между България и Иран. Сред акцентите на срещата бяха отбелязването на 120 години от установяването на дипломатическите отношения между двете страни и 70 години от началото на културното сътрудничество между България и Иран.Г-н Хасан Дотаги cъобщи, че от дипломатическата мисия предвиждат в София да бъде проведена Седмица на културата на Иран. В нея ще бъдат включени прояви в областта на музиката и изобразителните изкуства, културното наследство, както и изложби на ръчни занаяти, на детски рисунки и др.Дипломатът отбеляза, че Иран има желанието да бъде и фокус страна в Софийския международен панаир на книгата през декември 2017 г.И.д. директорът на Дирекция \"Международни и регионални дейности\" в културното ведомство доц. д-р Венцислав Велев пое ангажимент да посредничи с организаторите на нашия панаир - Асоциация \"Българска книга\" АБК.Временно управляващият посолството г-н Хасан Дотаги отправи покана от името на министъра на културата на Иран Сайед Реза Салех Амири към министър Банов да посети Иран.От своя страна министърът на културата Боил Банов изрази мнение, че политическите контакти между двете страни могат да допринесат за активизиране на директните контакти между културните институции и творци.На срещата присъства и Мохаммад Али Киани, съветник по културните въпроси на Ислямска република Иран, под чието ръководство работи Културното представителство на Иран в София.", "date": "2017-06-19", "title": "Иран кани наши издатели за участие в Международния фестивал на книгата "}
{"url": "https://news.bg/crime/zadarzhaha-izvarshitel-na-vaorazhen-grabezh-na-benzinostantsiya.html", "text": "След близо двумесечно разследване криминалисти установиха и задържаха извършител на грабеж. Оперативно-издирвателните действия стартират, след като в ранните часове на 31 март на бензиностанция на АМ \"Струма\" млад мъж заплашва с пистолет касиерката, взима оборота и изчезва. В процеса на извършените множество действия, установяване и разпити на свидетели, разследващите влизат в дирите на 21-годишния М.М. от Перник. Злосторникът е задържан, а работата по документирането на случая продължава под наблюдението на прокуратурата.", "date": "2017-06-19", "title": "Задържаха извършител на въоръжен грабеж на бензиностанция"}
{"url": "https://news.bg/regions/obezshtetyavat-sobstvenitsite-na-imoti-v-bedechka-sas-zemi-v-regulatsiya.html", "text": "С държавни земи в регулация ще бъдат обезщетени собствениците на имоти в местността \"Бедечка\", съобщиха от община Стара Загора.С помощта на държавата Община Стара Загора ще предложи имоти за овъзмездяване на собствениците с терени. Някои от тях са на Министерството на отбраната, но са с отпаднало предназначение. Подготвят се списъци на наличните държавни имоти в регулация, които имат и изградена инфраструктура. През следващата седмица предстоят разговори със собствениците, чиито имоти попадат в парк \"Бедечка\".Още днес са проведени срещи с някои от тях, които ще обсъдят предложението заедно с останалите. Това съобщи на пресконференция днес кметът на Стара Загора Живко Тодоров, след разговорите сутринта с премиера Бойко Борисов.\"Благодаря му, че живо се интересува от възможните варианти за разрешаване на казуса. Стигнахме до решението за промяна на ОУП в посока запазване на наличната паркова територия. Търсим варианти за обезщетение на собствениците и запазване на парка\", обобщи разговора с премиера Тодоров.\"Проведохме референдум, защото темата е общественозначима. Хората се произнесоха категорично, че искат парк. Но сме взели под внимание и тези, които не гласуваха, защото не са съгласни да плащат големи обезщетения чрез данъците си. Ако референдумът беше проведен заедно с други избори, щеше да има по-висока активност\", убеден е кметът на Стара Загора.Според Живко Тодоров спестените пари за демокрация се заплащат по-късно. Така той коментира бездействието на местната власт през 2003 г., когато не е проведено допитване за промяна на границите на парка, както и при всички изменения на плановете през следващите години. Той е категоричен, че темата е от компетентността на местната власт и затова е проведен референдумът, защото тя е общественозначима.\"Хората трябва да участват в управлението\", категоричен е Живко Тодоров. Той обеща, че кмет, областен управител, общински съвет и премиер ще работят през следващите седмици заедно със собствениците, за да търсят решение за овъзмездяването им.Повече яснота за терените ще има до края на седмицата. Целта е общината да не дава живи пари за тях, стана ясно днес.\"Това е вариант, в който няма ощетени и всички страни са удовлетворени. Проблемите трябва да се решават в движение, а не да се затлачват. Ако референдумът дава решение на проблема, не виждам нищо лошо в това, че са изхарчени 200 000 лв. за него\", категорична е областният управител Гергана Микова.От становището, изразено от общината поясниха, че общината ще продължи с промяната на Общия устройствен план за запазване на наличната паркова територия.Ще има отчуждаване, като собствениците могат да обжалват подробния устройствен план, както и оценките на имотите си. Ако не се постигне съгласие, това ще бъде един дълъг процес, в рамките на 15 години, в които трябва да бъде изплатена съответната територия.\"Наличните строителните разрешения остават в сила и извън тях няма да се строи\", уточни кметът.Припомняме, в неделя се проведе местен референдум за бъдещето на парк \"Бедечка\". Гласували са общо 22 082 души или избирателната активност е била 15,42 %.", "date": "2017-06-19", "title": "Обезщетяват собствениците на имоти в \"Бедечка\" със земи в регулация"}
{"url": "https://news.bg/world/varhovniyat-sad-na-sasht-ne-pozvoli-na-myusyulmani-da-sadyat-visshi-chinovnitsi-za-9-11.html", "text": "Върховният съд на САЩ постанови, че задържани мюсюлмани след атаките на 11 септември 2001 г. не могат да съдят висши американски чиновници от правоприлагащите служби, съобщава АП.Решението беше прието от четирима срещу двама съдии. С това се слага край на дългогодишен съдебен иск срещу бившия главен прокурор Джон Ашкрофт, бившия директор на ФБР Робърт Мълър и други топ представители от администрацията на президента Джордж У. Буш.Съдебният иск беше внесен от мюсюлмани, които са били задържани при тежки условия в продължение на месеци в затвор в Бруклин след атаките срещу Световния търговски център и Пентагона.Те търсеха обезщетение от Ашкрофт, Мълър, бившия шеф за имиграцията Джеймс Зиглар и човека, който е управлявал федералния затвор.Съд на по-долна инстанция все още може да преразгледа исканията на бившите затворници.Само шестима от деветимата съдии имаха право да участват в случая.", "date": "2017-06-19", "title": "Върховният съд на САЩ не позволи на мюсюлмани да съдят висши чиновници за 9/11"}
{"url": "https://news.bg/world/47-godishniyat-daran-ozbarn-e-napadatelyat-ot-london.html", "text": "Лондонската полиция съобщи, че срещу 47-годишния мъж, извършил нападението в британската столица рано тази сутрин, ще бъдат повдигнати обвинения за тероризъм, информира АП.47-годишният беше задържан от властите, след като се вряза с автомобил в тълпа пред джамия.При атаката загина един човек, а десетима пострадаха.По-рано полицията съобщаваше, че задържаният е 48-годишен. Първоначално той е бил задържан по подозрение в опит за убийство. Полицията вярва, че той е действал сам.\"Гардиън\" пише, че нападателят се казва Дарън Озбърн, който живее в Кардиф. Той е женен и има четири деца.", "date": "2017-06-19", "title": "47-годишният Дарън Озбърн е нападателят от Лондон"}
{"url": "https://news.bg/world/pozhar-na-pokriva-na-frenska-aets-v-buzhe.html", "text": "Пожар е избухнал на покрива на ядрен реактор в АЕЦ в Буже в централно-източна Франция, заявява ядреният регулатор на страната ASN, цитиран от Ройтерс.Пожарът в ядрени реактор номер 5, е започнал към 14 и 30 часа. Той се управлява от EDF и се намира на 35 километра от Лион, се казва в изявление на ASN. На място са изпратени пожарникари.EDF заявява в отделно изявление, че няма жертви. IRSN съобщава в Twitter, че сензорите не са отчели никакво увеличение на радиацията.През последните няколко години централата е модернизирана според актуализираните стандарти за устойчивост на земетресения.Това се е наложило заради доклади на Autorité de sûreté nucléaire, според които някои функции за безопасност не могат да бъдат осигурени в случай на земетресение, въпреки че районът не е известен със сеизмичната си дейност. ", "date": "2017-06-19", "title": "Пожар на покрива на френска АЕЦ в Буже"}
{"url": "https://news.bg/world/irakski-zhurnalist-e-zaginal-a-trima-frenski-reporteri-sa-raneni-v-mosul.html", "text": "Иракски журналист e загинал и трима френски репортери са ранени, след като са попаднали на мина в Мосул. Те са отразявали настъплението на иракските сили срещу ДАЕШ (\"Ислямските държава), според дипломатически източник, съобщава Ройтерс.Иракският журналист Бахтиар Хаддад е загинал, а двама репортери, Вероник Робърт и Стефан Вилньов, са ранени и заведени в американска военна болница в Северен Ирак. Местни кюрдски медии съобщават за инцидента съобщавайки, че френските журналисти са лекувани в американска база в иракския град Каяра.Дипломатически източник, запознат с инцидента, заявява, че двама от журналистите са сериозно ранени, а трети репортер на свободна практика е леко ранен.Френското министерство на външните работи отказва да коментира.", "date": "2017-06-19", "title": "Иракски журналист e загинал, а трима френски репортери са ранени в Мосул"}
{"url": "https://news.bg/int-politics/trudnoto-za-makron-teparva-zapochva.html", "text": "Той е нещо като олицетворение на политическия късмет - притежава верен инстинкт, бърз ум и добри съветници. Никой друг френски президент не е имал по-бляскав старт. Успя във всички свои начинания дотук -  да се прояви умело на международната сцена, да спечели невероятен успех на парламентарните избори. И човек започва да си мисли, че Макрон е в състояние да се справи с всяка задача, дори и с най-невероятната.И все пак: според допитванията, на втория тур на парламентарните избори се очакваха значително по-високи резултати. Говореше се, че движението на президента ще извоюва над 400 места в Националното събрание, очакваше се мнозинство от 2/3 и тоталното разбиване на всякакъв вид опозиция. Дотам обаче не се стигна: Макрон все пак спечели достатъчно голямо мнозинство, което ще му позволи лесно да управлява, макар че делът на центристите в това мнозинство съдържа потенциал за бъдещи конфликти. С други думи: французите не дадоха пълен картбланш на Макрон - това също вече е ясно.От една страна е тревожно, че по-малко от половината избиратели взеха участие във втория тур на изборите - възможно е хубавото време да ги е накарало да предпочетат други занимания. Освен това французите просто се умориха от политиката, защото в рамките на два месеца трябваше да гласуват четири пъти. Не е чудно, че след вълненията от силно персонализираните президентски избори интересът на мнозина избиратели спадна. Освен това всички анкети предричаха успех на движението на Макрон, което обезкуражи привържениците на останалите партии изобщо да участват.Трудното тепърва започваСегашната ситуация във френската политика представлява истинско ново начало. То обаче крие в себе си и опасен потенциал. Около Макрон сега има хаотична смесица от голям брой политически новаци и хора, които са се прехвърлили от други фракции - а това може сериозно да го затрудни в управлението. Президентът тепърва ще трябва да ги научи как се спазва фракционна дисциплина, а и да превърне своето движение \"Напред\" в политическа партия. Особено второто едва ли ще премине без конфликти, което може да му струва загубата на депутатски места.От днес обаче за Макрон започва изнурителното политическо ежедневие. Младият президент вече няма нужда да убеждава французите в личните си предимства, той трябва да ги накара да повярват в , а това по традиция е истинската трудност в страна като Франция. Почти всяко правителство от последните десетилетия се е проваляло именно поради тази причина. Всички те се огънаха пред уличния натиск на общите стачки или размиха до неузнаваемост първоначалните си намерения, както направи например злополучния президент Франсоа Оланд.Еманюел Макрон обаче не може да си позволи никакво отстъпление. Неговият успех и неговият имидж ще зависят единствено от това дали ще успее да модернизира страната и да съживи икономиката. А това ще зависи най-вече от степента, в която успее да задържи своите сънародници далеч от барикадите, особено когато стане дума за орязване на социални облаги. Президентът ще трябва да постигне сложен баланс между уюта на държавните помощи, които задушават всякаква частна инициатива и съревнование, и студения пазарен радикализъм, за който във Франция никога няма да се намери подкрепящо мнозинство.По същество става дума за , които радикалната левица, социалистите и дясноекстремисткият \"Национален фронт\" неизменно са обявявали за \"пъклено дело\". А основно острие на битката срещу всяка реформа винаги са били хардлайнерите сред синдикатите. Първото изпитание за младия президент ще покаже дали е в състояние да разчупи тази стара схема. Ще го разберем още това лято.Макрон се нуждае бързо от резултатиСлед изборния си успех президентът разполага с известен кредит на доверие. Но той скоро ще се стопи, ако Макрон не успее бързо да постигне успехи - най-вече на пазара на труда.Може би ще му помогнат оптимистичните очаквания в средите на френската икономика, която дълги години беше парализирана от депресия. Както и това, че много французи от различни среди и възрасти внезапно започнаха да вярват, че страната им може отново да се въздигне.Макрон е длъжен да използва тази атмосферна промяна за конкретни стъпки и начинания, за да превърне надеждите на хората в шансове и още тази есен да отчете успехи. В противен случай въодушевлението на избирателите бързо ще премине в отчуждение от политиката и нова радикализация. Президентът и неговият кабинет са длъжни да оправдаят името си \"Напред, Република!\" и да направят истински политически пробив.", "date": "2017-06-19", "title": "Трудното за Макрон тепърва започва"}
{"url": "https://news.bg/politics/borisov-otkaza-sreshta-s-karpov-zaradi-nov-skandal-s-azbukata.html", "text": "Премиерът Бойко Борисов отказа срещата си с известния шахматист и депутат от руската Дума Анатолий Карпов заради изказването му пред bTV, че кирилицата идва от Византия.\"В Русия знаем, че кирилицата идва от Византия\",  във връзка със скандала около изказването на руския президент Владимир Путин, че азбуката \"идва от македонската земя\".Впоследствие Карпов обобщи, че \"днешната кирилица е дошла от Балканите\", като добави, че според него е невъзможно \"да изучим цялата световна история\".В действителност кирилицата е българско културно явление. Кирил и Методий са автори на глаголицата, която разпространяват във Великоморавия, но с течение на времето престава да се използва. Кирилицата е получава живот на българска почва, след като княз Борис приема учениците на светите братя и им възлага мисията да създадат българска книжнина и да подготвят книжовници. Тя е съобразена именно с особеностите на старобългарския език. Като неин създател е сочен Климент Охридски. Впоследствие тя преминава в Киевска Русия със съдействието на български книжовници, сред които се откроява Григорий Цамблак - той става и киевски митрополит.Заради поредното принизяване на българската история и култура шахматистът е уведомен с официално съобщение от МС, че премиерът Борисов отменя насрочената за днес среща с него.Такова съобщение е изпратено и до партия \"Атака\", по чиято покана Анатолий Карпов е у нас.Различна беше реакцията на главния прокурор Сотир Цацаров, който прие руския депутат, като мотивира поведението си с аргумента, че \"не бива географията да се бърка с историята\".\"Историята е ясна. Тя не може да бъде променена от някакви изявления, независимо чии са тези изявления. Азбуката е дело на българската земя. Тя тръгва от българската земя, за да обхване цялата славянска земя. И този извод не може да бъде оспорен.\" - коментира Цацаров.Анатолий Карпов е депутат от партията на Владимир Путин \"Единна Русия\".", "date": "2017-06-19", "title": "Борисов отказа среща с Карпов заради нов скандал с азбуката"}
{"url": "https://news.bg/politics/radev-pokani-putin-u-nas-nito-duma-za-azbukata.html", "text": "Президентът Румен Радев е разговарял по телефона с руския президент Владимир Путин, съобщи пресслужбата на Кремъл с уточнение, че контактът е осъществен по инициатива на българската страна.В съобщението се посочва, че е \"потвърдена взаимната заинтересованост за развиване на руско-българското сътрудничество в различни сфери, включително енергийната\".\"Обсъдени са въпроси, свързани с подготовката на съвместни мероприятия, посветени на важни в двустранния контекст дати: 25-годишнината от подписването на Договора за приятелство и сътрудничество (4 август 2017 година) и 140-годишнината от освобождението на България от османско иго (3 март 2018 година).\" - се казва още в съобщението от Кремъл.В заключение се допълва, че е договорено \"продължаване на контактите на различни равнища\".Първоначално информацията беше разпространена само от руската страна.Часове по-късно, след като в българското медийно пространство новината беше публикувана с позоваване на Кремъл, от президентството разпространиха официално съобщение за разговора.\"Държавният глава Румен Радев поздрави в телефонен разговор президента на Руската Федерация Владимир Путин и руския народ по повод отбелязването на Деня на Русия - 12 юни. По време на двадесетминутния разговор, който се проведе по инициатива на българския президент, беше отбелязана дълбоката историческа и духовна връзка между българския и руския народ.\" - гласи съобщението.\"По повод навършването на 140 години от края на Руско-турската война от 1877-1878 г. и Освобождението на България, българският държавен глава отправи покана към своя руски колега да направи официално посещение в страната ни през 2018 г. Президентът Путин благодари за поканата и я прие, като точната дата на визитата предстои да бъде уточнена. Руският президент благодари на президента Радев и за приноса му за развитието на двустранните отношения.По инициатива на руския президент беше направен преглед на двустранното търговско-икономическо сътрудничество, както и в сферата на енергетиката, и беше изразено общо желание за тяхното последващо развитие и задълбочаване без да бъдат политизирани и на основата на взаимна изгода.\" - се казва още в текста.В изявленията на двете страни не се споменава нищо за двете скандални изявления за азбуката, неглижиращи българската история и култура - на Владимир Путин от 24 май и на депутата от неговата партия Анатолий Карпов - от днес.Припомняме, руският президент заяви, че азбуката \"идва от македонската земя\", а днес депутатът от \"Единна Русия\" заяви пред bTV, че кирилицата идва от Византия.Заради изказването на Карпов премиерът Бойко Борисов отмени срещата си с него.", "date": "2017-06-19", "title": "Радев покани Путин у нас, нито дума за азбуката"}
{"url": "https://news.bg/euronews/stranite-ot-es-gotvyat-sanktsii-sreshtu-hakeri.html", "text": "Страните от Европейския съюз подготвят общ дипломатически отговор на кибератаките, съобщава Европейският съвет.Брюксел е \"обезпокоен от разрастващият се спектър от възможности и готовността на различни институции и лица на държавно и недържавно ниво да преследват целите си чрез злонамерени кибератаки\", заявяват в съвместно изявление външните министри на държавите от общността.Предвижда се да бъде изготвен рамков документ, посочващ възможностите за дипломатически и правни реакции при киберпрестъпления - включително въвеждане на санкции.В изявлението на министрите се посочва, че той ще стане част от общия подход на страните от общността към кибердипломацията. Основната му роля е да подпомага предотвратяването на конфликти, реагиране при заплахи и укрепване на стабилността в международните отношения.Посочва се, че държавите от общността може да наложат ограничителни мерки, при установяване на кибератаки, пропорционални на тяхната продължителност и размера на нанесените щети.", "date": "2017-06-19", "title": "Страните от ЕС готвят санкции срещу хакери"}
{"url": "https://news.bg/world/es-razkritikuva-ednostrannoto-reshenie-na-tramp-za-parizhkata-sdelka-za-klimata.html", "text": "Европейският съюз разкритикува решението на американския президент Доналд Тръмп да оттегли САЩ от Парижкото споразумение за климата, съобщава АФП.Външните министри потвърдиха след среща в Люксембург, че Брюксел ще продължи да води усилията за предотвратяване на глобалното затопляне.\"Съветът на ЕС дълбоко съжалява за едностранното решение на американската администрация да се оттегли от Парижкото споразумение\", се казва в съобщението, одобрено от министрите.\"\", се допълва още.Решението на Тръмп се разглежда като част от нов едностранен подход на Белия дом, който подкопава международни споразумения и специално ролята на ООН.В същото време се пояснява още, че държавите членки повтарят \"непоколебимата си подкрепа за ООН като ядрото на базираната на правила многостранна система\".\"\", заключават министрите.", "date": "2017-06-19", "title": "ЕС разкритикува едностранното решение на Тръмп за парижката сделка за климата"}
{"url": "https://news.bg/world/izrael-zapochna-da-rezhe-toka-za-gaza.html", "text": "Израел започна да намалява доставките на електричество за два милиона палестинци в Ивицата Газа, въпреки че районът вече страда от липсата на достатъчно електрически мощности, съобщиха властите от двете страни, цитирани от АФП.Израел \"започна да намалява с 8 мегавата потока по електрическите линии\" към палестинската територия, се казва в съобщение на енергийните власти в Газа, контролиран от \"Хамас\".Израелската електрическа корпорация поясни, че е намалила доставките \"в съответствие с директива на правителството\".", "date": "2017-06-19", "title": "Израел започна да реже тока за Газа"}
{"url": "https://news.bg/crime/obshto-48-godini-zatvor-za-ohranitelite-prebili-do-smart-bolen-mazh.html", "text": "Предадените на съд по обвинителен акт на Окръжната прокуратура във Варна трима охранители на Гранд мол, които на 14 март 2015 г. убиха болен мъж по особено мъчителен за жертвата начин и с особена жестокост, извършено по хулигански подбуди, бяха признати днес, за виновни от състав на Варненския окръжен съд.За извършеното умишлено убийство 27-годишният Ангел Н. от Кърджали получи 18 години лишаване от свобода, 24-годишният Красимир Д. от Ямбол - 16 години лишаване от свобода, а 21-годишният варненец Цветан М. - 15 години лишаване от свобода.И трите ефективни наказания ще бъдат изтърпени при първоначално строг режим след влизане в сила на присъдата. Съдът уважи частично и гражданските искове на роднините на убития Нягол П. и потвърди мерките за неотклонение \"Задържане под стража\" спрямо тримата охранители, които се намират във варненския затвор.Тройната съдебномедицинска експертиза, назначена по време на разследването на бруталното убийство, преброила около 57 удара по тялото на убития. Назначената съдебнопсихиатрична експертиза на подсъдимите охранители установила, че са лица с утвърдено безпричинно агресивно поведение към по-слаби и беззащитни хора, с изразени дисоциални и дори садистични тенденции.Само за девет месеца въпреки множеството назначени експертизи и тежестта на деянието на тримата охранители Окръжната прокуратура във Варна приключи разследването и внесе във Варненския окръжен съд обвинителен акт срещу тримата охранители по делото с изключителен обществен отзвук не само във Варна. Законодателни промени, свързани със съдебните заседатели, доведоха до повторното му разглеждане в съдебна фаза.Присъдата на Варненския окръжен съд подлежи протест и обжалване пред Апелативния съд във Варна.На 14 март 2015 г. в 11 часа подсъдимите Ангел Н. и Красимир Д. получили сигнал от човек от охранителната фирма \"Джи Ем секюрити\" за клошар, който проси пари от посетителите в мола. Двамата открили човека и го повели към ескалатора, за да го изведат от търговския център. Преди това жертвата Нягол бил отведен до залата за видеонаблюдение в изпълнение на устни разпореждания на ръководството на Гранд мола, което забранявало лица с неподходящ външен вид да влизат в търговския център.До залата за видеонаблюдение, където нямат достъп клиенти на търговския център, охранителите започнали да бият жертвата, гаврили се с него и му отправяли сексуални предложения. Побоят над Нягол, който страдал от психично заболяване, без да е агресивен, продължил 15 минути, като някои от гаврите подсъдимият Ангел Н. снимал с мобилния си телефон. При всеки от неколкократните опити на жертвата да се изтръгне от охранителите, побоят над него с ритници и юмруци продължавал със значителна сила и агресия по цялото тяло.Около 12 и 26 часа по запис на охранителните камери пострадалият все още се намирал в мола, като се олюлявал и бил видимо дезориентиран. В 12 и 50 часа жена подала сигнал за човек, паднал по гръб пред магазин в търговския център. Пристигналият медицински екип само констатирал смъртта на Нягол.", "date": "2017-06-19", "title": "Общо 48 години затвор за охранителите, пребили до смърт болен мъж"}
{"url": "https://news.bg/world/kuba-othvarli-novata-politika-na-sasht-natiskat-nyama-da-proraboti.html", "text": "Външният министър на Куба отхвърли новата политика на президента Доналд Тръмп към островната държава, заявявайки, че \"ние никога няма да преговаряме под натиск или под заплаха\", съобщава АП.Бруно Родригес също отхвърли искането за връщане на американски бегълци, поискали убежище в Куба.В петък Тръмп обяви, че променя политиката към Куба и блокира сделката на предишната администрация на Белия дом с Хавана за разведряване на отношенията.Родригес заяви във Виена, че решението на Тръмп да ограничи връзките няма да помогне за постигане на задачата за отслабване на правителството. Той добави, че вместо това ще се създаде единство зад комунистическото ръководство.Според него САЩ нямат \"правната или моралната база\" да настояват за връщане на американски бегълци.", "date": "2017-06-19", "title": "Куба отхвърли новата политика на САЩ – натискът няма да проработи"}
{"url": "https://news.bg/world/es-opitva-da-otkazhe-irakskite-kyurdi-da-provedat-referendum-za-nezavisimost.html", "text": "Европейският съюз опитва да откаже иракския полуавтономен кюрдски регион да проведе референдум за независимост през септември, съобщава The Washington Post.Министрите на външните работи на ЕС заявяват в изявление, \"че едностранните стъпки трябва да бъдат избегнати и всички отворени въпроси трябва да бъдат решени чрез консенсусни позиции\", основани на конституцията на Ирак.Министрите не споменаха изрично плануваният референдум за независимост на 25 септември, но призоваха всички партии в северния кюрдски регион на Ирак да \"потърсят обща позиция\" и да обмислят провеждането на регионални избори.ООН предупреди миналата седмица, че няма да се \"ангажира по какъвто и да е начин или форма\" в процеса на референдума. Гласуването е критикувано от централното правителство в Багдад.Иракският кюрдски регион вече има висока степен на автономия и разполага със собствен парламент и въоръжени сили.", "date": "2017-06-19", "title": "ЕС опитва да откаже иракските кюрди да проведат референдум за независимост"}
{"url": "https://news.bg/world/germanskata-prokuratura-iska-imuniteta-na-lidera-na-alternativa-za-germaniya.html", "text": "Прокуратурата в германската провинция Саксония поиска от регионалния парламент да отнеме имунитета на Фрауке Петри, лидер на антиимигрантската партия \"Алтернатива за Германия\", съобщава \"Политико\", позовавайки се на \"Шпигел\".Държавното обвинение иска да разследва Петри за лъжесвидетелстване.Смята се, че Петри е излъгала под клетва в провинциалния парламент за финансирането на партията й.Комисията за имунитета към регионалния законодателен орган се очаква да вземе решение до края на август най-рано, отбелязват германски медии.Петри, която реши през април да не е водещият кандидат на партията на федералните избори през септември, е обвинявана, че е принудила изваждането на кандидат от партийната листа на провинциалните избори през 2014 г., след като кандидатът отказал да даде паричен заем на \"Алтернатива за Германия\".", "date": "2017-06-19", "title": "Германската прокуратура иска имунитета на лидера на „Алтернатива за Германия”"}
{"url": "https://news.bg/economics/molbite-razreshavashti-nepalnoletnite-da-rabotyat-stavat-onlayn.html", "text": "Работодателите ще могат да подават по електронен път молби за разрешение за работа на непълнолетни лица. Това се предвижда промяната в Наредбата за условията и реда за даване на разрешения за работа на лица, ненавършили 18 години. Променената наредба е публикувана за обществено обсъждане.Друга промяна предвижда работодателите да опишат вида на работата, за която желаят да назначат непълнолетни служители, като новото изискване е те да предоставят оценка на риска на работното място, както и мерките за защита на здравето на ненавършилите 18 години служители. Работодателите трябва да предвидят и разпределението на работното време на служителите си.Документите се подават в дирекциите на Главната инспекция по труда. Ако се приеме промяната в Наредбата това ще се прави онлайн - на сайта на ГИТ. Ако молбите не са попълнени както трябва, работодателите ще получават 5-дневен срок, за да поправят пропуските в документите. Срокът за взимане на решение по даден случай е 7 дни.Припомняме, на 16 юни, петък, стана ясно, че броят на непълнолетните, наети на работа, скача драстично. Работодателите искат все повече разрешения от Инспекцията по труда да наемат деца.Един от акцентите в проверките по морето през настоящия сезон ще е именно за наемането на непълнолетни на работа, без това да бъде позволено от Главната инспекция по труда. Точно заради това социалното министерство предлага облекчаване на процедурата за наемането на лица, ненавършили 18-годишна възраст.", "date": "2017-06-19", "title": "Молбите, разрешаващи непълнолетните да работят, стават онлайн"}
{"url": "https://news.bg/politics/ot-bsp-sofiya-obvinyavat-gerb-che-miyat-ulitsite-prez-denya.html", "text": "От БСП-София недоволстват срещу временно затворени улици в центъра на София, докато бъдат измити.В писмо до медиите социалистите определят действието на общината като \"гаф\", според който в Столична община цари хаос. \"Градът е оставен на автопилот. Отделните сектори действат без никаква координация по между си. Когато лявата ръка не знае какво прави дясната, това означава, че главата не си е на мястото. Всички знаем кой е начело на Столична община\", пишат от БСП, визирайки ГЕРБ.\"Извън всякакви професионални стандарти, в първия делничен ден, в най-натовареното време - 10 часа, някой е решил, че трябва да бъдат затворени централни улици, за да бъдат измити. Въпреки, че дни наред в София валя\", пишат социалистите, без да припомнят времето, когато не само централните улици в София се миеха доста по-често.\"Този път оправданията няма да минат. Някой трябва да поеме отговорността за това как се планира и извършава почистването на улиците в столицата. По какви графици, кой с кого ги е съгласувал, има ли синхрон с управлението на трафика, кой и защо се е разпоредил тези дейности да се извършват в разгара на работния ден, а не в късните или ранните часове на деня, така както е световната практика\", питат столичните социалисти.В сигнала им измиването на няколко улици е наречено \"показност\", която според тях цели да компенсира очевадното лошо управление на дейностите по почистването на улиците, което е и една от основните причини за замърсяването на въздуха с финни прахови частици. От БСП искат този \"управленец\" да бъде назован поименно и да поеме отворността за създадния хаос в центъра на София.За никого не е тайна, че софийските улици не се мият редовно и ритмично, пишат от БСП-София.През миналата година, към 30 септември, не бяха усвоени 25% от предвидените средства за лятно почистване - за \"Миене с автоцистерна с маркуч на улици, тротоари, площади и алеи\", както и за \"Миене с автоцистерна с дюзи на улици и площади\". Има и редица сигнали, че в редките случаи, когато се мият улици в крайните квартали, се използва питийна вода, вместо промишлена, което е грубо нарушение на правилата.", "date": "2017-06-19", "title": "От БСП-София обвиняват ГЕРБ, че мият улиците през деня"}
{"url": "https://news.bg/world/yuzhna-koreya-zagarbva-yadrenata-energetika.html", "text": "Новият президент на Южна Корея Мун Дже-ин обеща да прекрати зависимостта на държавата от ядрена енергия, предупреждавайки за \"невъобразими последици\" в случай на катастрофа като в японската АЕЦ \"Фукушима\", съобщават световни агенции.Държавният глава подчерта, че ще увеличи ролята на възобновяемата енергия и ще води Южна Корея към \"ера, свободна от ядрена енергия\"., каза той на събитие, с което се отбелязва затварянето на най-старата ядрена централа в страната Kori-1., увери той.Мун каза още, че няма да удължи работата на остарелите реактори - на много, от които животът им приключва между 2020 и 2030 г.През миналата година страната е заела пето място по най-голямо производство на ядрена енергия, според Световната ядрена асоциация. 25-те реактора в държавата произвеждат 1/3 от електричеството.Предишният президент Пак Гън-хе искаше да увеличи броя на реакторите до 36 до 2029 г.Мун признава ролята на ядрената енергетика в бързото икономическо развитие на Южна Корея, но добави, че катастрофата във \"Фукушима\" го е убедила, че страната му трябва да търси нови източници на енергия.Той също така планира да затвори най-малко 10 остарели електрически централи преди края на мандата му през 2022 година и да увеличи дяла на възобновяемата енергия в енергийния микс до 20% до 2030 г.", "date": "2017-06-19", "title": "Южна Корея загърбва ядрената енергетика"}
{"url": "https://news.bg/world/briks-nastoyava-za-prevantivna-diplomatsiya-v-spora-s-kndr.html", "text": "Външните министри на държавите от БРИКС призоваха да се прибегне до \"превантивна дипломация\" за разрешаване на ситуацията на Корейския полуостров, се казва в комюнике след срещата, цитирано от Ройтерс.Министрите на Бразилия, Русия, Индия, Китай и ЮАР се срещнаха в Пекин на двудневна конференция, която приключи днес.Лидерите на държавите членки на съюза ще се срещнат в китайския град Сямън през септември.\"\", се пояснява в комюникето, публикувано от китайското външно министерство.В документа също се осъждат едностранните военни интервенции и икономическите санкции, които нарушават международното право и международно приетите норми.Обръщайки се към министрите след срещата, китайският лидер Си Дзинпин заяви, че сътрудничеството в рамките на БРИКС навлиза в \"златно десетилетие\".В момента международната ситуация се усложнява и има фактори на нестабилност, сега е времето БРИКС да изрази позицията си, поясни той.Китай многократно призовава държавите да търсят диалог с КНДР и въздържане от едностранни действия.", "date": "2017-06-19", "title": "БРИКС настоява за \"превантивна дипломация\" в спора с КНДР"}
{"url": "https://news.bg/society/nova-opasna-igra-sred-tiynedzharite.html", "text": "Баща предупреждава за нова опасна тенденция сред младежите - снимки на рискова височина и на опасни места.В публикация в социалната мрежа Фейсбук Nikola Kortov се обръща към майките с призив да видят снимките, които публикува. Мъжът обяснява, че на снимките са деца от столичните квартали \"Гоце Делчев\", \"Овча купел\", \"Стрелбище\" и околните квартали.\"Много моля - ако някой разпознае детето си...или детето на познат - обърнете внимание на родителите. Страшно е! НАИСТИНА!!! Моят син пострада, за късмет не сериозно, но имаше падане и в момента вече казва, че не се занимава с това....но моля ви - вижте тези снимки! Това са от профилите на децата - общодостъпни снимки!\", пише бащата.По-късно снимките бяха защитени. На показаното видео се вижда опасна \"разходка\" на огромна височина.Припомняме, за 2 години шест деца са пострадали от волтова дъга. Младежите пренебрегват знака \"Опасно за живота\" или знака \"Стоп\" и влизат в железопътните депа.", "date": "2017-06-19", "title": "Нова опасна игра сред тийнеджърите"}
{"url": "https://news.bg/crime/gorski-zadarzhaha-250-kubika-nezakonna-darvesina-v-hoda-na-masovi-proverki.html", "text": "След инициирането на по-засилен контрол в горите от Министерството на земеделието, храните и горите, са извършени 5 700 проверки от 16-е регионални дирекции по горите. В хода на проверките са инспектирани над 1 000 сечища и близо 970 обекта за складиране, преработка и експедиция на дървесина.Проверките целят да се ограничат нарушенията в горските площи на територията на 16-е регионални дирекции по горите. Инспекциите няма и да спрат - те няма да имат временен характер.На територията на 8 регионални дирекции по горите са организирани временни контролни горски пунктове за проверка на превозни средства, като са проверени 2 917 моторни превозни средства. Задържани са повече от 250 кубични метра дървесина, както и 15 от превозните средства. В хода на проверките са съставени 205 актове и над 400 констативни протокола за нарушения по Закона за горите.Най-срещаните нарушения са свързани с липсата на GPS система за проследяване, липсата на записи за разчитане на регистрационните номера на товарните транспортни средства, влизащи в обектите, както и липсата на камери за видеонаблюдение на всички входове и изходи в регистрираните обекти по складиране, преработка и експедиция на дървесина.Държавните горски предприятия също инспектират за нарушения на териториите, на които имат правомощия. При обход в района на Държавното ловно стопанство (ДЛС) \"Тервел\" мобилен контролен екип на Североизточното държавно предприятие е установил двама нарушители, които търсели трюфели без да имат нужното разрешително. Иззети са общо 1 кг трюфели.", "date": "2017-06-19", "title": "Горски задържаха 250 кубика незаконна дървесина в хода на масови проверки"}
{"url": "https://news.bg/regions/obnovyavat-7-uchilishta-i-3-detski-gradini-za-nad-16-miliona-leva-vav-varna.html", "text": "Над 7000 ученици във Варна ще бъдат поетапно премествани в други сгради заради планирани ремонти. Това ще стане през следващата учебна, съобщиха от общинската дирекция \"Образование и младежки дейности\", цитирани от БНТ.От общината призоваха за повече търпение и разбиране от страна на родителите и на децата.По проект на стойност над 16 милиона лева, финансиран по Оперативна програма \"Региони в растеж\", ще бъдат обновени 7 училища и 3 детски градини. Дейностите включват реконструкции, ремонт, въвеждане на мерки за енергийна ефективност и създаване на достъпна архитектурна среда.По друг проект за близо 3 милиона лева ще се ремонтират сградите на Професионалната гимназия по икономика \"Иван Богоров\" и на гимназията по горско стопанство \"Николай Хайтов\".Проектографиците вече са подготвени от общинската администрация, но предстои да бъдат одобрени от Общинския съвет.", "date": "2017-06-19", "title": "Обновяват 7 училища и 3 детски градини за над 16 милиона лева във Варна"}
{"url": "https://news.bg/world/ekspulsiraneto-na-katartsi-ot-arabski-darzhavi-vleze-v-sila.html", "text": "Изтече крайният срок катарските граждани да напуснат съседните арабски държави във връзка с дипломатическия спор, който изглежда няма да приключи скоро, въпреки че много държави се опитват да посредничат за разрешаването му, съобщава АП.Саудитска Арабия, ОАЕ, Бахрейн и други държави прекъснаха отношенията си с Катар на 5 юни и обявиха, че катарските граждани трябва да напуснат в рамките на 14 дни. Те също призоваха своите граждани да напуснат емирството, а също така заплашиха със затвор или глоби, ако някой посмее да критикува мерките.Властите по-късно разясниха, че ще има изключения за смесени семейства в Персийския залив, където племенните връзки прекрачват националните граници. Саудитска Арабия поясни, че няма да забранява на катарците да посещават Мека.Преди дипломатическия спор гражданите на емирството можеха свободно да пътуват без визи до Саудитска Арабия, Кувейт, Оман, ОАЕ и Бахрейн. Катар обяви, че няма планове да гони арабски граждани от страната.Миналата седмица ООН разкритикува решението за експулсиране на катарци, отбелязвайки, че хората са пред риск да загубят достъпа до домовете и работните си места, а студентите няма да могат да вземат изпитите.Арабските държави обвиняват Катар, че подкрепя терористи в региона, а също така и Иран.", "date": "2017-06-19", "title": "Експулсирането на катарци от арабски държави влезе в сила"}
{"url": "https://news.bg/energy/149-yadreni-reaktora-rabotyat-v-momenta-v-sveta.html", "text": "\"В момента в света работят 149 ядрени реактора. Общата установена ядрена мощност в момента е 392 гигавата.\" Това обясни заместик-генералния директор на Международната агенция за атомна енергия (МААЕ) Михаил Чудаков по време на най-престижния ядрен форум \"АТОМЕКСПО\".Световният ядрен елит и 33 официални правителствени делегации от цял свят се събраха в Москва за най-престижния ядрен форум \"АТОМЕКСПО\". За първи път на международното изложение присъстваха официални представители от Судан, Етиопия, Колумбия, Шри Ланка и други. Очаква се в хода на изложението министърът на енергетиката Теменужка Петкова да проведе официални срещи с представители от някои делегации.\"Атомното енергопроизводство в световен мащаб продължава да расте. През 2016 г. то е нараснало до 10 гигавата електроенергия, което е двойно увеличение спрямо последните 25 години\", заяви генералният директор на Световната ядрена асоциация Агнета Ризинг. По думите ѝ, осигуряването на достъпна, надеждна и безопасна енергия е цел на ООН. Дългосрочните цели са ядрената енергетика на глобално ниво до 2050 г. тя да осугярава 25% от цялото енергопоризводство, допълни Ризинг.Председателят на Световната асоциация на ядрените оператори Жак Регалдо посочи, че разрастването на ядреното енергопроизводство главно цели да се намали изпускането на въглеродни газове в атмосферата. Според Регалдо за да се произвежда повече ядрена енергия трябва да се наблегне на безопасността. \"Наша задача е повишаването на стандартите за безопасност и това е основното условие за съществуването и развитието на ядрената енергетика\", обясни той.Според Чудаков за последните 2 години в света са изградени или все още се изграждат 20 нови енергоблока. Чудаков се похвали, че Русия е единствената страна, която има флот от ядрени ледоразбивачи и е сред трите страни в света, които активно разработват малки модулни реактори.", "date": "2017-06-19", "title": "149 ядрени реактора работят в момента в света "}
{"url": "https://news.bg/world/izrael-tayno-podpomagal-siriyski-buntovnitsi.html", "text": "Израел тайно предоставял помощ на сирийски бунтовници. Това пише американското издание \"Уолстрийт джърнъл\", цитирано от \"Индипендънт\".Израелската държава подпомагала сирийските бунтовници със съществено финансиране и помощ в друга форма с цел поддържане на буферна зона в граничния район на Голанските възвишения.Властите предоставили голямо количество храна, горива, медикаменти, а също и много пари на сунитски бунтовници, борещи се с правителството на Башар Асад, отбелязва изданието, позовавайки се на \"шестима бунтовници и трима души, запознати с израелската позиция\".Известно е, че Израел е предоставял медицинска помощ на сирийски граждани и бойци на границата със Сирия. Държавата няколко пъти отговори на нападения, но като цяло еврейската страна не участва пряко в конфликта.Специализирано израелско военно звено давало по 5 000 долара месечно на групата Fursan al-Joulan - Рицарите на Голан. Групата е от около 400 бойци и тя не получава пряка подкрепа от Запада, а също така не е свързана със Сирийската свободна армия.", "date": "2017-06-19", "title": "Израел тайно подпомагал сирийски бунтовници"}
{"url": "https://news.bg/crime/do-8-godini-zatvor-mozhe-da-poluchi-mazh-obral-dareniya-ot-hram.html", "text": "Софийската районна прокуратура арестува до 72 часа мъж, откраднал дарения от столичен православен храм, съобщиха от прокуратурата.Под ръководството и надзора на Софийската районна прокуратура се води досъдебно производство срещу Людмил Любенов за извършена от него кражба на дарения от православен храм \"Св. Дух\", в столичния квартал \"Надежда\". На 17 юни 2017 г. Любенов разбил поставената в храма метална каса, предназначена за дарения, като взел от нея над 750 лв.Любенов е многократно осъждан за кражби, извършени при условията на рецидив. На 17 юни 2017 г. той е обвинен по член от Наказателния кодекс, по който може да получи до осем години затвор.В тази връзка Любенов е бил задържан с постановление на наблюдаващия прокурор за срок до 72 часа, като на 19 юни 2017 г. в Софийски районен съд е внесено искане за постоянен арест.", "date": "2017-06-19", "title": "До 8 години затвор може да получи мъж, обрал дарения от храм"}
{"url": "https://news.bg/euronews/grazhdanite-iskat-es-da-vzeme-sadbata-si-v-sobstvenite-si-ratse.html", "text": "Как смятате ще се отрази резултатът от предсрочния вот във Великобритания върху преговорите с ЕС за Брекзит?Този вот във Великобритания отслабва позициите на Тереза Мей, на министър-председателя и ще затрудни изключително много, това е моето мнение, преговорите за излизане на Великобритания от Европейския съюз. Но всичко е в полето на Великобритания. Какво точно искат - \"твърд\" Брекзит, някакъв друг вариант, без никакви преговори да излязат от Европейския съюз. Това всичко трябва да реши правителството на Великобритания. То носи огромна отговорност и ясно трябва да се каже - Брекзит не може да бъде печеливша история нито за Великобритания, нито е печеливша за Европейския съюз. Макрон (Еманюел, президентът на Франция - б.р.) преди няколко дни каза, че за Великобритания вратите на Европейския съюза са отворени, остават отворени за Великобритания. Така че всичко е възможно, включително и втори референдум за това дали Великобритания да остане в Европейския съюз, след като завършат преговорите и се види самият резултат от преговорите. Все пак гражданите на Великобритания би трябвало да си кажат и мнението по резултата от тези преговори. Но това е в компетенциите на Великобритания, на правителството на Великобритания, какво ще направи.В този контекст как ще бъдат гарантирани интересите на българските граждани на Острова и реципрочно на британските в Европейския съюз?Тук даже нямаме какво да дискутираме. Това е абсолютно задължително и мисля, че и от страна на Великобритания нямаме различия. Заварено положение, хората, които са със законен статут, влезли и останали във Великобритания да учат, работят, да живеят там, те ще останат със същия статут и след евентуалното излизане на Великобритания от Европейския съюз. Аз имах възможността само преди няколко дни да обядвам с Найджъл Фараж на една маса, така че имах тази възможност да поговоря с него. Даже и той, знаете, че той е един от най-върлите защитници на това Великобритания да излезе час по-скоро от Европейския съюз, и той каза, че завареното положение е абсолютно ясно, че европейските граждани, които са със законен статут във Великобритания остават със същия законен статут и по-нататък.Каква трябва да бъде политиката на Европейския съюз към САЩ с оглед на непредсказуемата администрация на Доналд Тръмп?Мисля, може би малко шеговито ще го кажа, че господата Доналд Тръмп, Ердоган и Путин така дадоха един сериозен тласък на Европейския съюз да вземе своята съдба в собствените си ръце и да инвестира много повече в своята отбрана, в своята сигурност, а това искат и европейските граждани. Ние, Европейският съюз, европейските институции да гарантираме както физическата, така и социалната сигурност на нашите европейски граждани, така че това, което администрацията на господин Тръмп иска да ни каже е \"инвестирайте повече пари в отбрана\".Това наистина ние трябва да направим, но за нашата сигурност, затова европейската отбрана да бъде един много силен стълб, европейски на НАТО. Тук не говорим да дублираме НАТО, а говорим да допълваме НАТО и досега, ако наистина не сме обединявали нашия отбранителен капацитет и сме разчитали само на член 5 от Вашингтонския договор в случай на нужда да ни се притекат на помощ, то в момента с всички предизвикателства около нас - Близкият изток, арабският свят, Русия, Тръмп, трябва да инвестираме в този споделен отбранителен капацитет. Ако искате можем да го наречем европейска отбранителна общност, европейски отбранителен съюз или европейска армия. Не разбира се в представата от ХIX век за армия на едно място, а за общо инвестиране в научна и развойна дейност в отбранителния сектор, общо купуване на отбранителна техника, обща тренировка и обучение на нашия състав военноморски, военновъздушен и сухопътен, така че да си помогнем сами, когато в национален мащаб намаляват бюджетите за отбрана и е много трудно да отделим, знаете в българския дебат как да отделим пари за закупуване на самолети, хеликоптери, военноморски съдове, да инвестираме в сухопътните войски. Много по-добре е, ако всички заедно споделим тази отговорност, тази тежест.Европейската комисия трябва ли да наложи визи за американски граждани?Да, ние гласувахме и настояхме солидарно, както е записано в нашия регламент, когато една трета страна не уважи желанието ни за реципрочност, то да има тази солидарна възможност Европейската комисия временно да наложи визи за гражданите на тези страни, в конкретния случай за САЩ, защото нека кажем и положителната история за Канада, ситуацията се разреши и най-късно от края на годината всички български граждани ще пътуват без визи за Канада.Но за САЩ нещата са съвсем различни. Има ясно нежелание от страна, както от администрацията на Доналд Тръмп, така и в Конгреса, в Сената. За тях това все още не е тема, те не го разпознават като приоритет, въпреки че ние от наша страна се очаква, а в делегацията за връзки с Конгреса на Съединените щати на всяка среща постояваме въпроса. Ние сме съюзници в НАТО, имаме общи действия в различни страни по света, например в Афганистан заедно с нашите партньори от Съединените щати. Не може страни в Европейския съюз, които имат безвизов режим за граждани на Съединените щати, от тях да се изискват такива визи. Това е позицията на Европейския парламент.За съжаление Европейската комисия не желае да изпълни това свое задължение, защото се позовава на икономически загуби, които страните членки биха претърпели, някои от страните членки. Тук нека бъдем съвсем ясни, защото аз съм срещу това да се говори срещу европейските институции като такива и срещу Европейския съюз. Тук става въпрос за отделни държави, които изказват своето мнение против. Това са държави с много туризъм като Испания, Италия, включително и Германия, които смятат, че не е целесъобразно да се въвеждат временно визи за граждани на Съединените щати и смятат, че по пътя на преговорите ние ще можем да решим този въпрос без този инструмент, който от някой е смятан като \"ядрено копче\" Европейският съюз да въведе временно визи за граждани на Съединените американски щати. Ако обаче администрацията на САЩ пожелае, тя може да подпомогне, даже и по сегашното законодателство на Съединените щати като инструктира своите дипломатически представителства да не произвеждат толкова много откази на визи, на кандидати за визи от България. Това е един пример, който мога да дам. Но пак казвам, че за момента не виждам желание нито от страна на администрацията на Доналд Тръмп, нито от страна на Конгреса на САЩ да промени ситуацията.", "date": "2017-06-19", "title": "Гражданите искат ЕС да вземе съдбата си в собствените си ръце"}
{"url": "https://news.bg/world/petima-napadateli-zadarzhani-chetirima-ubiti-sled-atakata-v-mali.html", "text": "Правителството на Мали съобщи, че петима заподозрени джихадисти са задържани след нападението в популярен туристически курорт до столицата Бамако, при което загинаха двама цивилни, информира АФП.Четирима нападатели са убити на мястото на атаката, каза министърът по сигурността Салиф Траоре пред агенцията. Той добави, че 36 заложници са освободени след атаката в курорта Kangaba Le Campement. Повечето са граждани на Франция и на Мали.Траоре изтъкна още, че една от жертвите е от френско-габонски произход.По-късно шефът на ЕС за външната политика Федерика Могерини заяви, че двама служители на ЕС са убити при атаката.Джихадисти постоянно атакуват вътрешни и чуждестранни сили в размирни райони в северната и централната част на държавата, но рядко са извършвани нападения в и около столицата. Последният голям инцидент е от ноември 2015 г., когато нападатели щурмуваха хотел Radisson Blu. Атаката, при която загинаха 20 души, принуди правителството да наложи извънредно положение.Според свидетели мъж е пристигнал с мотор в курорта и е започнал да стреля, след това пристигнали \"двама или трима души\" с друго превозно средство. Нападателите са крещели \"Аллах е велик\".До момента никой не е поел отговорност за атаката.", "date": "2017-06-19", "title": "Петима нападатели задържани, четирима убити след атаката в Мали"}
{"url": "https://news.bg/world/merkel-iska-dobra-sdelka-za-brekzit-koyato-da-raboti-i-za-dvete-strani.html", "text": "Германският канцлер Ангела Меркел заяви, че иска \"добро съгласие\" както за Великобритания, така и за Европейския съюз по време на започналите днес преговорите за Брекзит, съобщава Ройтерс.\"За мен това е преди всичко за ЕС-27, да продължим заедно и внимателно да изслушаме британските желания и очаквания\", коментира Меркел на пресконференция след среща с румънския президент Клаус Йоханис.\"Това също означава да представляваме собствените си интереси и да напредваме към постигането на добро споразумение. Твърде рано е, да се спекулира с подробностите, искам да постигнем добро съгласие и това трябва да бъде в интерес на двете страни\", допълва Меркел.Клаус Йоханис отбелязва, че ЕС иска да обсъди условията за \"развод\", преди да се придвижи към бъдещите си отношения с Великобритания. Той коментира, че вижда разговорите с \"информиран оптимизъм\".", "date": "2017-06-19", "title": "Меркел иска добра сделка за Брекзит, която да работи и за двете страни"}
{"url": "https://news.bg/world/palezhi-po-germanskite-zheleznitsi-zaradi-g-20.html", "text": "Серия от палежи по германските железници е имало тази нощ, съобщиха от полицията, цитирана от АФП.Властите смятат, че може да са свързани с протестни действия на леви екстремисти преди срещата на върха на Г-20 през юли.От полицията уточниха, че кабелни канали за железопътна сигнализация са били запалени в провинциите Долна Саксония, Берлин, Северен Рейн-Вестфалия и Саксония.\"\", поясни полицията.Общо 12 случая на палеж са регистрирани, извършени между 01,00 и 4,30 часа.От железопътния оператор \"Дойче бан\" заявиха, че услугите между няколко локации, включително източните градове Лайпциг и Дрезден, както и връзката Берлин-Прага, са били прекъснати.Анонимно е поета отговорност със съобщение, качено на крайноляв сайт.Групата, наричана \"Shutdown G20: take Hamburg offline!\", отбелязва, че железопътната мрежа е \"централната нервна система на капитализма\".Подобни саботажи бяха извършени в Германия през 2011 г.Германия ще е домакин на срещата на върха на Г-20 на 7-8 юли.", "date": "2017-06-19", "title": "Палежи по германските железници заради Г-20"}
{"url": "https://news.bg/society/v-administratsiite-u-nas-ima-nad-132-hil-mesta.html", "text": "Според годишния доклад на Министерски съвет за състоянието на администрацията през 2016 г., приет на 15 юни тази година, общата щатна численост на местата в държавната администрация у нас е 132 648 броя. Данните са към 31 декември 2016 г.Щатните бройки в централата администрация са 98 663 броя, а в териториалната администрация - 33 985 броя. В състава на териториалната администрация влиза числеността на общинските и районни администрации, където щатните постове са 22 526 броя.През 2016 г. са открити 11 779 допълнителни щатни позиции. От тях 869 са незаети.За 2016 г. общият брой на незаетите щатни бройки в администрацията е 5 840 броя, а незаетите позиции за повече от половин година - 2 811.В администрацията на министерствата и Министерския съвет има общо 6 993 позиции. В държавните агенции административните позиции са 3 197 броя, в държавните комисии - 407 броя, а в изпълнителните агенции - 14 820. В административните структури, създадени с нормативен акт, които имат функции във връзка с осъществяването на изпълнителната власт местата са 23 875 броя. В административните структури, създадени с нормативен акт, отчитащи се пред Народното събрание, местата са 7 086 броя.Позициите в областната администрация са 1 117, а в общинската администрация - 33 581. В специализираните териториални администрации у нас има 6 821 места.В таблицата могат да се видят минималните и максималните стойности на основните месечни заплати по заемани длъжности към 1 юли 2016 г. за централната администрация.През 2016 г. около 2 500 души са започнали за първи път работа в държавната администрация.Според годишния доклад на Министерски съвет за състоянието на администрацията през 2016 г. числеността на армията у нас е около 38 - 40 хиляди души.В доклада е отразено и че за същия период държавните чиновници са направили телефонни разговори, възлизащи на сумата от почти 20 млн. лв.44% от администрациите у нас нямат система за управление на база данни. 65% нямат и система за управление на документи и съдържание през интернет.", "date": "2017-06-19", "title": "В администрациите у нас има над 132 хил. места"}
{"url": "https://news.bg/regions/v-mladost-3-puskat-toplata-voda-na-nyakolko-sgradi.html", "text": "Възстановено е топлоподаването към част от сградите в \"Младост\" 3, други все още са без топла вода.Вече е изцяло нормализирано топлоподаването към бл. № 313,314,316,317, 307 вх.6,7,8 и ОДЗ \"Пролет\".\"Топлофикация София\" ЕАД уведомява своите клиенти, че е възстановено подаването на топла вода към част от сградите в кв. \"Младост\" 3, попадащи в обект от реконструкцията на топлопреносната мрежа.Припомняме, че без топла вода от 18 май до 13 юни трябваше да остане част от столичния квартал \"Младост 3\", не беше пусната на 19 май, както на останалите жители от квартала. На засегнатите блокове бяха разлепени бележки.Десет блока в квартала бяха засегнати от подмяната на топлопровод и удължената профилктика.", "date": "2017-06-19", "title": "В \"Младост\" 3 пускат топлата вода на няколко сгради "}
{"url": "https://news.bg/int-politics/turski-voyski-provezhdat-ucheniya-v-katar-v-znak-na-podkrepa.html", "text": "Катар проведе съвместни военни учения с турски войски, демонстрирайки един от малкото си силни съюзи след две седмици на остракизъм и икономическа изолация, наложени от негови съседи, които обвиняват съюзника на САЩ в подкрепа на тероризма, съобщава \"Ройтерс\".Финансираният от държавата катарски панарабски новинарски телевизионен канал \"Ал Джазира\" показа кадри на колона БТР-и, които се движат по улиците.Допълва се, че допълнителни турски войски са пристигнали в Катар в неделя за ученията, въпреки че военни източници в региона са заявили пред \"Ройтерс\", че операцията всъщност включвала турски военни части, които вече са били там, а не новопристигнали.Турция е една от малкото влиятелни страни в Близки изток, които категорично подкрепиха Катар, след като Саудитска Арабия, Египет, ОАЕ, Бахрейн и още няколко страни го обявиха за поддръжник на тероризма и прекъснаха изцяло икономическите и дипломатическите отношения с него.Катар, най-богатата страна в света на глава от населението, използва богатството си през последното десетилетие, за да упражнява извънредно влияние в Близкия изток, подкрепяйки фракции в граждански войни и въстания и бунтове в региона.Катар отрича да подкрепя тероризма и твърди, че е наказван заради отклоняването си от политическата линия на своите съседи да подкрепя авторитарните наследствени и военни диктатори в региона.\"Блокадата продължава от две седмици и блокиращите страни не предлагат формула за разрешаването на кризата\", изтъкна шейх Саиф Бин Ахмед ал Тани, който е директор на пресслужбата на правителството на Катар.\"Жалко е, че нашите съседи избраха да инвестират времето си и ресурсите си в неоснователна пропагандна кампания\", допълни той, наричайки обвиненията в тероризъм опит за \"привличане на вниманието\".Дипломатическият спор е важен тест за САЩ, които са близки съюзници на страни и от двата лагера, като най-голямата им военновъздушна база в региона се намира в Катар.Американският президент Доналд Тръмп категорично подкрепи санкциите срещу Катар, въпреки че Държавният департамент и военното министерство се опитаха да останат неутрални. Пентагонът одобри през миналата седмица сделка на стойност 12 млрд. долара за продажбата на военни самолети на Катар.В демонстрация на подкрепа за Катар, турският парламент прие закон по ускорена процедура на 7 юни, с който позволи разполагането на още войници във военна база в Катар, която помещава около 90 турски войници съгласно споразумение, сключено през 2014 г.Турция обяви, че ще разположи 3000 пехотинци в базата, която да служи предимно като място за съвместни военни учения.Турция поддържа добри отношения с Катар, както и с няколко от неговите арабски съседи от Персийския залив. Турция и Катар подкрепиха избраното правителство на \"Мюсюлманско братство\" в Египет, което беше свалено от власт през 2013 г. от военния лидер Абдел Фатах ал Сиси, който понастоящем е президент на Египет.", "date": "2017-06-19", "title": "Турски войски провеждат учения в Катар в знак на подкрепа"}
{"url": "https://news.bg/crime/do-25-po-visoki-zaplati-ochakvat-politsaite.html", "text": "Над 900 хил. дни неизползвана отпуска имат служителите в МВР, съобщиха от Синдикалната федерация на служителите на МВР (СФСМВР).По статистика натовареността ми е 330%. Работя за трима, получавам заплата за един човек, заяви пред News.bg Генади Тенев от Синдикалната федерация на служителите от МВР.Увеличение на заплатите в МВР с между 10-15 до 20-25% ще искат синдикатите от ръководството на вътрешното ведомство. Ако не се постигне споразумение, възможно е в Деня на националната полиция - 5 юли, , съобразени с ограниченията на закона.Невзетите отпуски са над 900 хил. дни, уточниха от синдикалната организация. От синдикатите са готови да се съобразят с възможностите на бюджета за 2018 година, но не отстъпват от искането си за повече пари, промяна на нормативната база и по-добри условия на труд. Базата, на която се изчисляват , уточни Тенев.За последните 3-4 години вътрешното ведомство са напуснали около 5 хил. полицаи. На тяхно място са назначени около 2 хил. души, които поемат изцяло ангажиментите на напусналите. Разликата от около 3 хил. служители се превръща в по-голяма натовареност на униформените.Междувременно стана ясно, че за три месеца са били назначени 484-ма души в МВР, които след това са уволнени. Заплатата им е била между 471 и 515 лв.Над 30 млн. лева дължи МВР на своите служители за униформи.В последните 5 години полицаите, граничарите, жандармеристите и пожарникарите не са получили полагащите им се пълни комплекти униформи и обувки или качеството на облеклата и обувките е било такова, че се налага служителите сами да доокомплектоват своите работни облекла. Като пример Тенев даде служебните кубинки, които се разлепват скоро след като влязат в употреба. Тениски с къс ръкав от МВР не се доставят, полицаите си ги набавят сами, каза той.На въпрос след като МВР е с най-големия бюджет в държавата защо това не се усеща в ефективността на неговата работа, Тенев заяви, че бюджетът на МВР е голям, но недостатъчен.", "date": "2017-06-19", "title": "До 25% по-високи заплати очакват полицаите "}
{"url": "https://news.bg/world/myusyulmansko-momiche-ubito-kray-dzhamiya-v-sasht.html", "text": "Полицията в американския щат Вирджиния е открила останки, за които се смята, че са на 17-годишно мюсюлманско момиче, което е било нападнато в близост до джамия преди да изчезне.Тийнейджърката, идентифицирана от роднините си само като Набра, вървяла с приятели, когато те влезли в спор с щофьор в градчето Хърндън, уточнява полицията, цитирана от БиБиСи.Мъжът излязъл от колата и нападнал момичето. След това тя изчезнала.22-годишен заподозрян е бил арестуван и бил обвинен в убийството на девойката.Причината за атаката все още е неизвестна, но престъпление от омраза е една от възможностите, които се разследват, уточняват местни медии.\"Вашингтон пост\" пише, че група от четирима или петима тийнейджъри, включително Набра са посетили ресторант за бързо хранене, за да се нахранят късно вечерта след молитвите по време на свещения месец Рамадан.Около 4 часа сутринта тамошно време шофьорът влязъл в пререкание с тийнейджърите, докато са вървели по улицата.След това те се шмугнали в джамия, но Набра била изостанала по-назад и била по-късно обявена за изчезнала.По време на издирването, уточняват от полицията, те са спрели кола, движеща се подозрително в района, като са арестували шофьора, идентифициран като Дарвин Мартинес Торес.По-късно, около 15 часа, полицията открила останките в езеро на около пет километра от мястото на инцидента, посочиха от полицията.Открита е била също бейзболна бухалка.Ще бъде извършена аутопсия, за да се потвърди самоличността на тялото и точната причина за смъртта и начина на извършването ѝ.", "date": "2017-06-19", "title": "Мюсюлманско момиче убито край джамия в САЩ"}
{"url": "https://news.bg/society/manolova-iska-institutsiite-da-chuvat-detsata.html", "text": "Малките Ния, Ема, Ивана и Ивета са първите детски посланици на омбудсмана Мая Манолова. Българският обществен защитник събра в София детският омбудсман на Норвегия и фондацията на авторката на Хари Потър Джоан Роулинг на форум за правата на децата.\"Този проект създаде много приятелства и много партньорства\", подчерта тя. Амбицията ѝ е да има респект към правата на българските деца. Правата на децата в България се нарушават ежедневно, недоволен е общественият защитник. Институциите трябва да чуват децата, иска Манолова.Това е част от заключителен форум по проекта \"Укрепване на капацитета на омбудсмана на България за независим мониторинг и популяризиране правата на децата\", реализиран в партньорство с УНИЦЕФ - Норвегия и УНИЦЕФ - България. Този проект отдавна излезе извън формалните рамки, сподели пред гостите Мая Манолова.Предизвикателство било да се популяризира институцията на омбудсмана сред самите деца и как могат да се защитят детските права. Институцията на омбудсмана е посветила цял месец на детските права. Трябва да познаваме правата си, сподели 14-годишната Еми, която е участвала във филм на Омбудсмана за кампанията. Децата, трябвало да знаят, че има институцията, където могат да бъдат чути.Всеки може да се обърне към омбудсмана, категорична е Еми. Тя даде старт на видеоклип за ролята на обществения защитник за защита и популяризиране на правата на децата. Манолова разказа как се е запознала с малката Ния, която я смаяла с мъдри и нестандартни въпроси по темата за детските права. Ния разказа първите си впечатления от Мая Манолова, слязла долу под земята при миньорите. Какви са очакванията ми като детски омбудсман-големи, обяви Ния.Норвежкият омбудсман Ан Линдбоу сподели впечатлението си от родната инициатива за защита правата на децата. Често се оказва, че сме силни на хартия, подчерта тя и похвали Манолова за усилията. А проблемите пред децата са насилието физическо и психическо. Много е важно да се следи как се спазват правата на децата.Заместник-социалният министър Росица Димитрова подчерта, че проектът на омбудсмана ще помогне на институциите да укрепят капацитета си. Тя призова младите посланици на Мая Манолова да дават идеи на институциите за по-добрата грижа за децата. Ще търсим по-отговорно вашето мнение, обещава Димитрова. На конференцията присъстваха освен детският омбудсман на Кралство Норвегия Ан Линдбоу, но и представителят на УНИЦЕФ за България Мария Хесус Конде, Ивар Стокерайт - директор в УНИЦЕФ - Норвегия, доц. д-р Велина Тодорова - член на Комитета по правата на детето на ООН, както и представители на държавни институции и неправителствени организации, работещи в областта на детските права.Чрез двустранния проект бяха обменени опит и добри практики между България и Кралство Норвегия - първата държава, учредила самостоятелен омбудсман за децата, който от създаването си през 1981 г. до момента се е утвърдил като модел за независимо наблюдение на правата на децата и изслушване на тяхното мнение.В рамките на инициативата омбудсманът Мая Манолова реализира поредица от събития и форуми, посветени на децата. Сред тях е и новата Национална кампания \"Нашето дете\", насочена към популяризиране на детските права и институцията на омбудсмана сред подрастващите, като техен защитник и пазител. Беше подписан Протокол за взаимодействие и партньорство в интерес на българските деца между Омбудсмана и българския клон на фондация \"Лумос\".Проектът \"Укрепване на капацитета на омбудсмана на България за независим мониторинг и популяризиране правата на децата\" се осъществи с подкрепата на Фонда за двустранни отношения на национално ниво по Финансовия механизъм на ЕИП и Норвежкия финансов механизъм 2009-2014 г. в сътрудничество с Детския фонд на ООН /УНИЦЕФ/.", "date": "2017-06-19", "title": "Манолова иска институциите да чуват децата "}
{"url": "https://news.bg/crime/stolichnata-politsiya-izdirva-33-godishen-mazh.html", "text": "Столичното Шесто РУ издирва 33-годишния Симеон Кирилов Симеонов от село Владая.За последен път е забелязан на 15 юни, към 17 и 30 часа, на ул. \"Дойран\" в ж.к. \"Красно село\".Мъжът е висок около 170-190 см, с нормално телосложение, много къса, права, тъмна коса и кафяви очи. Бил е облечен със сини дънки и кафява блуза. Хората, които разполагат с информация за издирвания мъж, могат да сигнализират на тел.: 112, 02/9821760, 9821755 или в най-близкото поделение на МВР.", "date": "2017-06-19", "title": "Столичната полиция издирва 33-годишен мъж"}
{"url": "https://news.bg/world/nay-malko-79-dushi-sa-zaginali-pri-pozhara-v-london.html", "text": "Най-малко 79 души са изчезнали и вероятно са загинали при големия пожар в жилищна сграда в Лондон миналата седмица, съобщи британската полиция, цитирана от \"Дейли телеграф\".От лондонската полиция поясниха, че е установена самоличността на петима от загиналите.Стюърт Кънди поясни, че \"ужасната реалност\" е, че има вероятност да не може да се установи самоличността на всички загинали.Някои от семействата са загубили повече от един роднина, добави той.Съобщението на полицията излезе минути преди заплануваната за 11 часа местно време минута мълчание в памет на загиналите при пожара в Северен Кенсингтън миналата седмица.Кънди каза още, че броят на загиналите може да се увеличи.Близо 20 души остават в болница, като десетима са в критично състояние.Не е ясно колко хора е имало в сградата по време на пожара. Сградата е построена през 1974 г. и в нея има 120 апартамента.", "date": "2017-06-19", "title": "Най-малко 79 души са загинали при пожара в Лондон"}
{"url": "https://news.bg/crime/pozhar-ostavi-bez-dom-nyakolko-semeystva-v-plovdiv.html", "text": "Жена и две деца бяха спасени при пожар в къща в пловдивския район \"Западен\", съобщи БНТ. Първоначално огънят обхванал гаража на къщата и за минути се разпрострял по горните етажи.Хората се нуждаят от дом, дрехи. \"Нямаме нищо в момента, пари - всичко е вътре\", разказа едната пострадала жена.Сигналът е подаден на телефон 112 малко след 13 часа от съсед на потърпевшите. Според очевидци пожарните екипи са се забавили, заради трудния достъп до адреса. И от двете страни на улицата минава железопътна линия. Въпреки намесата на пожарникарите, огънят е унищожил къщата.В изгорелия дом са живеели две млади семейства с деца и техни роднини. Всички остават без подслон. Причините за пожара се изясняват.\"От работа ми се обадиха, етърва ми гледаше децата, едва ги изкарахме. Добре че, една комшийка ни помогна, защото етърва ми е малко неподвижна. Бях оставила моето дете с нейното, да може да ми го гледа. Нещо отвън ли, не знам, нещо да е хвърлено, снощи имахме проблем с тока, обаче EVN го оправи... не знам\", каза едната пострадала жена.", "date": "2017-06-19", "title": "Пожар остави без дом няколко семейства в Пловдив"}
{"url": "https://news.bg/int-politics/rusiya-naznachi-nov-poslanik-v-ankara-na-myastoto-na-ubitiya-karlov.html", "text": "Новият руски посланик в Турция е Алексей Ерхов. Това става ясно от указ, публикуван на официалната страница за правна информация, съобщи ТАСС.\"Назначава се Алексей Владимирович Ерхов за извънреден и пълномощен посланик на Руската федерация в Турция\", се казва указа.Ерхов оглавяваше департамента на \"Ситуационно-кризисния център\" на руското външно министерство, припомня ТАСС.Предишният посланик на Русия в Турция Андрей Карлов бе убит на 19 декември 2016 година докато произнасяше реч за откриване на фотоизложба в Анкара. Терорист го застреля в гърба. Посмъртно Карлов бе награден със званието Герой на Русия \"за проявена издържливост и мъжество на поста извънреден и пълномощен посланик на Русия в Турция, за огромния принос в реализацията на външнополитическия курс на Руската федерация.Следственият комитет на Русия образува наказателно дело по Закона за международния тероризъм. Разследването се води от правоохранителните органи на Турция. Турската полиция в началото на 2017 година задържа няколко заподозрени във връзка с това престъпление, а през март бе арестувана руския, която може да е била свързана с убиеца.През юни стана известно, че Карлов е убит по нареждане на международна организация на ислямския проповедник Фетхуллах Гюлен ФЕТО (\"Терористична организация на фетхуллистите\").По данни на прокуратурата на Анкара, изпълнителят на убийството Мевлют Мерт Алтинташ е контактувал с петима души, които са в състава на ФЕТО. Освен това, следователите са установили, че Алтинташ се срещнал с един от фетхуллистите в петзвезден хотел на Кипър, където е получил инструкции как да убие руския посланик.Според rg.ru Ерхов преди да оглави департамента за ситуационно-кризисния център на Външното министерство на Русия няколко пъти е бил генерален консул на Русия в Истанбул.", "date": "2017-06-19", "title": "Русия назначи нов посланик в Анкара на мястото на убития Карлов"}
{"url": "https://news.bg/crime/sadyat-uchitel-za-ubiystvo-s-shamar.html", "text": "Окръжната прокуратура в Плевен внесе в съда обвинителен акт срещу 25-годишен мъж, причинил смъртта на друг човек по непредпазливост и вследствие на умишлено нанесена лека телесна повреда - шамар.Установено е, че обвиняемият работил като възпитател в училище. На 16 декември миналата година той бил в ресторант на вечеря, организирана от ръководството на училището. След полунощ група от ръководството решили да посетят нощно заведение. С тях отишла и жертвата - във видимо нетрезво състояние.Около 2 часа сутринта групата влезнала в дискотека, но без пияния мъж - той не бил допуснат от обвиняемия и охраната на заведението. Тогава жертвата започнала да псува и обижда. Обвиняемият се подразнил от арогантното поведение на пияния мъж и му ударил шамар по лицето.При удара жертвата паднала на земята и си ударил главата. Изпаднал в безсъзнание. Той веднага бил транспортиран до местното спешно отделение, без видими следи от наранявания. Първоначално лекарите лекували мъжа с диагноза алкохолна интоксикация.По-късно същия ден след преглед със скенер, било установено, че мъжът има тежка черепно-мозъчна травма. Той бил настанен в отделение за интензивно лечение. Въпреки проведеното лечение на 28 декември той починал.Обвинението срещу учителя е за причиняване на смърт по непредпазливост, вследствие на умишлено нанесена лека телесна повреда, довела до разстройство на здравето, временно и неопасно за живота.Предстои насрочване на делото за разглеждане от съда.", "date": "2017-06-19", "title": "Съдят учител за убийство с шамар"}
{"url": "https://news.bg/crime/sled-3-g-protsesat-sreshtu-bandata-na-chukovete-mozhe-i-da-tragne.html", "text": "Три години не може да започне делото срещу групата на Христофорос Никос Аманатидис - Таки и Христо Хрант Вартерян - Ицо Исуса, придобила известност като \"Бандата на чуковете\". Очаква се обаче през юли Специализираният наказателен съд най-сетне да даде ход на процеса.Припомняме, че подсъдимите са обвинени в участие в организирана престъпна група. Според прокуратурата в периода от 2007 г. до декември 2010 г. в София групата е участвала в наркоразпространение, извършване на грабежи и нанасяне на телесни повреди. Пред спецсъда отговарят: Калоян Преждаров, Любомир Симеонов- Любо Чука, Михаил Димитров, Панайот Мартинов, Даниел Душков, Веселин Ермалаев, Павел Ермалаев, Георги Лазаров, Иван Бегов, Камен Балбузанов-Куката, Александър Пацов, Кирил Муртов, Кирил Киров, Антон Калчев, Веселин Христов, Радостин Бързанов, Веселин Иванов, Борис Борисов.Основната пречка днес бе отсъствието на адвокат Евелин Абаджиев, когото подсъдимият Иван Бегов преди дни е упълномощил за свой защитник. В съдебната зала Бегов представи медицински документ, от който става ясно, че адвокатът му е приет в болница и ще остане там за около седмица. В залата присъства назначеният служебен адвокат - Теодора Иванова. Подсъдимият обаче изрично заяви, че държи да бъде защитаван от адв. Абаджиев.Съдията реши, че не би следвало да дава ход на делото, тъй като това би накърнило правото на Бегов да бъде представляван от упълномощения от него адвокат.Спор се породи относно следващата предварително определена дата за заседание - 3 юли. Пострадалият Росен Кръстев поиска тази дата да бъде отменена, тъй като имал определена дата за постъпване във ВМА. Кръстев обясни, че е диабетик и 2-3 пъти годишно влиза в болницата за профилактика. Освен това, изтъкна, че не може да отложи приема си в болницата, защото часът се записва месец и половина по-рано.Според адвокатите на подсъдимите пък няма пречка заседанието на 3 юли да се проведе, така че делото да тръгне по същество, а разпитът на Кръстев можело да се осъществи и по-нататък.Адвокатът на Кръстев обаче напомни, че ако процесът тръгне, в първото заседание клиентът му следва да се конституира като граждански ищец и частен обвинител. В противен случай щяло да му се наруши това право.В крайна сметка съдът реши, че заседание през юли ще има. Вече три години съдът не може да даде ход, отбеляза спецмагистратът и допълни, че заседанието през юли е определено още в началото на годината. Освен това, е налична молба от Кръстев, депозирана още в едно от първите заседания, в която той е заявил желанието си да участва като граждански ищец и частен обвинител.Припомняме, че доста от подсъдимите се \"радват\" на широка популярност, като част от тях са свързани с фенклуба на Левски \"София-Запад\". Антон Калчев е негов шеф, а братята Ермалаеви - членове. Последните двама бяха обвинени и за взрива пред централата на РЗС в София преди години.Камен Балбузанов - Куката пък бе нападнат през 2012 г. в бургаско заведение. Главата му бе жестоко разцепена с мачете, но той оцеля. До момента Куката е оцелял при две покушения срещу него, извършени в Плевен през 2008 и 2009 година. При второто той оживя, след като бе прострелян четири пъти.В миналото Балбузанов се спрягаше за близък до Антон Милтенов - Клюна, който държеше част от наркопласьорите в София. През лятото на 2005-а година Милтенов, заедно с двама свои авери, бе показно разстрелян в центъра на столицата.Подсъдимите и днес демонстрираха дисциплина, явявайки се в съда. Куката бе доведен от ареста, тъй като през април той бе арестуван за участие в организирана престъпна група за рекет и изнудване.Делото бе отложено за 3 юли. За тогава прокуратурата би трябвало да осигури първите двама свидетели - с тайна самоличност, с които да започнат разпитите.", "date": "2017-06-19", "title": "След 3 г. процесът срещу \"Бандата на чуковете\" може и да тръгне"}
{"url": "https://news.bg/crime/voenna-prokuratura-nyama-danni-kolata-na-lozan-panov-da-e-umishleno-povredena.html", "text": "Военноокръжна прокуратура София отказа да образува наказателно производство по твърденията за инцидент с автомобила на НСО, обслужващ председателя на ВКС г-н Лозан Панов.Във връзка с публикация от 06.06.2017 г. в сайта на \"Правен свят\" със заглавие \"Колата на НСО, ползвана от г-н Лозан Панов, с развити болтове\", Военноокръжна прокуратура - София се самосезира и извърши проверка. В хода на проверката са снети обяснения, изискана е документация и са изготвени експерти справки.С постановление от 19 юни ВОП - София отказа да образува досъдебно производство. Наблюдаващият прокурор е приел следното:\"не са налице достатъчно данни по смисъла на чл.211 от НПК, от които да се направи основателно предположение, че е извършено престъпление от сержант Я.Б.С., длъжностните лица от НСО, дежурен диспечер, дежурен по КТП са изпълнили служебните си задължение по обслужване на автомобил ....... peг. № ........., собственост на НСО. Няма данни за умишлено повреждане на лекия автомобил от трети лица.\"", "date": "2017-06-19", "title": "Военна прокуратура няма данни колата на Лозан Панов да е умишлено повредена"}
{"url": "https://news.bg/crime/bolen-advokat-otlozhi-deloto-sreshtu-ohranitelya-zastrelyal-16-godishen.html", "text": "Софийският градски съд отложи делото срещу Петко Еленков, обвинен в това, че като охранител убил 16-годишно момче.Припомняме, инцидентът стана през , когато в работно време Еленков заварил 14-годишния Камен Янков и 16-годишния Велин Стоянов да се опитват да откраднат старо желязо. Последвала стрелба, при която Камен е ранен, а за Велин единият изстрел е фатален.Адвокат Герова, която представлява пострадалите, е представила болничен лист. Назначено й е домашно лечение от 16 до 25 юни, което е уважителна причина за неявяването й.Делото беше отложено за 14 юли.", "date": "2017-06-19", "title": "Болен адвокат отложи делото срещу охранителя, застрелял 16-годишен"}
{"url": "https://news.bg/world/boris-dzhonsan-i-deyvid-deyvis-spryagani-za-naslednitsi-na-mey.html", "text": "Борис Джонсън и Дейвид Дейвис излязоха като водещи фигури, които могат да поемат лидерството на Консервативната партия и да заменят премиера Тереза Мей, пишат британски медии.Мей е под натиск от съпартийците си след проваления й план да увеличи парламентарното мнозинство на Консервативната партия на предсрочния вот на 8 юни. Торите изгубиха 13 места и сега са принудени да се коалират, за да имат мнозинство.Премиерът също е остро критикуван заради неадекватните действия на правителството във връзка с пожара в жилищната сграда Grenfell Tower, който отне живота на десетки хора. Мей реши да не се среща със засегнатите от пожара за разлика от кралицата и лидера на лейбъристите Джереми Корбин.Министърът за Брекзит Дейвис, който днес официално започна преговори с ЕС за излизането на Великобритания от ЕС, е разглеждан от торите в парламентарната група като \"обединяващ кандидат\" за наследник на Мей и да води страната, отбелязва \"Дейли телеграф\".Външният министър на Великобритания Борис Джонсън също е спрян за наследник на Мей, но Дейвис изглежда е в по-силна позиция, ако се открие подобна възможност.Британското издание допълва, че източници, близки до Джонсън, са изтъкнали, че Дейвис ще бъде \"сериозен претендент\" за лидерството, ако Мей подаде оставка. В неделя бившият кмет на Лондон беше принуден да отрича, че е започнал подготовка за атакуване на лидерската позиция, след като е видян на среща с военния министър Майкъл Фалън в бирария в Кент през уикенда.", "date": "2017-06-19", "title": "Борис Джонсън и Дейвид Дейвис спрягани за наследници на Мей"}
{"url": "https://news.bg/crime/sadyat-zhena-vzela-barz-kredit-s-chuzhda-lichna-karta.html", "text": "Районната прокуратура във Варна предаде на съд жена за използване на фалшиви документи за получаването на кредит.30-годишната обвиняема е от град Аксаково, област Варна. През месец юли 2016 г. тя се запознала с Г. Д., от чието име бил поискан кредитът. Обвиняемата познавала собственичка на козметично студио и предложила на Г. Д. да ѝ помогне да бъде назначена формално на трудов договор в студиото, тъй като бил бременна. За целта подсъдимата поискала копие от личната карта на жертвата.Установено е обаче, че на 10 септември 2016 г. тя подала заявление за отпускане на кредит от фирма за бързи кредити онлайн. В заявлението тя посочила данните на Г. Д. Докато служителите на фирмата за кредити разпитвали подсъдимата по телефона, тя не се затруднила да отговори за зададените ѝ въпроси и получила отказ за кредит онлайн.Тогава подсъдимата отишла в офис на фирмата. Там тя попълнила заявлението отново от името на Г. Д., подписала се, и сключила договор за заем от 350 лв. При получаването на парите тя отново депозирала данните на жертвата. Получените средства подсъдимата похарчила за свои лични нужди.През октомври 2016 г. жертвата на схемата получила писмо от фирмата за бързи кредити, защото не погасявала вноските по кредита - заемът бил необслужван, а главница нараствала и с лихви за просрочване. Тогава Г. Д. подала жалба и по случая започнала проверка. Проверката довела до подсъдимата.Полученият от подсъдимата кредит не е възстановен и до момента. Предстои делото да бъде насрочено за разглеждане във Варненския районен съд.", "date": "2017-06-19", "title": "Съдят жена, взела бърз кредит с чужда лична карта"}
{"url": "https://news.bg/crime/nad-500-hil-kasa-kontrabandni-tsigari-zadarzhaha-mitnichari-v-sofiya.html", "text": "На 15 юни във връзка с придобита оперативна информация служители от отдел \"Митническо разузнаване и разследване\" на Митница Столична са извършили проверка в столичния квартал \"Христо Ботев\", в хода на която в частен имот - пункт за изкупуване на хартия и пластмаса, са били открити и задържани 523 180 къса цигари без акцизен бандерол от различни марки.Общото количество на цигарите е 52 мастербокса или 26 159 кутии на стойност около 200 000 лв. По-голямата част от тях са били поставени в кашони, укрити в товарното помещение на камион, паркиран на посоченото място.Претърсени са пункта и паркирания в него товарен автомобил, като откритите в тях цигари без бандерол са иззети и приобщени като веществени доказателства по делото.Разследването продължава, като при събиране на достатъчно доказателства за виновността на конкретно лице и съпричастността му към държането на така установените акцизни стоки без бандерол, същото ще бъде привлечено като обвиняем.", "date": "2017-06-19", "title": "Над 500 хил. къса контрабандни цигари задържаха митничари в София"}
{"url": "https://news.bg/world/otvratitelnata-ataka-e-sreshtu-svobodata-obyavi-mey.html", "text": "Британският премиер Тереза Мей разкри подробности за атаката във Финсбъри парк, при която беше убит един човек, а десетима пострадаха, пише \"Гардиън\".Пред \"Даунинг стрийт\" 10 тя поясни, че полицията е реагирала в рамките на една минута. В рамките на 8 минути е установено, че става въпрос за терористична атака.Тя добави, че нападателят е бял мъж на 48 г., който след смели действия на хората на мястото на атаката е задържан, а по-късно арестуван от полицията.Оценката на полицията е, че той е действал сам, поясни Мей.По думите й засилено е полицейското присъствие край джамиите., каза премиерът.Според нея нападението е \"отвратителен\" опит да се попречи на хората свободно да изповядват религията си и другите свободи.Има твърде много толерантност към екстремизма, това включва и исламофобията, смята тя.Мей направи съобщението след среща на специалния комитет за сигурност \"Кобра\".", "date": "2017-06-19", "title": "\"Отвратителната\" атака е срещу свободата, обяви Мей"}
{"url": "https://news.bg/economics/letishte-sofiya-s-golyam-rast-na-patnitsite-prez-may.html", "text": "Общо 559 542 са преминалите пътници през летище \"София\" през май, което е ръст от 36,4% спрямо същия период на предходната година, съобщават от летището.Пътувалите по международни редовни линии са се увеличили с 35%, а ръстът по вътрешни линии е повече от 2 пъти спрямо миналата година или 23 973 души.Увеличение от 5% отбелязват и пътувалите с чартърните полети с 8 387 превозени пътници.През май кацналите и излетели самолети са 5 043, което е ръст от 13,4% спрямо същия месец на предходната година. Сравнявайки с показателите от май 2016 г. се наблюдава увеличение на самолетодвиженията по вътрешните маршрути с 43% и със 17% по международни редовни линии.Обработените товарни и пощенски пратки за периода са общо 1 944 тона или 32,5% повече от предходната година.", "date": "2017-06-19", "title": "Летище \"София\" с голям ръст на пътниците през май"}
{"url": "https://news.bg/crime/germanets-udrya-nared-v-slanchev-bryag-okazva-yarostna-saprotiva-na-uniformeni.html", "text": "В събота (17 юни) около 22:30 ч. полицаи задържали в бийч бар \"Кабана\" в Слънчев бряг 26-годишния немски турист Т.Г., отседнал в Слънчев бряг.Според полицията в Бургас той извършил непристойни действия, грубо нарушаващи обществения ред и изразяващи явно неуважение към обществото, като деянието е съпроводено със съпротива срещу орган на властта, изпълняващ задължения по опазване на обществения ред.Констатирано е, че Т.Г. е блъснал непознато момиче в бийч бара, сбил се и нанесъл удари на управителя, бармана и охранителя на заведението, след което буйствал и при задържането си оказал яростна съпротива на полицейските служители. ", "date": "2017-06-19", "title": "Германец удря наред в Слънчев бряг, оказва яростна съпротива на униформени"}
{"url": "https://news.bg/education/polititsite-ni-ne-lobirat-za-pravata-na-balgarite-vav-velikobritaniya.html", "text": "Поне 90 на сто от 200-те хиляди българи, които живеят и работят във Великобритания, не са граждани на Острова. Това заяви пред БНР сънародникът ни Нишан Джингозян, който е в Лондон от 18 години.Той подчерта, че за разлика от Румъния и Полша, политиците ни не лобират за правата на българите там, особено предвид започващите преговори за Брекзит.Припомняме, в Брюксел днес започват преговорите за излизане на Великобритания от Европейския съюз. Очаква се кралството да напусне общността в края на март 2019 година - две години след официалното задействане на процедурата.Българите в Обединеното кралство, както и всички граждани на ЕС във Великобритания, повече от 3,5 милиона, живеят с едно чувство на безтегловност и неяснота около тяхното бъдеще, защото резултатът от тези преговори е много неясен, особено предвид сегашната политическа ситуация във Великобритания.\"Мога да гарантирам, че не познавам българин или българско семейство във Великобритания, което да не подпомага всеки месец финансово роднини в България. В каква ситуация ще изпадне България, ако тези хора, поради някаква причина, би трябвало да се завърнат\", запита риторично Джингозян.През почивните дни в Брент, северен Лондон, се проведе Фестивал на източноевропейската култура. Източноевропейците в тази част на британската столица са втората по големина група - десетки хиляди граждани на ЕС, като в това число са и много българи.", "date": "2017-06-19", "title": "Политиците ни не лобират за правата на българите във Великобритания"}
{"url": "https://news.bg/society/testvat-kabineta-borisov-3-za-otnoshenieto-mu-kam-bdzh.html", "text": "Гражданската инициатива за обществен и релсов транспорт прави \"тест за отношението на българската държава към най-екологичния и енергоефективен транспорт\" - железницата.Тестът е насочен към кабинета \"Борисов 3\". Според гражданската инициатива Европейската комисия (ЕК) за трети път разрешава държавата да помогне на БДЖ с 224 млн.лв., а предишните два пъти реакция от правителството не е имало - \"предишните два пъти кабинетът Борисов 1 не отпусна никакви средства на Железницата.\"Третото искане се свързва с желанието на кабинета да помогне на БДЖ, като даде летище София на концесия и със сумата от сделката покрие дългове на националния превозвач. От гражданската инициатива обаче се съмняват дали железницата ще бъде подпомогната от управляващите, тъй като до момента политиката на българските правителства била рестриктивна и неглижираща спрямо проблемите на БДЖ. Това се подкрепяло и от подготвената за приемане Стратегия на транспорта до 2030 г., която минала без публично обсъждане и широко медийно внимание.Гражданската инициатива за обществен и релсов транспорт припомня случаите на искане за допустимост на държавната помощ за БДЖ, които са публикувани на официалната страница на ЕК. Първият случай е от 2009 г. Тогава Румяна Желева внася искане за държавна помощ към ЕК за 26 млн. евро, на което Комисията не предявява претенции и дава разрешение, но правителството не отпуска средства на БДЖ. През 2010 г. е изпратено второ запитване, като търсената сума за подпомагане на БДЖ е 127 млн. евро. Европейската комисия отново нямала претенции и разрешава, но пари за БДЖ отново не били отпуснати.Пред 2011 г. е направен План за преструктуриране на БДЖ, с включена приватизация на Товарни превози. На този План ЕК коментира, че той всъщност не включва реално проучване на пазара. Според ЕК продажбата на излишен подвижен състав не може да бъде взета предвид като компесаторна мярка, тъй като тази продажба не оказвала въздействие върху конкуренцията.От хронологията по казуса на страницата на Комисията в интернет, ставало ясно, че мерките, които предлага правителството нямат характера на държавна помощ.От Гражданската инициатива за обществен и релсов транспорт подчертават и необходимостта средствата да се изразходват прозрачно и да се проведе реална реформа, която да направи железницата конкурентоспособна. Те настояват и в БДЖ да се извърши пълна ревизия, включително и на начинът на разделяне на БДЖ и НКЖИ (Национална компания \"Железопътна инфраструктура\").От гражданската инициатива припомнят и че, в края на мандата на кабинета Борисов 2 транспортният министър Ивайло Московски е заявил, че според Договора за обществена услуга, подписан през 2009г. с БДЖ, държавата дължи над 1 млрд. лв. на БДЖ за закупуване на подвижен състав, от които на дружеството са дадени 86 млн. лв.\"БДЖ и до момента не е било бенефициент от оперативните програми на ЕС за закупуване на подвижен състав, а всички средства за периодите 2007 - 2013 и 2014 - 2020 г. бяха използвани за закупуване на метровлаковете в София\", посочват от инициативата.Според тях разрешението на ЕК държавата да помогне на БДЖ с 224 млн.лв. е тест за отношението на българската държава към най-екологичния и енергоефективен транспорт. Тест за отношението на правителството към железницата ще бъде и визитата на новия македонски министър-председател Зоран Заев, заради жп линията София - Скопие като част от коридор №8, която се отлагала за строителство повече от 120 години.В заключение Гражданската инициатива за обществен и релсов транспорт настояват трасето на жп линията София-Скопие да бъде проектирано с подобрени параметри.", "date": "2017-06-19", "title": "Тестват кабинета \"Борисов 3\" за отношението му към БДЖ"}
{"url": "https://news.bg/int-politics/lockheed-martin-prodava-iztrebiteli-f-35-na-11-strani-za-rekordnite-usd37-mlrd.html", "text": "Американският военнопромишлен гигант Lockheed Martin е в заключителна фаза на преговорите за продажбата на изтребители пето поколение F-35 на 11 страни, включително САЩ. Това съобщава \"Ройтерс\", позовавайки се на неназовани източници.Сумата на сделката ще бъде рекордна за този тип самолет, като се твърди, че става въпрос за над 37 млрд. долара.Доставката на изтребителите е предвидена за периода 2018-2020 г., като плащането щяло да бъде извършено на три транша, допълва агенцията.Цената на един изтребител средно ще бъде 85 млн. долара, като през 2020 г. цената ще намалее, уточнили два от източниците.F-35 е редовно подлаган на критики заради високата си цена, включително и от американския президент Доналд Тръмп. Заради забавяния и преразход на средства програмата за производството на F-35 се превърна в най-скъпата в историята на Пентагона. Същевременно програмата беше белязана от чести технически проблеми, затрудняващи експлоатацията на самолета.", "date": "2017-06-19", "title": "Lockheed Martin продава изтребители F-35 на 11 страни за рекордните $37 млрд. "}
{"url": "https://news.bg/world/balgarin-izbyaga-ot-zatvor-v-indoneziya.html", "text": "Четирима чужденци са избягали от затвор в Индонезия, съобщи Нова телевизия. Единият от избягалите затворници е български гражданин.Чужденците са били в затвора Керобокан в столицата на остров Бали - Денпасар.Предполага се, че мъжете са се измъкнали от килиите през дупка в стената, след което преминали 15-метров тунел, пълен с вода, водещ до една от главните улици в града. За бягството им се разбрало днес, по време на сутрешната проверка в затвора.43-годишният Димитър Николов Илиев, осъден на 7 години \"лишаване от свобода\" за пране на пари и други престъпления, е между избягалите.Другите бегълци са 33-годишният Шон Едуард Дейвидсън от Австралия, който е бил осъден на 1 година затвор за нарушения на имиграционните закони, 31-годишният Сайед Мохамед Саид от Индия, осъден на 14 години затвор за наркопрестъпления, и 50-годишният Ти Коко бин Ти Ким Сай от Малайзия, осъден на 7 години затвор, отново за наркопрестъпления.Бягствата от затвори в Индонезия са често явление. Причините се търсят в това, че затворите там били препълнени, а системата на страната страдала от липса на финансиране.Припомняме, на 5 май тази година, около 200 затворници избягаха от препълнен затвор на остров Суматра, Индонезия. Миналата седмица десетки затворници също избягаха от препълнен затвор в Западна Индонезия заради паднала стена на затвора вследствие от наводненията в района.", "date": "2017-06-19", "title": "Българин избяга от затвор в Индонезия"}
{"url": "https://news.bg/economics/masova-proverka-na-damtn-za-slanchevite-ochila.html", "text": "От Държавната агенция за метрологичен и технически надзор (ДАМТН) започна масирана национална проверка на слънчевите очила, които се предлагат в търговската мрежа в големите градове и морските курорти, съобщиха от ДАМТН.Слънчевите очила попадат в групата на едни от най-използваните лични предпазни средства. Те са предназначени да защитават очите от влиянието на UV лъчите и се използват от деца и от възрастни.Потребителите могат да се запознаят по-подробно и с полезните съвети за тези продукти, които са публикувани на сайта на Държавната агенция за метрологичен и технически надзор (www.damtn.government.bg).Целта на проверките е превенция и постигане на по-добра информираност сред потребителите при избор на слънчеви очила и са продължение на цялостния контрол, който агенцията упражнява.През 2016 г. са били проверени общо 909 различни марки и модели слънчеви очила в 434 търговски обекти на територията на цялата страна, като за 259 от тях е установено, че не отговарят на изискванията.В резултат на всички нарушители са съставени Актове за установяване на административни нарушения на обща стойност 51 000 лева. Установено е още, че 71 модела очила се предлагат на пазара без маркировка за съответствие и те са спрени от разпространение на пазара със заповеди. От ДАМТН съвместно с митническите власти е спрян вноса на 69 модела очила, общо количество 7660 бр. Причината е, че са били без нанесена СЕ маркировка.Сред най-честите нарушения, които инспекторите на ДАМТН установяват при проверките, са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за марка, модел, производител, което е важно, за да се проследи произхода на продукта.ПОЛЕЗНА ИНФОРМАЦИЯ ЗА ПОТРЕБИТЕЛЯ ПРИ ИЗБОРА НА СЛЪНЧЕВИ ОЧИЛАПРЕДУПРЕЖДЕНИЯ, КОИТО ТРЯБВА ЗАДЪЛЖИТЕЛНО ДА БЪДАТ ВКЛЮЧЕНО В ИНСТРУКЦИЯТА ЗА УПРОТРЕБА.Трябва да е обявен начинът на почистване на продуктът, както и срокът на годност на слънчевите очила при тяхната предвидима употреба и друга информация.Важно е потребителя да знае, че отблясъците от лъчите се намаляват при наличието на тази функция, но при различните категории на филтрите, хармонизираното законодателство предвижда:", "date": "2017-06-19", "title": "Масова проверка на ДАМТН за слънчевите очила"}
{"url": "https://news.bg/health/1900-dushi-potarsiha-pomosht-v-pirogov-za-tri-dni.html", "text": "1 900 потърсиха помощ в столичната болница за спешни случаи \"Пирогов\" за последните 3 дни. От тях 200 души се е наложило да останат за лечение, съобщават от лечебното заведение.90 от преминалите са здравнонеосигурени граждани.Екип на Детската травматология е оперирал 14-годишното момче, което пострада при ПТП на бул. \"Владимир Вазов\" миналата седмица. По време на неколкочасовата операция, лекарите коригираха многофрагментното счупване, засягащо лакътната става. На пациента бяха поставени 2 плаки, които стабилизираха счупването. Така не се налага продължително носене на гипсова имобилизация.Интервенцията премина успешно и ръката на пациента се възстановява нормално. Той е настанен в реанимация, контактен и адекватен.39-годишната жена, която беше докарана вчера след ПТП в района на Кресненското дефиле е настанена в Централна реанимация на УМБАЛСМ \"Н. И. Пирогов\". Пациентката има политравма - засягната е повече от една анатомична област на тялото. Екипът прилага най-съвременен протокол при лечението й.", "date": "2017-06-19", "title": "1900 души потърсиха помощ в \"Пирогов\" за три дни"}
{"url": "https://news.bg/int-politics/sasht-pomagat-na-teroristite-v-siriya-s-koito-uzh-se-boryat-podhvarli-rusiya.html", "text": "Висш руски дипломат осъди САЩ за сваления вчера изтребител на сирийските военновъздушни сили, определяйки го акт на \"агресия\", съобщава \"Асошиейтед прес\".Американските военни потвърдиха, че американски изтребител F-18 Super Hornet е свалил в неделя сирийски Су-22, след като той хвърлил бомби близо до сили, които САЩ подкрепят, известни като Сирийски демократични сили, които са съюзени с американците кюрдско-арабски сили в борбата срещу терористичната групировка ДАЕШ (\"Ислямска държава\").Русия е твърд поддръжник на сирийския президент Башар Асад и му осигурява подкрепа от въздуха от септември 2015 г.Руският заместник-министър на външните работи Сергей Рябков коментира пред руски новинарски агенции, че свалянето на сирийския самолет е общо взето \"подпомагане на терористите, срещу които САЩ се борят\".Рябков попита: \"Какво е това, ако не акт на агресия?\"", "date": "2017-06-19", "title": "САЩ помагат на терористите в Сирия, с които уж се борят, подхвърли Русия"}
{"url": "https://news.bg/crime/prehvarlyat-deloto-za-atentata-v-sarafovo-na-burgaskiya-sad.html", "text": "Делото за атентата на летище \"Сарафово\" ще започне в Бургас. Това стана ясно на днешното заседание в Специализирания наказателен съд, на което се очакваше най-после процесът да тръгне.о. Едната причина за отлагането е, че адвокат Красимира Михайлова, която заедно с израелския адвокат Яков Ранд представлява израелците, не се яви за заседанието. Адвокат Михайлова е изпратила молба по факса на съда, в която иска  поради внезапно възникнали причини от семеен характер.Втората причина за отлагането е, че , които все още не са призовани. Ако при това положение бъде даден ход на делото, това би нарушило правата им.Делото бе отложено за 18 юли. Заседанието ще се проведе в Окръжния съд в Бургас. Съдът определи още две заседания - за 19 и 20 юли. В Бургас се очаква да започнат и разпитите на израелците, част от които ще пристигнат за годишнината от атентата.Припомняме, на 18 юли в 17:23 часа на паркинга на летище Сарафово в Бургас е извършен атентат срещу три автобуса с израелски туристи, които е трябвало да се превозят до хотел \"Хризантема\" в Слънчев бряг. Взривът поразява тежко единия автобус и засяга другия паркиран до него. : 1 българин - шофьора на автобуса Мустафа Кьосов на 36 години семеен с 11 годишно дете от село Юруково, 5 израелски туристи от Ришон ле Цион, Петах Тиква, Акра и атентатора, ранени са 35 души, 4 много тежко, 18 тежко и останалите леко ранени.Една по-леко ранените е българка - служителка на туристическата фирма \"Ортана\", посрещаща израелците. Освен 3-мата най-тежко ранени израелци всички останали 32 са върнати незабавно в Израел със специален израелски самолет без да са надлежно разпитани от българските власти., тъй като то е срещу канадския гражданин Хасан ел Хадж Хасан и австралиеца Мелиад Фара. Българската страна направи многократни усилия двамата обвиняеми да бъдат екстрадирани и изправени на съд у нас, но без успех. .", "date": "2017-06-19", "title": "Прехвърлят делото за атентата в Сарафово на Бургаския съд"}
{"url": "https://news.bg/crime/osadiha-mazh-za-izmama-s-pari-ot-evrofondovete.html", "text": "Осъдиха условно мъж, използвал не по предназначение получени средства от европейски фондове.След одобрено от съда споразумение, постигнато с Окръжна прокуратура - Габрово, 36-годишен мъж е осъден на 10 месеца \"лишаване от свобода\", отложено с три години изпитателен срок за това, че не използвал по предназначение средства, предоставени от еврофондове.В. В. се е признал за виновен. Установено е, че в периода 23 юни 2010 г. - 15 май 2013 г., в село Млечево, община Севлиево, мъжът умишлено използвал не по предназначение получени финансови средства, предоставени от Европейския съюз на българската държава по Европейския земеделски фонд за развитие на селските райони.Осъденият е получил 19 556.80 лв. безвъзмездна финансова помощ по мярка 112 \"Създаване на стопанства на млади фермери\" по \"Програма за развитие на селските райони 2007-2013 г.\". Било предвидено средствата да бъда изхарчени за закупуване на трактор с прикачен инвентар и за създаване на нови 18 дка орехови насаждения, но мъжът използвал парите с други лични цели.Споразумението има последици на влязла в сила присъда.", "date": "2017-06-19", "title": "Осъдиха мъж за измама с пари от еврофондовете"}
{"url": "https://news.bg/crime/shofyor-na-mikrobus-zagina-na-myasto-sled-sblasak-s-tir.html", "text": "Мъж е загинал при пътен инцидент, станал тази сутрин на пътя Мездра- Ботевград, при разклона за Ребърково, съобщават от пресцентъра на МВР.Сигналът е подаден малко след 6 часа.По първоначални данни са се ударили ТИР и микробус.Водачът на микробуса е загинал на място.Работата по установяване на причините за инцидента продължават.Движението на моторни превозни средства се пренасочва през Ребърково. На място има пътни полицаи, които регулират движението.", "date": "2017-06-19", "title": "Шофьор на микробус загина на място след сблъсък с ТИР"}
{"url": "https://news.bg/int-politics/evropeyskiyat-sayuz-udalzhi-s-edna-godina-sanktsiite-sreshtu-krim.html", "text": "Министрите на външните работи на страните членки на Европейския съюз без обсъждания удължиха с една година санкциите срещу Крим, съобщиха от Съвета на ЕС.Настоящите санкции срещу полуострова изтичаха на 23 юни.Отбелязва се, че ограниченията са удължени \"в отговор на незаконното анексиране на Крим и Севастопол от Русия до 23 юни 2018 г.\"Санкциите срещу Крим за първи бяха въведени през юни 2014 г. Ограниченията започнаха със забрана на вноса в ЕС на стоки без украински сертификати, по-късно Европейският съюз ограничи вноса в Крим на значително количество стоки от ЕС и изцяло забрани инвестициите в икономиката на полуострова.Също така САЩ и ЕС наложиха персонални санкции срещу редица депутати от Крим. Вашингтон многократно заявява, че ще оставят в сила санкците във връзка с анексирането на Крим, докато Русия държи контрола над полуострова.", "date": "2017-06-19", "title": "Европейският съюз удължи с една година санкциите срещу Крим"}
{"url": "https://news.bg/crime/sindikatite-na-mvr-kanyat-ministar-valentin-radev-na-sreshta.html", "text": "Управителният съвет на Синдикалната федерация на служителите от МВР покани министър Валентин Радев на преговори, съобщиха за News.bg от СФСМВР. Към момента, очакванията са, че едва ли ще е още тази седмица.Повод за срещата е изказването на вътрешния министър Валентин Радев след Съвета за социално партньорство на 15 юни. Тогава, дори и на сайта на МВР бе публикувано, че синдикалистите и зам. вътрешният министър Стефан Балабанов имат разбирателство по три точки - повишение на заплатите на служителите, спешни изменения в Закона за МВР, които се отнасят до социалния статус на служителите в министерството и подготовка на изцяло нов закон за МВР.На другия ден  различна позиция - синдикатите да аргументират исканията си за по-високи заплати. В декларация, синдикатите определят като неприемлива и будеща недоумения позицията на министъра в отговор на исканията им за по-високи заплати.В декларацията се подчертава, че очевидно, министър Радев не се чувства обвързан с решенията и позициите, изразени от участниците в Съвета за социално партньорство за увеличаване на заплатите, за униформено облекло и нов закон за МВР.Предстои, на заседанието си на 24 и 25 юни, синдикатите в МВР да обсъдят и вземат решения за началната дата на активни протестни действия в столицата и страната срещу ниските трудови възнаграждения.", "date": "2017-06-19", "title": "Синдикатите на МВР канят министър Валентин Радев на среща"}
{"url": "https://news.bg/world/raketite-na-iran-porazili-dzhihadistki-misheni-na-600-700-km.html", "text": "Революционната гвардия на Иран заяви, че изстреляните към Сирия ракети успешно са поразили цели на ДАЕШ (\"Ислямска държава\") в отговор на терористичните атаки в Техеран по-рано този месец, съобщава АФП.Вчера вечерта гвардията съобщи, че е изстреляла ракети по джихадисти. Така за първи път Иран изстреля ракети със среден обсег на действие към Сирия - първото ракетно нападение на Ислямската република извън територията на страната за над 30 години.\"\", каза говорителят на гвардията генерал Рамезан Шариф пред сайта Sepahnews.Гвардията изстреля шест ракети от Западен Иран към сирийската провинция Дейр ез Зор, удряйки военна база на ДАЕШ.Ракетното нападение идва след двойния атентат в Техеран на 7 юни, при който загинаха 17 души. Първите атаки на ДАЕШ в Ислямската република.Генерал Амир Али Хаджизадех, който ръководи въздушно-космическото звено на гвардията, каза пред държавната телевизия: \"\".Летящи безпилотни самолети от Дамаск до Дейр ез Зор изпратиха информация, че ракетите са поразили целите, поясни той.Хаджизадех добави, че ракетите демонстрират капацитета и разузнавателните възможности на Иран, тъй като са поразили цели на 600-700 километра.Ирански медии отбелязват, че изстреляните ракети със среден обсег на действие са от клас \"Золфагар\" - ракета с прецизно насочване, която е с обсег на действие около 750 километра.", "date": "2017-06-19", "title": "Ракетите на Иран поразили джихадистки мишени на 600-700 км"}
{"url": "https://news.bg/world/sasht-da-prekratyat-ednostrannite-deystviya-v-siriya-prizova-lavrov.html", "text": "САЩ трябва да уважават териториалната цялост на Сирия и да се въздържат от едностранни действия в тази страна. Това призова руският външен министър Сергей Лавров пред руски медии, цитиран от Ройтерс.Лавров коментира информацията, че американски боен самолет е свалил самолет на сирийската армия над Ракка. Вашингтон се обоснова, че самолетът е хвърлял бомби до подкрепяните от САЩ сили. Дамаск от своя страна се защити, че самолетът е свален, докато е участвал в мисия срещу джихадисти от ДАЕШ (\"Ислямска държава\")., призова Лавров след среща на външните министри на държавите от БРИКС.Лавров поясни, че на 10 юли ще се проведе нов кръг мирни преговори в казахстанската столица Астана.", "date": "2017-06-19", "title": "САЩ да прекратят едностранните действия в Сирия, призова Лавров"}
{"url": "https://news.bg/int-politics/rekordnite-65-6-mln-razseleni-po-sveta.html", "text": "Опустошителните конфликти, насилието и преследването на места като Сирия и Южен Судан са оставили рекордните 65,6 млн. души откъснати от домовете им към края на 2016 г. Това съобщиха от Организацията на обединените нации (ООН), цитирани от \"Франс прес\".Този брой отбелязва скок от само 300 хил. души от края на 2015 г., но е с повече от 6 млн. по-висок от края на 2014 г., според нов доклад, публикуван от Върховния комисариат за бежанците на ООН (ВКБООН).Това е \"най-високата цифра, откакто започнахме да водим тези данни\", посочи ръководителят на ВКБООН Филипо Гранди преди публикуването на доклада.\"По всякакви критерии, това е неприемлив брой, и говори по-силно от всякога за необходимостта от солидарност и обща цел за предотвратяване и разрешаване на кризи\", подчерта той.Данните, публикувани преди Световния ден на бежанците, показват, че 10,3 млн. от разселените хора по света са напуснали домовете си само през миналата година, включително 3,4 млн. души, които са прекосили международни граници, за да станат бежанци.\"Това означава, че един човек се разселва на всеки три секунди; по-малко от времето, което е нужно за прочитането на това изречение\", изтъква в изявление ВКБООН.Повечето хора, които са били принудени да напуснат домовете си в рамките на собствената си страна, се определят като вътрешно разселени хора.В края на 2016 г. е имало 40,3 млн. разселени хора на планетата, което е лек спад от 40,8 млн. души година по-рано, като масово тези хора са от Сирия, Ирак и Колумбия.Още 22,5 млн. души, половината от тях деца, са били регистрирани като бежанци през миналата година, показва още докладът на ВКБООН, изтъквайки, че това е \"най-високото ниво, което някога е било регистрирано\".", "date": "2017-06-19", "title": "Рекордните 65,6 млн. разселени по света "}
{"url": "https://news.bg/society/arhitekt-iska-izbori-za-kmet-na-sofiya-do-kraya-na-godinata.html", "text": "До края на годината да има избори за кмет на София, поиска по време на пресконференция в БТА арх. Димитър Димитров от \"Граждани за София\".Според Димитров приходите на София потъват в Столична община. Той даде за пример парите, събирани от приходи и такси за паркиране. По думите му, само в \"Градска мобилност\" от паркирането се губели повече от 600 млн. лева. Така по думите му за гражданите оставала \"синьо-зелената зона\", а за общинските съветници - \"синьо зелени банкноти\".Той поиска и смяна на модела на управление от местните общности.Димитър Димитров сравни живота на гражданите в столичния квартал \"Люлин\" с този на тигрите в Столичния зоопарк, които били с увеличено мястото за пребиваване. По думите му гражданите на \"Люлин\" имали 0,75 кв. м. - публична зелена площ, такъв бил нормативът за една щастлива кокошка.За единна за Източна Европа политика и единство на Балканските държави настояват от инициатива \"Граждани за София\".Арх. Димитров настоя през 2018 г. България да постави началото на формирането на източноевропейската общност. Според него, след като в София се е провел Сердикийският събор, е редно градът да бъде домакин на срещи между православие и ислям, както Вселенски събор за просветата. Според него България може да бъде точката, началото на формирането на тази източноевропейска общност. Арх. Димитров припомни, че след по-малко от 200 дни управлението на Европа ще бъде тук.Той настоя за отчет на постигнатото за 10 години от членството на България в ЕС от страна на \"Граждани за европейско развитие на България\" - ГЕРБ, които по думите му са се клели, че България ще бъде управлявана като европейска държава.\"Ние формално сме европейска, но най-бедна, най-мръсна\", коментира той. По думите му като председател на Съвета на ЕС през 2018 г. страната ни ще се опита да лансира следните цели - растеж и конкурентоспособност. Арх. Димитров коментира, че поставената цел е неуместна, тъй като европейските държави отдавна са порасли и отдавна се конкурират.", "date": "2017-06-19", "title": "Архитект иска избори за кмет на София до края на годината"}
{"url": "https://news.bg/crime/5-hil-kontrabandni-drehi-i-obuvki-zadarzhaha-na-dunav-most.html", "text": "Митнически служители на Митница Русе задържаха 5000 броя дрехи и обувки, както и 150 парфюма, носещи логото на известни търговски марки. Стоките са открити при две отделни проверки на превозни средства, пътуващи от Турция за Румъния през ГКПП Дунав мост 1.В първия случай, през нощта на 14 юни, митническите служители са поискали проверка на товарен автомобил, превозващ групажна стока от Турция за Румъния. Щателният оглед на стоката показал, че описаните в официалните документи детски комплекти, тениски, панталони и обувки всъщност са етикирани като продукция на световно известни марки, без това да е упоменато в документите. Иззети са 5000 продукта с надписи Superman, Spiderman, Armani, Dolce & Gabana, Philip Plein, Givenchi , Gucci, Lacoste, Adidas, Puma, Nike, New Balance и др.От същите световно известни марки са и откритите в багажа на пътник от румънски автобус 150 парфюма, идващи от Турция. Автобусът, пътуващ по линията Истанбул-Букурещ, е спрян за митническа проверка при напускане на страната на 15 юни. Собственикът на багажа признал, че е закупил стоката от Турция.Всички открити артикули са задържани в съответствие с Регламент (ЕС) № 608/2013 на Европейския парламент и на Съвета. Правопритежателите на съответните марки са уведомени за наличните в склада на Митница Русе стоки.", "date": "2017-06-19", "title": "5 хил. контрабандни дрехи и обувки задържаха на Дунав мост"}
{"url": "https://news.bg/world/nato-provede-parvi-mashtabni-otbranitelni-ucheniya-v-iztochna-evropa.html", "text": "Американски и британски сили проведоха първите мащабни отбранителни военни учения на НАТО на границата между Полша и Литва. Те упражняват възможен сценарий, при който Русия може да се опита да изолира балтийските държави от западния алианс, съобщава Еuractiv, позовавайки се на Ройтерс.Границата се простира на 104 километра през обработваеми земи, гори и ниски склонове в историческата област Судовия и конкретно в Сувалки.Ако тази област бъде окупирана от Русия, това би изолирало Естония, Латвия и Литва.През уикенда американски хеликоптери и британски самолети взеха участие в игри, симулиращи отбрана на потенциални горещи точки. В ученията участваха още Полша, Литва и Хърватия.Русия отрича, че има планове за нахлуване в балтийските държави. Според Москва НАТО заплашва стабилността на Източна Европа с трупането на сила и провеждането на военни игри.Бен Ходжис, който командва американските сили в Европа, е на мнение, че е изключително важно алиансът да покаже, че е подготвен.Повече от 1 500 войници участваха в игрите.", "date": "2017-06-19", "title": "НАТО проведе първи мащабни отбранителни учения в Източна Европа"}
{"url": "https://news.bg/int-politics/makron-pravi-promeni-v-pravitelstvoto-sled-pobedata-na-parlamentarnite-izbori.html", "text": "Френският президент Еманюел Макрон се готви да пренареди правителството си, след като неговата нова центристка партия \"Република, напред!\" спечели абсолютно мнозинство в Националното събрание след провелия се вчера втори тур на парламентарните избори, съобщава \"Асошиейтед прес\".Говорителят на правителството посочи, че премиерът Едуар Филип ще подаде оставка \"в следващите часове\" и ще бъде назначено ново правителство в следващите дни. Това е до голяма степен символичен ход, необходим след провеждането на парламентарните избори.След победата на \"Република, напред!\", която спечели над 300 депутати в 577-местното Национално събрание, говорителят уточни, че промените в правителството ще бъдат \"технически и не много мащабни\".Той отказал да каже дали министрите, срещу които се появиха подозрения за корупция, ще запазят постовете си.Много от депутатите от партията на Макрон никога преди това не са заемали каквито и да е постове. Те започнаха да пристигат в парламента, за да се запознаят с работата преди първата парламентарна сесия през следващата седмица.", "date": "2017-06-19", "title": "Макрон прави промени в правителството след победата на парламентарните избори"}
{"url": "https://news.bg/world/sasht-svaliha-siriyski-voenen-samolet-kray-rakka.html", "text": "Напрежението в Сирия ескалира, след като САЩ потвърдиха, че са свалили в събота сирийски военен самолет, съобщи Ройтерс.Действието беше определено като акт на колективна самоотбрана на войски на коалицията и техни партньори.До тази стъпка се стигнало защото сирийският Су-22 бомбардирал позиции на сили, подкрепяни от международната коалиция на около 40 км от Ракка.Официален Дамаск обвини Пентагона, че е свалили техен бомбардировач, който е бомбардирал позиции на Ислямска държава.", "date": "2017-06-19", "title": "САЩ свалиха сирийски военен самолет край Ракка"}
{"url": "https://news.bg/world/byal-mazh-gazi-myusyulmani-v-london-iskal-da-gi-izbie-vsichki.html", "text": "Полицията на Лондон е отново на крак.Ван е блъснал пешеходци на улица \"Севън систърс\", близо до джамия, предаде Ройтерс. Засега се съобщава за един загинал мъж, 10 души са ранени. Полицията заяви, че било твърде рано да се каже дали човекът е загинал заради атаката. Всички пострадали са мюсюлмани. 48-годишният шофьор на микробуса е арестуван. Уточнява се, че нападателят дори е излязъл от микробуса и се е опитал на нападне хората на улицата с нож.Според някои съобщения, в микробуса е имало още двама души, които са избягали. Полицията не потвърждава информацията. Няма и потвърждение на информациите за наръгани с нож хора.Хората са се молели по случай свещения за мюсюлманите месец Рамадан. Гладко избръснат бял мъж е бил задържан от полицията, уточнява в. \"Дейли мейл\".Имамът на джамията във Финсбъри парк Мохамед Козбър каза пред в. \"Сън\", че \"който е направил това, той е го направил, за да навреди на хората и това е терористична атака\".Ние го смятаме за терор, какъвто е този от Манчестър, Уестминстър и Лондонския мост, заключи Мохамед Козбър.Той потвърди, че инцидентът е станал след края на молитвата и вярващите са напускали джамията.Британският мюсюлмански съвет съобщи, че това е станало пред джамия, като микробусът \"умишлено\" се е врязал в поклонниците. В свещения месец рамазан вярващите мюсюлмани отиват в джамиите след ифтар - прекъсването на постите след падането на нощта - за да се помолят около полунощ.От Британския мюсюлмански съвет коментираха, че атаката е \"крещяща проява на ислямофобия\" и призоваха за допълнителни мерки за сигурност около джамиите. Британският премиер Тереза Мей по-късно заяви, че инцидентът се разгрежда от полицията като потенциална терористична атака. Мей ще ръководи спешно заседание на комисията за извънредни ситуации \"Кобра\". Мей определи атаката като \"ужасен инцидент\", добавяйки: \"Мислите ми са с ранените, техните близки и службите за спешна помощ на мястото.\"Министърът на вътрешните работи Амбър Руд заяви, че полицията разглежда нападението като \"терористичен инцидент\".Очевидецът Абдул Рахман твърди, че шофьорът заявил, че иска да \"избие всички мюсюлмани\". Рахман е ударил нападателя и помогнал за задържането му.\"Когато мъжът излезе от микробуса си, той искаше да избяга, бягаше и казваше \"искам да убивам мюсюлмани, искам да убивам мюсюлмани\", разказва Рахман.\"Ударих го в корема... и след това аз и други момчета... го държахме на земята. Спряхме го, докато полицията дойде\", допълни Абдул Рахман.На 3 юни трима мюсюлмани с ван организираха кърваво меле в района на Лондон бридж. Най-малко осем души загинаха, а други десетки бяха ранени тогава. Тримата нападатели бяха убити от полицията.", "date": "2017-06-19", "title": "Бял мъж гази мюсюлмани в Лондон, искал да ги \"избие всички\""}
{"url": "https://news.bg/crime/gabrovski-politsai-zadarzhaha-piyan-mazh-vlachil-kuche-s-avtomobil.html", "text": "Габровски полицаи задържаха мъж, вързал и влачил куче с автомобила си. Животното е спасено благодарение на бързат намеса на граждани, станали свидели на жестокостта.При тестване за употреба на алкохол на шофьора, техническото средство отчело положителна проба.В резултат на мигновена реакция, граждани на Габрово и полицейски служители спасиха куче. На 16 юни, около 23 и 50 часа, на тел. 112 е получен сигнал за завързано за автомобил и влачено по пътното платно четириного. Незабавно към ул. \"Козещица\" в областния град бил насочен автопатрулен екип. Междувременно граждани, станали свидетели на жестоката гледка, успели да спрат автомобила и да освободят вързаното куче. Животното било с наранявания по главата, шията и лапите, прегледано е от ветеринарен лекар, а лечението му е поето от гражданин.На място пристигналите полицаи задържали 49-годишния водача на \"Опел Астра\" от Габрово. Извършен е оглед на местопроизшествието, а по случая е образувано досъдебно производство за престъпление.", "date": "2017-06-19", "title": "Габровски полицаи задържаха пиян мъж, влачил куче с автомобил"}
{"url": "https://news.bg/world/s-pozitiven-ton-dadoha-start-na-pregovorite-za-brekzit.html", "text": "В Брюксел официално бе дадено началото на преговорите между Великобритания и Европейския съюз за Брекзит, съобщават АФП и \"Гардиън\".Министърът за Брекзит на Великобритания Дейвид Дейвис заяви пред журналисти в присъствието на главния преговарящ от страна на Европейската комисия Мишел Барние, че има \"\".Барние от своя страна изрази надежда, че ще постигне съгласие с Дейвис за \"приоритетите и графика\" във връзка с преговорите за Брекзит, които ще продължат близо две години.Двамата политици се опитват да дадат позитивно начало на преговорите, отбелязват медии.Според Барние ясен приоритет е защитата правата на гражданите на ЕС. Той се надява да излезе с положителен доклад на срещата на върха на съюза в края на тази седмица.Без съмнение изправени сме пред предизвикателно време, каза Дейвис и поясни, че Великобритания ще се стреми към \"силно и специално партньорство\" с ЕС след Брекзит.Барние поясни, че очаква \"конструктивни\" преговори с Лондон.\"\", завърши Дейвис.\"\", подчерта Барние.Официалните преговори за Брекзит започнаха малко след 12,00 часа българско време.Следобед официални представители от двете страни ще прекарат два часа и половина в работни групи, разисквайки всяко споразумение, постигнато между двамата основни преговарящи, а също така ще се работи по подробен план.Закрити преговори между Барние и Дейвис ще се проведат след 17,30 часа британско време. След това е запланувана пресконференция.", "date": "2017-06-19", "title": "С позитивен тон дадоха старт на преговорите за Брекзит"}
{"url": "https://news.bg/press/nov-zatvor-v-debelt-chaka-vip-obitateli-shefat-na-ndk-krie-zagubi-na-desetki-milioni.html", "text": "Нов затвор в Дебелт чака ВИП обитателиЗаради лошите условия в бургаския затвор, станали повод за стотици дела в Страсбург, в него тече усилен ремонт. След промяната ще бъде осигурена слънчева светлина, необходимите 4 кв. м площ за всеки затворник и санитарни помещения в жилищните площи.Междувременно 150 затворници вече живеят в почти хотелски условия в Дебелт, макар че според директора на бургаския затвор Бранимир Мангъров не става дума за лукс, а за съвременни удобства.Шефът на НДК крие загуби на десетки милиони На 15.06.2017 г., след журналистическо разследване на \"Труд\", Мирослав Боршош все пак изпълнява задължението си да обяви годишния финансов отчет на НДК за 2016 г. Документът е публикуван в Търговския регистър във вид \"зебра\" - с плътни черни линии е заличена цялата съществена информация относно финансовото състояние на държавното дружество, готвещо се да приеме основните събития от българското председателство на ЕС. А въпросното състояние, меко казано, никак не е добро. Генерирана е нова годишна финансова загуба от 8 632 000 лв., като разполагаемата парична наличност към 31.12.2016 г. е 8 789 000 лв. при преведени от държавата само преди четири месеца ( на 22 август 2016 г.) 17 000 000 лв.!Паника за бомба в наш самолетПаника за бомба на борда на наш самолет вдигна накрак полицията в Щутгарт. Спешно бяха евакуирани 180 пътници от самолета на \"България ер чартър\", който вчера по обяд трябваше да излети за Варна. Повод за истерията се оказа пиянски скандал между пасажери, руснак и германец. Единият обвинил другия, че е атентатор и носи бомба. Екипажът на самолета приел заплахата сериозно и веднага алармирал полицията. Всички полети били спрени, а летището - блокирано от полиция.Кръстено уиски и водка-менте по морето Уиски с вода и водка менте. Това масово ще се сервира през този туристически сезон по морето, показа проверка на \"Монитор\". Вече налице са и първите засечени проби, които показват, че уискито е с 20-градусовово алкохолно съдържание, вместо стандартните 43, което ще рече, че е сериозно разредено с вода. Водката пък е дори по-силна от препоръчителното, тя надхвърля даже най-сериозните руски стандарти, които са до 56 алкохолни градуса.Българите са с най-ниски сметки за ток и парно в ЕССпоровете ниски или високи са цените в България са безкрайни. Все пак всички знаят, че имаме най-евтиния алкохол в целия ЕС. Малцина обаче са наясно, че плащаме и най-ниските тарифи за осветление и отопление. И че имаме най-евтините хотели, ресторанти и кафенета. Но пък колите ни са по-скъпи, отколкото в Чехия, Словакия, Полша и още четири държави членки, а по цени на компютрите и телевизорите вече почти сме настигнали германците.БСП си поиска БузлуджаС писмо до премиера Бойко Борисов Корнелия Нинова поиска от името на БСП собствеността върху Дом-паметника на връх Бузлуджа. Лидерът на социалистите припомня, че с решение на Министерския съвет №731/30.09.2011 г. на БСП се прехвърля безвъзмездно правото на собственост върху комплекса. Изразяваме готовност процедурата по безвъзмездното прехвърляне на собствеността на имота да бъде финализирана с подписване на договор, заявява Нинова в писмото си до премиера.КФН назначи квестор в два застрахователя Комисията за финансов надзор назначи квестори в две застрахователни компании - \"Надежда\" и СиВЗК, и им забрани да се разпореждат свободно с активи за един месец. Дружествата няма да могат да сключват нови застрахователни или презастрахователни договори по всички класове полици. Причината е установено нарушение при образуване на технически резерви и неспазено минимално капиталово изискване, което подлага на риск техните клиенти и застрашава стабилността на дружествата.", "date": "2017-06-19", "title": "Нов затвор в Дебелт чака ВИП обитатели, Шефът на НДК крие загуби на десетки милиони"}
{"url": "https://news.bg/world/ubiti-sa-napadatelite-v-mali.html", "text": "Убити са четирима от нападателите в малийския курорт, съобщи министърът на сигурността Салиф Траоре.Терористите са нападнали курорта Кангаба, който се намира близо до Бамако, предаде АП.Намерихме телата на двама убити нападатели, а войници издирват телата на още двама, каза Траоре. Той не уточни дали има избягали терористи.В момента не е ясно дали те са свързани с радикална групировка.", "date": "2017-06-19", "title": "Убити са нападателите в Мали"}
{"url": "https://news.bg/world/pada-reytingat-na-premiera-na-yaponiya.html", "text": "Рейтингът на японския премиер Шиндзо Абе е паднал с над 10% за един месец, предаде Киодо. Той е подложен на натиск заради обвиненията от опозицията за лобизъм и корупция.Агенцията се позовава на социологическо проучване.То показва, че 43% от японците, се обявяват против политиката на кабинета. Все пак рейтингът на японското правителство е 44,9 на сто.Близо 73,8 % от запитаните изразяват недоверие към обясненията на правителството, че премиерът не е използвал своето влияние, за да подпомогне бизнес проект на свой приятел. Опозицията обвини Шиндзо Абе, че е имал намерение да подкрепи своя приятел Котаро Каке, пожелал да открие ветеринарен факултет от своя частен университет в една от специалните икономически зони.", "date": "2017-06-19", "title": "Пада рейтингът на премиера на Япония"}
{"url": "https://news.bg/world/helikopteri-terminator-za-ruskata-armiya.html", "text": " Руската армия получи партида от новите транспортни-щурмови хеликоптери Ми-8АМТШ (\"Терминатор\").Тя е предназначена за ВВС поделение от Забайкалския край, съобщава ТАСС.Хеликоптерът Ми-8АМТШ е разработен на базата на Ми-8АМТ. Той е снабден със съвременна електроника за водене на бой.", "date": "2017-06-19", "title": "Хеликоптери \"Терминатор\" за руската армия"}
{"url": "https://news.bg/world/iran-udari-islyamisti-v-siriya.html", "text": "Иран удари ислямисти в Сирия. Ракетният удар е в отговор на на атентатите от 7 юни срещу иранския парламент и мавзолея на аятолах Хомейни в Техеран, предаде АП.Агенцията припомня, че ДАЕШ (\"Ислямска държава\") е поела отговорност за нападението от 7 юни срещу иранския парламент и мавзолея на аятолах Хомейни в Техеран.По тази причина елитните ирански военни части Гвардейци на революцията съобщиха, че са изстреляли поредица ракети от Западен Иран срещу \"бази на терористи\" в района на Дейр аз Зур в Сирия, контролиран основно от групировката \"Ислямска държава\".", "date": "2017-06-19", "title": "Иран удари ислямисти в Сирия"}
{"url": "https://news.bg/world/nachalo-na-pregovorite-za-brekzit.html", "text": "Преговорите по Брекзит ще започнат днес.Очаква се Великобритания да напусне ЕС в края на март 2019 г. - две години след като Тереза Мей стартира официално процедурата по излизането на Великобритания от Европейския съюз на 29 март тази година.Лидерите на 27-те страни в ЕС приеха единодушно насоките за преговори с Великобритания за Брекзит.Сред основните точки е изискването ЕС да договори условията по организираното излизане на Великобритания от блока, като първо определи как гражданите на Великобритания и ЕС, фирмите и други юридически лица ще бъдат засегнати и как Великобритания ще се отдели от ЕС.ЕС ще обсъжда бъдещите си отношения с Великобритания \"само в светлината на постигнатия напредък\" по тези въпроси, се казва в стратегията за преговорите.Първи приоритет на ЕС ще бъде гарантиране на правата на гражданите на ЕС във Великобритания, съответно правата на британските граждани в страни от ЕС.Великобритания ще трябва да уреди всякакви финансови задължения, които е поела преди датата на договореното й излизане от ЕС.Бъдещото местонахождение на агенции и други институции на ЕС, които сега са във Великобритания, ще бъде определено от 27-те страни членки. ЕС ще работи с Великобритания за улесняване на преместването им.Призовава се за намиране на \"гъвкави и новаторски\" решения за избягване на установяване на твърда граница (със строг контрол) между Ирландия и Северна Ирландия.Никое бъдещо споразумение между ЕС и Великобритания не може да важи за Гибралтар без съгласието на Испания. Гибралтар е британска територия, над която Испания също има претенции.ЕС ще се стреми да работи с Великобритания като близък партньор в бъдеще, обаче напускането на ЕС означава, че Великобритания не може да ползва същите права и предимства като страните членки, включително предимствата на единния европейски пазар.ЕС ще се стреми към \"балансирано, амбициозно и широкообхватно\" споразумение за свободна търговия с Великобритания, което обаче няма да се равнява на членуване в единния европейски пазар.ЕС ще се стреми към сътрудничество и в други области освен търговията, например сигурността.Лидерите на ЕС обещаха да приемат британската провинция Северна Ирландия в съюза, ако гражданите й гласуват на референдум да се обединят с Република Ирландия (Ейре), която е член на ЕС.", "date": "2017-06-19", "title": "Начало на преговорите за Брекзит"}
{"url": "https://news.bg/world/55-martvi-delfina-izhvarli-moreto-v-rumaniya.html", "text": "Морето е изхвърлило 55 мъртви делфина в рамките на няколко дни. Това съобщи за \"Труд\" ихтиологът и морски еколог доц. д-р Виолин Райков от Института по океанология във Варна, който се завърна от срещата на Работната група за Черно море в Румъния. Бозайниците са открити на брега край Ефорие Норд и Ефорие Суд в Румъния.\"Притеснява ме, че поредният мор се е случил по време на забранителния период за калкана, който свършва на 15 юни, както в Румъния така и в България. Делфините са се оплели и давели в калкански хрилни мрежи 10, 20 или повече дни преди това. Дробовете им са били пълни с вода\", коментира доц. Райков.Очаква се морето да изхвърли трупове на морски бозайници скоро и на нашите брегове, защото морските течения се движат от север на юг. Има доста голяма смъртност, но тя не е при нас, смята варненският учен. Миналото лято, когато над 90 мъртви делфина бяха изхвърлени по Българското Черноморие, океанолози също направиха предположение, че масовият мор идва от северната ни съседка.По данни на ИАРА родното бракониерство на калкан доста стриктно се контролира и ограничава. Доц. Виолин Райков припомни, че двама български инженери бяха поставили експериментално пингери на далян край нос Зеленка. Устройствата подават сигнали с различна честота и предупреждават делфините за опасността от оплитане в рибарски мрежи, но от Организацията за защита на китоподобните скочили срещу използването им, защото дезориентирало морските бозайници.", "date": "2017-06-19", "title": "55 мъртви делфина изхвърли морето в Румъния"}
{"url": "https://news.bg/world/airbus-pravi-golyam-i-luksozen-a380.html", "text": "Европейската авиостроителна компания Airbus обяви в неделя, завършването на строителството на нова модификация на най-големия пътнически самолет в света A380. Новият модел се нарича Еърбъс A380plus, се казва в съобщение за пресата.Новата версия са подобрени параметрите на машината като в същото време са намалени разходите за изграждането й. се казва в документа.Интериорът на новия самолет е с капацитет 933 пътници - 80 повече в сравнение с предишния модел. Крилата имат нов дизайн, който подобрява аеродинамиката и дава възможност да се спести разход на гориво с 4%. В тази нова версия на A380 изисква по-малко поддръжка и изграждане на нов самолет възлиза на 13% по-евтини (около 370 $ милиона, вместо $ 428 милиона).Airbus A380 е най-големият в света пътнически сериен самолет. Максималната му мощност - 853 души, максимално излетно тегло - 575 тона, размах на крилата - 79.7 m, максималният обхват - 15 000 200 км, крейсерска скорост - 945 km / h.", "date": "2017-06-19", "title": "Airbus прави голям и луксозен А380"}
{"url": "https://news.bg/world/proverka-na-letishte-zaventem-zaradi-podozritelni-zapiski.html", "text": "Строга проверка е била извършена на летище \"Завентем\" заради подозрителни записки. Те са открити в неделя вечер в мъжката тоалетна на залата за пристигащите, съобщават местни медии.Няма информация какво точно съдържат записките, но полицията веднага беше отцепила района. В ход беше проверка евентуално и за бомба.Допълнителни полицаи и военни бяха разположени на летището. Полетите не бяха преустановени, няма и евакуация на пътниците.Летището \"Завентем\" беше обект на атентат преди месеци.", "date": "2017-06-19", "title": "Проверка на летище \"Завентем\" заради подозрителни записки"}
{"url": "https://news.bg/politics/85-ot-glasuvalite-na-referenduma-v-stara-zagora-iskat-zapazvaneto-na-bedechka.html", "text": "Общинската избирателна комисия в Стара Загора обяви резултатите от референдума за или против парка \"Бедечка\".В допитването участваха 15,42 процента от имащите право на глас. За да бъде валиден, в референдума трябваше да участват 40 на сто от избирателите и повече от половината от тях да са гласували за или против запазването на парка.Близо 85 процента от гласувалите на местния референдум в Стара Загора са поискали местността \"Бедечка\" да се съхрани като парк.18 984 от гласувалите са отбелязали \"Да\" на бюлетината, докато 3 130 са гласували с \"Не\".Кметът на Стара Загора Живко Тодоров увери, че ще се съобрази с избора на гражданите, независимо от недостатъчната избирателна активност.Ако въпросът на референдума беше ясно зададен, резултатът щеше да е още по-категоричен, изтъкна Никола Райков от групата \"Запазете Бедечка\" пред БНР. \"Въпросът беше изключително труден за разбиране. Имаше странна информационна кампания от Община Стара Загора, която се опитваше да каже, че, едва ли не, паркът ще струва ужасно скъпо, пък за квартала ще е безплатно, и се наложи дори кметът многократно да заявява, че сумата всъщност е горе-долу една и съща за двете опции\", коментира Райков.Според Атанас Славов, един от учредителите на Института за пряка демокрация, хората в града не са излезли да гласуват по няколко причини.\"Самата информационна кампания не беше добре организирана. Въпросът, както беше зададен, пораждаше объркване у гражданите и не беше добре формулиран. Със сигурност тук има целенасоченост във формулировката. Вече не сме в началото на прилагането на местните референдуми - преди шест, седем години, и общините, местната власт имат опит в тези процедури, така че формулировките са направени така съвсем съзнателно\", подчерта Славов.", "date": "2017-06-19", "title": "85% от гласувалите на референдума в Стара Загора искат запазването на \"Бедечка\""}
{"url": "https://news.bg/world/moskva-prekasna-kontaktite-sas-sasht-v-siriya-i-zaplashi-da-svalya-samoleti.html", "text": "От днес Русия прекратява всички контакти със САЩ в рамките на меморандума за избягване на инциденти в сирийското въздушно пространство. Това обяви руското военно министерство, цитирано от местни медии.Решението е във връзка със сваления от водената от САЩ коалиция сирийски боен самолет до Ракка.Министерството предупреди, че руската ракетна отбрана ще прихваща всеки самолет в района на операциите на руските Въздушно-космически сили в Сирия.Ведомството пояснява, че водената от САЩ коалиция не е използвала канала за предотвратяване на конфликт с Русия, за да се избегне инцидент по време на операцията в Ракка. Русия поиска щателно разследване на действията на американското командване.Военното министерство определи атаката на Вашингтон като \"цинична\", разглеждайки я като \"акт на агресия\".САЩ и Русия сключиха двустранен меморандум за разбирателство през октомври 2015 г. с цел безопасно провеждане на полети по време на бойни мисии над Сирия.", "date": "2017-06-19", "title": "Москва прекъсна контактите със САЩ в Сирия и заплаши да сваля самолети"}
{"url": "https://news.bg/comments/iran-prichakvashe-daesh-v-chuzhbina-no-se-sblaskaha-v-teheran.html", "text": "Случилото се беше очаквано, но отговорът ще бъде различен от това, което някой би могъл да си представи. Терористични атаки удариха ключова институция в Иран - сградата на парламента и още една сграда-символ - гробницата на основателя на Ислямска република Иран Аятоллах Хомейни. А терористите се оказаха ирански граждани. Реакцията на мнозинството сирийци беше: \"Ние, сирийците, сме страдали много от тероризма, ДАЕШ, Асад и иранския режим и оставаме солидарни с всички народи-жертви навсякъде по света \".Иран се бърка в работите на ДАЕШ и на страните от Персийския залив, a в действителност ДАЕШ представлява по-опасна заплаха за арабските страни, отколкото за Иран. Ислямската държава се отличава от арабските държави по това, че екстремистки групировки като \"Хизбулла\" в Ливан, шиитските милиции \"Народна мобилизация\" в Ирак или бунтовниците хути в Йемен - всички те в еднаква степен са лоялни към Иран.Иранските служби за сигурност бяха толкова изненадани от този пробив, че спряха цялата транспортна мрежа \"заради терористична дейност\". Това е най-големият терористичен акт на територията на Иран от десетилетие насам. Онова, което искрено озадачи иранците е, че реакцията на терен не кореспондираше с излъченото по местните телевизии, с цел да се смекчи ефекта от атаките. В действителност мнозина от терористите са си проправили път през много пропускателни пунктове, а според някои доклади са били облечени като жени, което е помогнало ситуацията да бъде овладяна и терористите да бъдат избити за няколко часа.По обясними причини успехът на ДАЕШ в извършването на терористичен акт на територията на Иран беше предвидим, коментира саудитският вестник \"Аш-шарк ал-Аусат\". През последните месеци наблюдателите отбелязваха забележителен прогрес и очакваха някаква операция. В края на март миналата година организацията пусна видеоматериал на персийски език , в който призова сунитското малцинство в Иран на бунт срещу иранските институции, доминирани от шиити. Иранският медиен съвет окачестви видеото като глупост и опит на ДАЕШ да покрие нарастващите си загуби в Ирак. След видеото терористичната групировка публикува четири броя на електронното си \"римско\" издание на персийски език , което излиза още на английски, френски, руски и индонезийски.С възхода на ДАЕШ висши ирански ръководители, сред които и върховният лидер Али Хаменей, предупредиха, че ще предприемат \"решителни действия\", ако бунтовниците се приближат на 40 км. от иранските граници. Според Чарли Уинтър, старши научен сътрудник в Международния институт за изследване на политическия екстремизъм и насилие, ДАЕШ е публикувала превод на избрани статии и изявления на персийски език, защото за първи път публикува на персийски изданието \" Римляни\"/ \"римляни\" идва от името на Рим и организацията счита, че когато завземе италианската столица, тогава целият свят ще стане ислямска държава/.Според Уинтър организацията публикува последователно от 2015 г. насам статии на персийски език и преведени видеоматериали. Но с \"Римляни\" изглежда, че е постигнат \"логичен напредък\". Уинтър е участвал в изготвянето на доклад на Международния център за борба с тероризма, базиран в Хага, в който се твърди, че 7 иранци са извършили самоубийствени атентати в Ирак и Сирия в периода от септември 2015 г. до ноември 2016 г. В първия брой на \"Римляни \" на персийски език е публикуван призив за изтребване на \"неверниците\", като убийството се счита за разрешено от религията и e своего рода форма на молитва. На корицата на втория брой е изобразен окървавен нож и се дават съвети как да бъдат убивани неверниците с нож /видяхме същия почерк при атаките на \"Лондон Бридж\" наскоро във Великобритания/.Електронната пропаганда е от първостепенно значение за стратегията на ДАЕШ за привличане на екстремисти от цял свят, но е трудно да бъде измерено нивото й на успеваемост в Иран. Някои анализатори смятат, че идеологията на ДАЕШ не представлява интерес за сунитите, които съставляват между 5% и 10% от цялото над 81-милионно население на Иран, въпреки че рутинно са подложени на тормоз, дискриминация и маргинализация. Но въпреки това ДАЕШ продължава да бъде заплаха за Иран, а през миналия август министърът на разузнаването обяви, че властите са предотвратили преминаването на 1500 иранци към терористичната групировка .Миналата седмица в провинция Нанганхар, в източен Афганистан, където според доклади действа ДАЕШ, властите разпространиха видео, в което мъж твърди, че е от иранската провинция източен Азербайджан и се е присъединил към ДАЕШ посредством \"Телеграм\", най-популярното приложение за размяна на текстови съобщения в Иран. В съобщението се казва: \"В името на Аллах, аз съм Ясер от източен Азербайджан\" и обявява, че неограничен брой хора са се присъединили и са пристигнали в Нангархар. Фактът, че четиримата нападатели на парламента и гробницата на Аятоллах Хомейни идват от сунитски кюрдски град, означава, че иранци от различни етнически групи са се присъединили към ДАЕШ. Кюрдските медии бълват истории на групи от ирански и иракски кюрди за присъединяването им към ДАЕШ и \"Фатах аш-Шам\", свързана с \"Ал-Кайда\". Кюрдските про-ДАЕШ канали излъчиха десетки видеа на ирански кюрди след пристигането им в Ракка и Мосул.ДАЕШ от дълго време се опитва да извърши атака вътре в Иран, където 90% от населението са шиити, а в Техеран достигат дори 95%. Затова за ДАЕШ е трудно да предизвика симпатии или да набере новобранци, както това се случва в арабския и ислямския свят, където сунитите са мнозинство.Извършването на атентат от ДАЕШ или някой друг във вътрешността на Иран беше нещо очаквано. Сунитите и целият арабски свят са много гневни на Иран заради ролята му в арабските държави и Близкия изток, откритата му подкрепа за постигане на амбициозните цели на режима на Башар ал-Асад, който е отговорен за големия брой цивилни жертви, както и заради подкрепата му за бившия иракски премиер Нури ал-Малики, ливанската \"Хизбулла\", действаща и в Сирия, и шиитските милиции в Ирак.Дори на нивото на неполитизираните и нерелигиозно ангажирани групи има враждебно отношение към иранския режим. Но от друга страна тези радикални екстремистки сунитски групи, независимо дали става въпрос за \"ДАЕШ\", \"Ал-Кайда\" или някоя друга, също се стремят да свалят арабските режими, много преди да започнат да заплашват иранския режим. Иранският режим разчита на дискредитирането на образа на Саудитска Арабия, за да опази сам себе си и с цел подстрекателство, но знае, че персийският национализъм си подхожда със саудитския по враждебност и именно тази враждебност обединява ирански дисиденти с много строги духовници. И тук сектантският религиозен фактор търпи поражение.Случилото се е поражение за правителството, докато отговорните лица се гордеят, че Иран е оазис на сигурността в подпаления от тероризма Близък изток . Атентатите разклатиха вярата на много иранци в тяхната непробиваема система за сигурност, като беше достигнато до нейния символ. Иран е участвал в дълбочина и по ясно изразен начин в конфликта в Сирия, спонсорирайки с милиарди долари режима на Асад, при който милиони бяха убити, прокудени и превърнати в бежанци, след като са били граждани. Следователно е илюзия да се вярва, че Иран би останал имунизиран срещу сирийските последици върху него, още повече че е подкрепял тероризма в района и упражняването му на световно ниво.Атаките на ДАЕШ ще се отразят умерено върху регионалните политики на Иран, като първата гражданска реакция на това бяха разпространените снимки на генерал Касим Сюлеймани на иракско-сирийската граница, редом с наемни убийци от афганистанките бригади \"Фатимиди\". Тенденцията, която се набива на очи, е, че режимът ще използва тези терористични атаки, за да продължи да подкрепя Асад в Сирия и \"Народна мобилизация\" в Ирак, твърдейки че е по-добре да се бори с ДАЕШ извън границите на Иран, отколкото във вътрешността му.Но въпреки това състресението се случи. Вестник \"Итимад\" излезе със статия, която разглежда атаките като \"златна възможност\" да се демонстрира национално единство и предупреди да не се правят детински опити за отмъщение. Друг вестник посочи с обвинителен пръст новия директор на отдела за Иран в ЦРУ Майкъл Дандрия.Проблемът в случая е, че приготвената отрова беше изядена. А угощението може да застигне и Иран.", "date": "2017-06-19", "title": "Иран причакваше ДАЕШ в чужбина, но се сблъскаха в Техеран"}
{"url": "https://news.bg/crime/predsedatelyat-na-sgs-poiska-nakazanie-za-sadiya-petya-krancheva.html", "text": "Председателят на Софийския градски съд Калоян Топалов поиска от Висшия съдебен съвет да бъде понижена в длъжност съдия Петя Крънчева.  В момента тя е съдия в Софийски градски съд, а се иска да бъде понижена (пратена) в Районен съд.Исканото наказание е за една година. С това предложение Топалов иска ВСС да образува дисциплинарно производство срещу Крънчева, информира \"Правен свят\".Предложението е в резултат на проверка на Инспектората към ВСС в СГС миналата година. В акта били дадени препоръки на Топалов да предприеме мерки за забавени от Петя Крънчева дела. Предложението ще бъде разгледано на утрешното заседание на Съдийската колегия на ВСС.Припомняме, преди две седмици съдийската колегия на ВСС отказа да образува дисциплинарни производства срещу Петя Крънчева, Николай Димов и Иво Дачев.Предложенията бяха на председателя на Върховния касационен съд Лозан Панов, който се мотивира с констатациите в доклада на СГС от април. Според документа през 2015 г. в съда са допуснати десетки нарушения на закона при искането и даването на разрешения за използване на СРС, включително и такива, довели до подслушване и следене на дипломати. Това е установила проверка, разпоредена от председателя на СГС Калоян Топалов и извършена от заместничките му Даниела Борисова и Мина Мумджиева.Миналата седмица Лозан Панов обжалва пред Върховния административен съд отказите на колегията да образува дисциплинарни производства срещу тримата съдии. От жалбите му става ясно, че мотивът на мнозинството в съдийската колегия на ВСС е бил, че председателят на ВКС се позовава на резултати от проверка, която не е извършена от компетентен, съгласно ЗСРС и Закона за съдебната власт, орган и следователно те не могат да послужат за изготвяне на предложение за налагане на дисциплинарно наказание.През октомври миналата година съдийската колегия на ВСС наказа Крънчева с намаляване на заплатата с 15% за една година. Тогава предложението също бе на шефа на ВКС и се базираше на констатациите в доклада от проверката в СГС в началото на 2015 г., извършена от членове на съвета. Те установиха, че Крънчева е подала невярна информация в съвета за разпределените ѝ дела.Съдийката обжалва наложеното й наказание, но ВАС спря производството до окончателното произнасяне на двете колегии по Тълкувателно дело №7 от 2015 г., което се отнася до дисциплинарните производства. Решението да бе взето на 10 май, то все още не е обявено.", "date": "2017-06-19", "title": "Председателят на СГС поиска наказание за съдия Петя Крънчева"}
{"url": "https://news.bg/education/i-prepodavateli-me-signalizirat-za-problemi-v-unss-obyasni-studentat-kezim-medev.html", "text": "Студентът Кезим Медев и член на Студентския съвет при УНСС заяви пред Нова телевизия, че след действията, които е предприел миналата седмица, с него са се свързали стотици студенти, които посочват порочни практики в университета.\"С мен се свързаха стотици студенти. Не можах да отговоря на всичките. Някои ми изпратиха и случаи, подобни на моя. С мен се свързват и преподаватели, които протестират срещу поведението на колегите си\", посочи студентът. По думите му между хората, които са се свързали за нередности в УНСС с него, имало и случаи от преди години, но всички не виждали смисъл да дадат гласност на проблемите си.В отговор на изказването на проф. Соня Докова, студентът ѝ пожела само здраве. Припомняме, професорът Соня Докова, уличена, че пуска студенти с празни изпитни листове, обяви, че единствената ѝ вина била, че е допуснала до изпит студента Кезим Медев, подал оплакването срещу нея. \"Това лице не трябваше да го допускам. По правилника той трябва да присъства на упражненията и на част от лекциите. А е идвал само веднъж на упражненията, и веднъж на лекциите. Смятам, че него Бог ще го накаже за това, което направи\", коментира проф. Докова.Студентът Медев допълни, че чисто човешки не съжалява за постъпката си, но не искал да създава такива проблеми. \"Аз харесвам университета си... активен съм, горд съм\", посочи Медев.Припомняме и че студентът Кезим Медев, който подаде сигнал за нередности при протичането на изпита на проф. Докова, беше наказан за това, че с действията си е уронил престижа на университета и не е спазил установения вътрешен ред в учебното заведение.В заключение Медев обясни, че в УНСС изпити не се взимат лесно. \"Уча, защото ако не е подготвя за изпит, не мога да го взема.\" Той обясни и че обсъжда с колеги и преподаватели среща с министъра на образованието за провеждането на промени. \"Инициирахме писмо до министерството, за да проведем една кръгла маса - студенти, неправителствени организации, университети, преподаватели. Да видим образователните модели и да се консултираме с преподаватели, които са били в чужбина.\" По този начин студенти и преподаватели заедно ще търсят решения на актуалните проблеми.В отговор на този призив министърът на образованието Красимир Вълчев увери, че такава среща ще бъде проведена. Според него темата за състоянието на висшите учебни заведения е много актуална и дискусията с младежи е задължителна.Според Вълчев решението на ръководството на УНСС да накаже студентът Кезим Медев е неуместно. По думите му било нормално в УНСС да се стигне до подобни действия, понеже въпросът бил публичен.Вълчев обясни, че \"още по времето на социализма се взе решението вузовете да бъдат мрежа от специализирани висши училища. След 90-те мрежата се универсиализира и всички започнаха да преподават всичко.\" Заради това, според Вълчев, университетите, създадени след 1990 г., били с ниско качество на образованието и ниска оценка. \"Има експанзивно разрастване, което сваля качеството.\"Според Вълчев решение на проблема може да се търси в преструктуриране на финансирането на вузовете - чрез увеличаване на финансирането към университетите с висока оценка и създаване на по-тясна свързаност с изискванията на пазара и реализирането на студентите.Относно проблемите с приема на първокласници в столицата и други големи градове в страната, Вълчев обясни, че най-вероятно тази година ще останат родители, които няма да успеят да пуснат децата си в първи клас в училище, което се намира в близост до домовете им.\"Места има за всички първокласници, във всички градове. Дефицитът е само за някои училища в някои градове\", обясни Вълчев. Той допълни, че МОН е констатирало вече злоупотреби с адресни регистрации, което е водещ фактор за приемането на децата в първи клас. \"Установиха се фалшиви разрешителни, голям брой деца, живеещи на едно място... Ще приемем постоянния адрес за водещ\", добави Вълчев. Постоянният адрес обаче ще стане критерии за прием от следващата година.", "date": "2017-06-19", "title": "И преподаватели ме сигнализират за проблеми в УНСС, обясни студентът Кезим Медев"}
{"url": "https://news.bg/int-politics/martin-shults-obeshtava-po-visoki-danatsi-za-bogatite.html", "text": "Германските социалдемократи, опитващи се да вкарат живец в своята паднала духом предизборна кампания, обещаха да повишат данъците за богатите и да премахнат плоския, удържан при източника, данък върху капиталовите печалби в опит да си върнат подкрепата на избирателите от работническата класа, съобщава \"Ройтерс\".\"Ще намалим данъчната тежест за ниските и средните доходи и ще подкрепим семействата\", коментира лидерът на Германската социалдемократическа партия Мартин Шулц пред журналисти.Тази стъпка би помогнала да се стимулира вътрешното търсене и да се намали търговския излишък на Германия чрез поглъщане на повече внос от други европейски страни, добави той.\"Нашето предложение е добро не само за Германия, но и за Европа\", подчерта Шулц.Той се надява да измести от поста канцлера Ангела Меркел, която се стреми към своя четвърти управленски мандат, на парламентарните избори на 24 септември.Ала лявоцентристката Социалдемократическа партия, която понастоящем е младши партньор в управляващата коалиция на Меркел, загуби инерция, след като първоначално постигна засилване на популярността си след номинирането на Мартин Шлуц за нов лидер на партията през януари.С разкриването на плановете си относно данъците, социалдемократите искат да поставят въпроса за социалната справедливост в центъра на предизборната кампания, макар че темата не е сред централните досега за избирателите. Социологическите сондажи дават двуцифрена преднина за консерваторите на Меркел пред социалдемократите.Шулц заяви, че Социалдемократическата партия ще увеличи горната данъчна ставка за доходите от заетост до 45% от сегашните 42 на сто. За да се избегнат по-високи данъци за семействата от средната класа, социалдемократите също така искат да вдигнат прага, от който се прилага най-високата данъчна ставка.", "date": "2017-06-19", "title": "Мартин Шулц обещава по-високи данъци за богатите"}
