{"url": "https://news.bg/int-politics/i-sinat-na-tramp-e-lagal-za-kontaktite-s-rusnatsi.html", "text": "Британският посредник, който е организирал срещата между руски представители и Доналд Тръмп-младши през юни 2016 г., по късно през същото лято е изпратил множество имейли на един от руснаците и на човек от близкото обкръжение на настоящия президент Доналд Тръмп, съобщи CNN с позоваване на свои източници.Това е първото свидетелство, че контактите между участниците са продължили и след това.Разкритията за имейлите поставят нови въпроси през разследващите в конгреса за това какво е обсъждано на срещата в Trump Tower. Синът на Доналд Тръмп в продължение на месеци твърдеше, че след като му е било обещано да получи компрометираща информация за Хилари Клинтън, разговорите са били концентрирани само върху осиновяванията на руски деца.Той уверяваше, че след срещата участниците не са контактували помежду си.", "date": "2017.12.07", "title": "И синът на Тръмп е лъгал за контактите с руснаци"}
{"url": "https://news.bg/comments/zashto-tramp-podpali-bureto-s-barut-v-jerusalim.html", "text": "Решението на американския президент Доналд Тръмп да признае Йерусалим за столица на Израел и да премести там американското посолство породи бурни реакции в палестинската и арабската преса. От израелска страна левият всекидневник \"Аарец\" се безпокои за последствията от това решение.\"Изборът на администрацията във Вашингтон да прехвърли американското посолство в окупирания Йерусалим предизвика крайни реакции на абсолютно отхвърляне, пише излизащият в Саудитска Арабия всекидневник \"Ал -Рияд\". Бихме предпочели да бъдат поставени основите на едно съгласувано решение, за да се възстанови надеждата за уреждане на проблема на принципа \"земя срещу мир.\" Това беше предложено от арабската мирна инициатива (инициирана от Саудитска Арабия и одобрена от Арабската лига) преди петнадесет години. Според тази инициатива стратегическият избор на арабските страни е справедливият и всеобхватен мир, който трябва да бъде постигнат чрез изтегляне на Израел от всички окупирани арабски територии през 1967 г. и признаване от страна на Израел на една независима, суверенна палестинска държава със столица Източен Йерусалим, в замяна на установяването на нормални отношения с арабите \".В редакционната си статия със заглавие \"Защо Тръмп подпали бурето с барут в Йерусалим?\" панарабският вестник \"Ал-Кудс\" пише, че решението на Тръмп показва едностранната визия на Вашингтон. \"Прехвърлянето на посолството в Йерусалим ще бъде положително дотолкова, доколкото ще изясни нещата. В действителност, то ще дооформи картината на сляпата пристрастност, която администрацията на Тръмп демонстрира по отношение на Израел. Американският президент вече назначи Дейвид Фридман, известен като яростен противник на решението за две държави, за посланик на САЩ в Израел и нареди затварянето на офиса на Организацията за освобождение на Палестина (ООП) във Вашингтон.\" Статията посочва затрудненото положение, в което Тръмп поставя своите арабски съюзници, особено саудитската монархия и египетския маршал Сиси: \"Тръмп напълно заложи на тези зловещи арабски режими (т.нар. умерени), които се разпадат. Съединените щати и Израел сега ще бъдат лишени от всякакви задръжки, за да потъпчат големите арабски каузи. Просто погледнете мълчаливите реакции на саудитците на това съобщение. \"С други думи, тези режими, които са показали близост с Тръмп, сега ще бъдат в немилост.Палестинската преса твърдо се противопоставя на съобщението. \" Йерусалим е емблема на Палестина\", пише всекиднвеникът от Рамалла \"Ал-Хайат ал-Джадида\". Без Йерусалим Палестина ще бъде само географска рамка, без корени и идентичност. Йерусалим - това е мястото, където сме били от зората на историята, там и никъде другаде. Йерусалим е нашата историческа, цивилизационна и религиозна дълбочина. Ние, палестинците, можем да разчетем всеки камък и задънена улица на стария град. Йерусалим е джамията \"Ал - Акса$, а също и Божи гроб. Всяка сутрин палестинците запечатват в съзнанието си един образ на Йерусалим или нещо от Йерусалим. Ето защо решението на американската администрация, било то на самия Тръмп или на някой друг, няма да ни отдели нас, палестинския народ, от Йерусалим . Евреите също казват, че Йерусалим е място, което им принадлежи, че в него се намира част от тяхното религиозно повествование. Ние не го отричаме и никога не сме го отричали. Ето защо ние призовахме и продължаваме да призоваваме Йерусалим да бъде град, отворен за всички привърженици на всички монотеистични религии. Но той, в основата си, е столицата на палестинската държава. \"Израелският вестник \"Аарец\" се опасява, че Тръмп е направил отровен подарък на Бенямин Нетаняху и на Израел.\"Въпросът е каква цена ще платим. Това решение ще саботира всяка мирна инициатива, ще предизвика реакция, която ще навреди на американските и израелските интереси в Близкия изток. И ще бъде ценен коз за иранската пропаганда. Това ще доведе до избухване на насилие, което ще дестабилизира палестинската власт. И, разбира се, ще струва много животи. Най-вероятно Тръмп не е чувал за известния \"Села Киумемену\" (\"Канарата на нашето съществуване\"), на който през 1996 г. Нетаняху се е позовал, за да оправдае едностранното си решение да отвори тунели под Стената на плача. Бунтовете струват живота на 17 израелски войници и около 100 палестински цивилни. Или както сполучливо обобщава ситуацията известният еврейски израз: \"Не, благодаря\".", "date": "2017.12.07", "title": "Защо Тръмп подпали бурето с барут в Йерусалим?"}
{"url": "https://news.bg/world/erdogan-i-abas-obviniha-tramp-v-potapkvane-na-mezhdunarodnoto-pravo-i-prestaplenie.html", "text": "Президентът на Турция Реджеп Ердоган обвини американския си колега Доналд Тръмп, че \"потъпква международното право\" с решението да признае Йерусалим за столица на Израел, информира Ройтерс.Ердоган има предвид резолюция на ООН от 1980 г. за статута на града. Той направи коментара по време на визита в Атина.Междувременно палестинският президент Махмуд Абас разкритикува решението на Тръмп като \"неприемливо престъпление\", информира АП.\"\", каза Абас по време на среща с краля на Йордания.Всички тези послания към Тръмп са заради това, което смятаме като неприемливо престъпление, изтъкна той и поясни, че Палестина се радва на подкрепата на арабите.Германският канцлер Ангела Меркел също коментира казуса. Тя подчерта, че Германия не подкрепя решението на Тръмп.Ние се придържаме към резолюциите на ООН. В тях се заявява ясно, че статутът на Йерусалим трябва да бъде решен като част от преговорите за решението за две държави и заради това искаме този процес да бъде подновен, каза тя.АФП съобщава, че протестиращи в Йордания са изгорили американското знаме и снимки на Тръмп по време на протест до американското посолство в Аман.Стотици участват в демонстрацията. Те призовават за затваряне на американското посолство, а също така скандират, че САЩ са \"източникът на тероризма\" по света, както и \"Смърт за Израел\".Подобни протести се провеждат в университети в Йордания, като студенти осъждат решението на Тръмп и призовават за бойкот на САЩ.Хиляди студенти скандират \"Долу американската хегемония\" и \"Да живее Йерусалим\".", "date": "2017.12.07", "title": "Ердоган и Абас обвиниха Тръмп в потъпкване на международното право и престъпление"}
{"url": "https://news.bg/politics/vpisvat-shefa-na-avtomagistrali-stoyan-belichev-v-upravitelniya-savet.html", "text": "Определят нов шеф на \"Автомагистрали\" ЕАД, стана ясно от думите на регионалния министър Николай Нанков по време на новия изпълнителен директор на \"Автомагистрали\" ЕАД.Предстои вписване на новия изпълнителен директор на \"Автомагистрали\" ЕАД Стоян Беличев, каза Нанков. Беличев ще бъде вписан като нов изпълнителен директор и член на Управителния съвет на \"Автомагистрали\" ЕАД.Причина за промяната в ръководство на държавното дружество е свързана не само с пропуски при поддръжката при зимни условия, а и с предишни неточности, уточни Нанков.Определят нов шеф на \"Автомагистрали\" ЕАД, стана ясно от думите на регионалния министър Николай Нанков по време на новия изпълнителен директор на \"Автомагистрали\" ЕАД.Предстои вписване на новия изпълнителен директор на \"Автомагистрали\" ЕАД Стоян Беличев, каза Нанков. Беличев ще бъде вписан като нов изпълнителен директор и член на Управителния съвет на \"Автомагистрали\" ЕАД. Справка на news.bg показа, че и сега Беличев е изпълнителен директор на дружеството.Причина за промяната в ръководство на държавното дружество е свързана не само с пропуски при поддръжката при зимни условия, а и с предишни неточности, каза Нанков.Според регионалния министър организацията за почистване на пътищата по време на снеговалежите през миналия месец е била добра като мобилизация на техника и наличност на материали.Той обяви, че в новите договори ще има по-строги санкции при неизпълнение на задължения от страна на пътноподдържащи фирми. Сключването им предстои да бъде през 2018 г.Въвеждането на такса \"солидарност\" и \"водни помощи\" ще бъдат обсъдени на предстоящото съвместно заседание на парламентарната Комисия по регионална политика, благоустройство и местно самоуправление и на парламентарната Комисия по околната среда и водите.Според Николай Нанков тези идеи не са нови и са свързани с търсене на възможности за подпомагане на един от най-недофинансираните сектори.Припомняме, предишният изпълнителен директор на \"Автомагистрали\" ЕАД Валентин Николов почина внезапно на 28 март 2017 г.", "date": "2017.12.07", "title": "Вписват шефа на \"Автомагистрали\" Стоян Беличев в управителния съвет"}
{"url": "https://news.bg/bulgaria/rakovodstvoto-na-pirogov-vizhda-protestite-kato-sabotazh.html", "text": "Като саботаж вижда протестите ръководството на УМБАЛСМ \"Н. И. Пирогов\". За управата на болницата не е ясно кой и защо цели \"Пирогов\" да не работи.\"Не е ясно кой и защо се стреми посредством, всякакви средства да саботира реформата в лечебното заведение\", изтъкнаха от ръководството на \"Пирогов\" в официален брифинг днес.По думите им болницата отчита подобрени финансови резултати, особено през последния месец, допълнителни средства от НЗОК, както и намаляване на дълговете.От управата на лечебното заведение обясниха, че преди Коледа ще бъдат изплатени, както месечните заплати, така и ДМС. Никой не е подписал декларация за преназначаване на изпитателен срок, доуточняват от администрацията.Всякакви други твърдения според тях са опит за уронване на престижа и авторитета на \"Пирогов\".Управата на \"Пирогов\" осъжда оценките и квалификациите на протестиращите лекари, сестри и служители на болницата. Ръководството на \"Пирогов\" уведоми, че категорично не се съгласява и остро протестира срещу \"начина на взимане на решение от бивши синдикални лидери и представители на няколко звена, по отношение на представянето на УМБАЛСМ \"Н. И. Пирогов\" пред обществото, по отношение на поставянето на оценки и квалификации\".Според ръководство всичко това уронва престижа на професионалистите, които работят в болницата.\"Декларативният и ултимативният тон, с които се подхвърлят неверни данни са абсолютни инсинуации\", категорични са от ръководството на болницата. Те намират действията на протестиращите и като удар по стабилността на системата на здравеопазването.", "date": "2017.12.07", "title": "Ръководството на Пирогов вижда протестите като саботаж"}
{"url": "https://news.bg/int-politics/hizbula-zakleymi-tramp-za-jerusalim-bilo-agresiya-zove-za-saprotiva.html", "text": "Депутати от ливанското радикално ислямистко движение \"Хизбула\" обявиха, че признаването на Йерусалим от страна на САЩ като столица на Израел представлява агресия срещу Палестина и съпротивата е единственият начин за възстановяване на изгубените права, съобщава \"Ройтерс\"Решението на американския президент Доналд Тръмп било \"най-лошото и най-опасното\" досега в сравнение с решенията на която и да било американска администрация, подчертаха от парламентарната група на \"Хизбула\" в ливанския парламент.Тръмп преобърна продължила с десетилетия американска политика, като призна спорния Йерусалим за столица на Израел. Решението застраши опитите за умиротворяване на Близкия изток и разтревожи както Арабския свят, така и западните съюзници на САЩ.Тръмп обяви, че администрацията му ще премести американското посолство от Тел Авив в Йерусалим, процес, който се очаква да отнеме години и който неговите предшественици не предприеха, за да избегнат разгаряне на напрежението.Парламентарната група на \"Хизбула\" \"призовава палестинците, арабите, мюсюлманите ... да действат бързо и ефикасно\", настоя депутатът Хасан Фадлала в телевизионно обръщение.\"Единственият начин за възстановяване на правата е този на съпротивата\", а решението на Тръмп елиминира преговорите като метод, се подчертава в изявлението.Статутът на Йерусалим - дом на свети места за мюсюлманите, евреите и християните - представлява една от най-големите пречки пред мирното споразумение между израелци и палестинци.Международната общност не признава суверенитета на Израел над целия град, смятайки, че преговорите между израелци и палестинци трябва да разрешат неговия статут. Никоя друга страна няма свое посолство в Йерусалим.Решението на САЩ ще има \"катастрофални последици, които застрашават регионалната и международната сигурност и стабилност\", се изтъква още в позицията на \"Хизбула\".То \"представлява коварна и злобна агресия срещу Палестина, палестинския народ, ислямските и християнските храмове, арабските и ислямските светове\", допълват от \"Хизбула\".Израел разглежда подкрепяната от Иран \"Хизбула\" като най-голямата заплаха за своите граници. Шиитското политическо и военно движение е изпращало оръжия в палестинските територии, обяви неговият лидер Хасан Насрала през миналия месец.\"Хизбула\" и Израел воюваха през 2006 г., като загинаха около 1200 души в Ливан, повечето цивилни, и 160 израелци, повечето от тях войници.", "date": "2017.12.07", "title": "\"Хизбула\" заклейми Тръмп за Йерусалим - било агресия, зове за съпротива"}
{"url": "https://news.bg/world/shokovo-pokachvane-na-bitkoyna-usd16-750.html", "text": "Шоково покачване на цената на цифровата валута биткойн, съобщава Forexlive.Днес стойността на един биткойн достигна исторически връх от 16 750 долара.За минути един биткойн е поскъпнал с 500 долара.Впоследствие цената му падна под 16 000 долара.От Forexlive отбелязват, че е трудно да се проследи точната му стойност, тъй като на различните борси за обмен на криптовалути цената му е различна.По-рано през деня съобщихме, че криптовалутата отбеляза нов исторически връх, достигайки над 15 000 долара за един биткойн, като само за един ден поскъпна с над 2000 долара.", "date": "2017.12.07", "title": "Шоково покачване на биткойна - $16 750 "}
{"url": "https://news.bg/int-politics/ot-vanshno-savetvat-da-ne-patuvame-do-jerusalim-vitleem-i-palestinskite-teritorii.html", "text": "От Министерството на външните работи и посолството ни в Тел Авив предупреждават сънародниците ни да избягват пътуване до Йерусалим и Витлеем, както и Палестинските територии, съобщиха от МВнР.Причината е, че се очакват публични демонстрации и локални прояви във връзка с решението на САЩ по статута на Йерусалим като столица на Израел.Към момента няма информация за ограничения в движението, за непредвидени и неконтролируеми действия, но в градовете Йерусалим и Витлеем, както и в Палестинските територии се очаква да има масови прояви, които могат да доведат до инциденти.Ако ви предстои пътуване, следва да се избягват публични места с масово струпване на хора, препоръчват дипломатите ни. Те съветват хората да имат повишена бдителност при ползването на градски транспорт.Съветваме пътуващите български граждани да следят в медиите текущата информация за обстановката в посочените места и да изпълняват стриктно указанията на властите.Заради възможността за публични демонстрации и протестни прояви и в други държави от Близкия изток и Северна Африка от Външно призовават сънародниците ни които са в региона да проявяват повишена бдителност и да избягват публични места с масово струпване на хора, както и да се осведомяват за обстановката и да изпълняват стриктно указанията на властите.", "date": "2017.12.07", "title": "От Външно съветват да не пътуваме до Йерусалим, Витлеем и Палестинските територии"}
{"url": "https://news.bg/world/gaza-izstrelya-raketi-po-izrael-1.html", "text": "Израелската армия съобщи, че сирени за тревога са чути на границата с Ивицата Газа, след като са били изстреляни две ракети, пише \"Таймс оф Израел\".Ракетите са паднали в морето.Сирените са пуснати в регионите Шаар Негев и Хоф Ашкелон, както и в град Ашкелон.Според \"Аарец\" ракетите са изстреляни от Газа и са паднали на територията.Ракетите са изстреляни на фона на покачващото се напрежение в Газа и на Западния бряг след решението на американския лидер Доналд Тръмп да признае Йерусалим за столица на Израел.", "date": "2017.12.07", "title": "Газа изстреля ракети по Израел"}
{"url": "https://news.bg/world/tramp-mozhe-da-iztegli-sasht-i-ot-nafta.html", "text": "Исканията на САЩ в рамките на преговорите за НАФТА са неприемливи за Канада и Мексико. Разминаванията в позициите в крайна сметка ще доведат до безизходица и САЩ ще обявят намерението си да напуснат споразумението.Това очаква банката \"Голдман Сакс\", съобщава Forexlive.Банката отбелязва, че за момента търговският представител на САЩ Робърт Лайтхайзър изглежда е готов да позволи преговорите да се провалят, освен ако не успее да си осигури големи отстъпки.НАФТА, въведена за пръв път през 1994 г., елиминира повечето тарифи за търговията между Съединените щати, Канада и Мексико.Президентът на САЩ Доналд Тръмп многократно предупреди, че може да изтегли страната от НАФТА, ако не договори по-добри условия за Съединените щати с Канада и Мексико.Трите страни водят преговори за ревизиране на 23-годишното споразумение.", "date": "2017.12.07", "title": "Тръмп може да изтегли САЩ и от НАФТА"}
{"url": "https://news.bg/crime/pozharnikarite-otkriha-261-narusheniya-v-zavedeniya-kadeto-shte-praznuvat-na-8-mi-dekemvri.html", "text": "Пожарникарите провериха 725 обекта преди студентския празник 8 декември, съобщиха от МВР.Проверените места са предимно в планинските и морски курорти, и в големите областни центрове. При проверките е обърнато внимание на създадената организация за осигуряване на пожарна безопасност. Огнеборците са прегледали условията за успешна евакуация и пожарогасене, състоянието на електрическите и вентилационните инсталации, на системите за гасене и известяване при пожар и за управление на дим и топлина.В 132 от проверените обекти са открити 261 нарушения на изискванията за пожарна безопасност. Най-честите пропуски са свързани с липса или неактуализирани документи, неизправно евакуационно осветление и електро инсталации, недостатъчен брой, необозначени или непроверени уреди за първоначално пожарогасене, необозначаване на евакуационни изходи с аварийно евакуационно осветление, използване на помещения не по предназначение им, липса на монтирани брави тип \"антипаник\" на крайните евакуационни изходи и др.В хода на проверките са връчени 121 писмени разпореждания и 4 протокола за резултатите от извършена комплексна проверка. Инспекторите са съставили 24 акта за установяване на административни нарушения. След съставените актове от Пожарната информират, че ще проверят как са изпълнени предписанията.", "date": "2017.12.07", "title": "Пожарникарите откриха 261 нарушения в заведения, където ще празнуват на 8-ми декември"}
{"url": "https://news.bg/world/britanskata-kralitsa-pusna-v-eksploatatsiya-krasten-na-neya-samoletonosach.html", "text": "Кралица Елизабет II официално пусна в експлоатация най-новия и най-големия самолетоносач на Великобритания по време на церемония, информира АФП.Самолетоносачът е кръстен на името на кралицата - \"Кралица Елизабет\".Бойният плавателен съд, който струва 3 милиарда британски лири (3,4 милиарда евро, 4,0 милиарда долара), е определян като \"истински флагмански кораб на XXI век\".\"Кралица Елизабет\" превъплъщава най-добрата британска технология и иновация, каза кралицата по време на церемония на борда на кораба в Портсмут.Тя поясни, че през следващите години и десетилетия самолетоносачът ще показва решимостта на страната в световен план.На самолетоносача ще работят до 1000 души екипаж. Той може да побере 40 самолета. \"Кралица Елизабет\" е с дължина 280 метра и е с маса 65 000 тона.Великобритания е без самолетоносач, откакто правителството извади от експлоатация няколко плавателни съда през 2010 г., което беше част от строги мерки за икономии, за да се намали дефицитът.Самолетоносачът бе кръстен на кралицата през 2014 г., но не се очаква да бъде напълно оперативен до 2021 г.", "date": "2017.12.07", "title": "Британската кралица пусна в експлоатация кръстен на нея самолетоносач"}
{"url": "https://news.bg/politics/vmro-slusha-vnimatelno-kakvo-kazva-erdogan-v-gartsiya.html", "text": "Турският президент Ердоган говори с гръцките си колеги за съдбата на \"мюсюлманската общност\" в Тракия. Това пише заместник-председателят на ВМРО Искрен Веселинов във Фейсбук в коментар на първото посещение на турски държавен глава в Гърция след над 60-годишно прекъсване.\"Не за пръв път турската държава претендира за някакви права върху тази общност, странно защо разглеждайки я като част от своето културно пространство на Балканите. Турският президент даже искал да посети въпросните райони на Западна Тракия в хода на посещението си в Гърция. Става дума за района на Ксанти, Гюмюрджина (Комотини) и Дедеагач (Александруполис), където в склоновете на Родопите до Бяло море живеят хора с български майчин език, известни като помаци, и всеки български турист в този район добре знае това, пише Веселинов.Той коментира, че сега духовната връзка на тези хора с България е почти прекъсната. Гръцката държава съзнателно или не - допуска турцизация на това население. Според Веселинов, това явно това им изглежда по-безопасно в сравнение с историческата истина и възстановяването на историческата справедливост.За съжаление, южната ни съседка допуска изучаване на турски език в тези райони, в които местните хора не знаят и дума турски, пише патриотът.От ВМРО напомнят, че внимателно следят и ще продължат да следят и занапред съдбата на това население. Организацията се опитва да полага грижа за запазване на езиковите връзки от двете страни на родопската граница.Напомняме, че България не трябва да остане безучастна, ако някой се опитва да пренаписва историята, да вменява на тези хора чуждо съзнание и да ги откъсва от българското културно землище, пише Искрен Веселинов.", "date": "2017.12.07", "title": "ВМРО слуша внимателно какво казва Ердоган в Гърция"}
{"url": "https://news.bg/world/trima-ubiti-pri-strelba-v-uchilishte-v-sasht.html", "text": "Най-малко трима души са убити, а повече от дузина са ранени при стрелба в средно училище в северната част на американския щат Ню Мексико тази сутрин, обявиха от полицията, цитирана от \"Фокс нюз\" и други местни медии.Шерифът на окръг Сан Хуан Кен Кристесен разкри пред репортери, че тримата загинали са ученици в учебното заведение Aztec. Той поясни, че стрелецът е мъртъв, но не каза дали заподозряният е сред тримата загинали.Училището е в близост до резервата Навахо нейшън, на около 300 километра от най-големия град в щата Албакърки.Нападението е станало около 09,00 часа местно време.", "date": "2017.12.07", "title": "Трима убити при стрелба в училище в САЩ"}
{"url": "https://news.bg/politics/radev-obsadi-s-eksperti-ot-svetovnata-banka-izgrazhdane-na-uskoritel-s-tehnologiya-ot-tsern.html", "text": "Президентът Румен Радев запозна експерти от Световната банка с инициатива за създаването у нас на международен институт за устойчиво развитие с научен център, в който да бъде изграден ускорител на ядрени частици с технология от ЦЕРН, съобщиха от президентството.Днес Радев се срещна с представители на международната финансова институция. Той апелира Световната банка да подкрепи със своята експертиза усилията на България да трансформира своята икономика, така че двигатели на растежа да бъдат секторите с висока добавена стойност.Идеята на проекта е да бъдат обединени на едно място наука, образование и медицина на високо ниво.\"Тази идея се подкрепя както от научните среди на Балканите, така и от държавни институции\", добави Румен Радев. При посещението му в Париж подкрепа за идеята е изразена и от страна на ЮНЕСКО.Президентът отново подчерта необходимостта от всеобхватен подход към Западните Балкани, в който освен за транспортна и енергийна свързаност, да се работи и за по-тясна интеграция в сферата на науката и образованието.Представителите на Световната банка изразиха готовността си да предоставят своята експертиза по представените от българския държавен глава проекти. Те откроиха и ролята на България като фактор на стабилност и за задълбочаване на регионалната интеграция в Югоизточна Европа.На срещата беше потвърдено и желанието на институцията да работи за постепенното преодоляване на пречките пред човешкия и икономически обмен в нашия регион и за постигането на реален напредък в регионалното сътрудничество.По думите на държавния глава изострящите се демографски проблеми на страната ни и енергоемкостта на българската икономика, налагат търсенето на качествена промяна и развитие именно на икономическите сектори, използващи висока професионална експертиза и високо технологични производства.", "date": "2017.12.07", "title": "Радев обсъди с експерти от Световната банка изграждане на ускорител с технология от ЦЕРН"}
{"url": "https://news.bg/world/netanyahu-postavi-tramp-v-panteona-na-tsionizma.html", "text": "Премиерът на Израел Бенямин Нетаняху заяви, че решението на американския президент Доналд Тръмп да признае Йерусалим за столица на Израел е едно от ключовите събития в историята на еврейската държава, пише \"Таймс оф Израел\".\"\", каза Нетаняху във видео, качено в социалните мрежи.Той добави, че е съобщил на Тръмп, че ще влезе в историята с това решение на САЩ.Според Нетаняху решението на Тръмп се приема от всички израелци.Междувременно израелски източник разкри, че Нетаняху е разговарял с американския президент три пъти през последните дни. Те са обсъдили решението за признаване на Йерусалим за столица на Израел.Нетаняху е уверил Тръмп, че статуквото на Храмовия хълм ще се запази.Относно международната реакция представителят поясни, че отговорът на държавите от Централна и Източна Европа е бил \"премерен\".\"\", поясни представителят и добави, че еврейската държава действа и в други райони по света, създавайки нови отношения с Латинска Америка, Азия и Африка.Източникът разкри, че Нетаняху ще посети Париж и Брюксел в началото на следващата седмица във връзка с казуса за Йерусалим. Премиерът на еврейската държава ще се срещне с френския президент Еманюел Макрон, с шефа за външната политика на ЕС Федерика Могерини и с всички външни министри на страните членки на ЕС.За първи път от две десетилетия Нетаняху ще е първият действащ премиер на Израел, който ще се срещне с всички външни министри на ЕС.", "date": "2017.12.07", "title": "Нетаняху постави Тръмп в пантеона на ционизма"}
{"url": "https://news.bg/int-politics/germanskite-sotsialdemokrati-glasuvaha-za-pregovori-s-merkel.html", "text": "Делегатите на конгреса на Социалдемократическата партия на Германия гласуваха за започване на предварителни преговори с блока ХДС/ХСС за сформиране на правителство, предаде Дойче веле. Решението беше взето след многочасови дебати.Около 600 делегати гласуваха за започването на разговори за \"голяма коалиция\" или правителството на малцинството начело с канцлера Ангела Меркел. Третият вариант води към предсрочни избори.Опитът на младежката организация на социалдемократите да осуети възможността за сформиране на \"голяма коалиция\" не срещна подкрепа.Председателят на партията Мартин Шулц се обяви за преговори с ХДС/ХСС без да се изразява предпочитание към определен резултат.\"Не трябва да управляваме на всяка цена. Но и не бива да се стремим на всяка цена да не управляваме.\" - заяви Шулц.По думите му, СДПГ трябва да е фактор за укрепването на Европа, да се погрижи за работещите в ерата на цифровите технологии, да работи за революционни промени в образованието, ограничаване на климатичните промени и гарантиране на системите за социално осигуряване.\"Именно затова искаме да водим преговори без предварителни условия и да видим до какви решения ще стигнем. Важно е да настояваме за максимално осъществяване на социалдемократическата програма.\" - подчерта Шулц.Първите преговори между ръководствата на политически сили ще се състоят през идната седмица.За започване на коалиционни преговори по същество ще се произнесе извънредният конгрес на социалдемократите през януари.Конгресът преизбра Шулц за председател на партията.", "date": "2017.12.07", "title": "Германските социалдемократи гласуваха за преговори с Меркел"}
{"url": "https://news.bg/int-politics/v-germaniya-prodavat-besilki-za-mamcheto-merkel.html", "text": "Прокуратурата в германския град Кемниц потвърди, че са се отказали от разследване на социален клуб, който е продавал миниатюрни бесилки с прикачени бележки към тях, на които пишело \"Запазено за Ангела \"Мамчето\" Меркел\" и \"Запазено за Зигмар \"глупака\" Габриел\", съобщава \"Дойче веле.Меркел е канцлер на Германия, а Габриел е вицеканцлер и действащ външен министър.Бесилките за първи път са били забелязани през октомври 2015 г. на демонстрация в Дрезден, организирана от антиислямското движение ПЕГИДА, макар че разследващите са се съсредоточили върху обвиненията, че \"патриотичен\" социален клуб в град Нидердорф, малък град близо до Кемниц, искал да прави и продава реплики на бесилките за 15 евро.От прокуратурата уточниха, че бесилките не представлявали \"призив за извършване на престъпление\", тъй като те са били само за продажба в клуба и са се предлагали на малък брой хора.Нещо повече, бесилките не трябвало да се разбират буквално, а само като \"символично желание за политическата смърт на назованите политици\", уточняват германските прокурори, като добавят, че думите \"мамче\" и \"глупак\" показвали, че смъртните заплахи не били сериозни и че следователно бесилките трябвало да се разглеждат като изкуство.Берлинският адвокат Кристиян Шерц е вбесен от формулировките на прокуратурата, определяйки ги като провал на върховенството на закона в провинция Саксония, където се намират Кемниц и Нидердорф.", "date": "2017.12.07", "title": "В Германия продават бесилки за \"мамчето\" Меркел "}
{"url": "https://news.bg/economics/maya-manolova-atakuva-aktove-na-kevr-za-tsenata-na-vodata.html", "text": "Омбудсманът Мая Манолова поиска по-ниска цена на водата, която идва по гравитачен път и КЕВР да прилага критерии в полза на гражданите, а не на монополите или поне да балансира.По думите й актовете на Комисията за енергийно и водно регулиране (КЕВР) са необжалваеми от гражданите и затова тя обмисля да атакува текстовете в Конституционния съд.\"Не смятам, че тези актове трябва да бъдат обявени за индивидуални административни актове, които никой няма право да обжалва\", обясни омбудсманът. Мая Манолова се включи в общественото обсъждане, което се проведе в КЕВР във връзка с новата цена на водата в столицата.Манолова обясни, че има повече от 30 жалби от различни населени места заради драстичното поскъпване на водата. Тя подчерта, че не разбира защо, когато водата се добива по гравитачен път, цената й се увеличава драстично. Манолова поиска КЕВР да преценява в интерес на гражданите, а не да се договаря с монополистите зад гърба на гражданите.Според нея заседанието на Комисията не може да замести публичното обсъждане. По думите й има проблеми с нормативната уредба, която казва, че цената на една територия е еднаква, но това не е така.\"Проблем е и фактът, че тези актове не подлежат на обжалване, което сериозно мисля да атакувам в КС. Това са текстове от закона, които не дават възможност на гражданите да обжалват. Регулаторът си определя в интерес на монополистите, гражданите си плащат и нямат възможност да обжалват.\"Тя отбеляза, че когато се определя социалната поносимост, КЕВР е имала възможност да вземе две методики, които дават различни числа, като едната на места дава 100% повече от първата. Оказва се, че КЕВР взимат изследването, което дава по-високи стойности.Според закона трябва да има общи условия в договорите, а ВиК вместо с договори, общували със заповед, с която определят цената на водата.Преди заседанието на КЕВР няколко граждани протестираха пред сградата срещу вдигането на цената на водата в София.На заседанието на КЕВР бе обсъдено изменението на цените на ВиК услугите в 14 населени места. Очаква се цената на водата в някои населени места да скочи драстично.По време на обсъждането на цените на водата от Комисията Борис Цветков - общински съветник от БСП, заяви, че когато концесионерът си отиде, вероятно пораженията по стената на язовир \"Бели Искър\" ще са още по-големи. Той предложи да не се увеличава цената на водата, докато не бъде проведено обществено обсъждане. Посочената инфлация като основание за вдигане цената на водата била с 2,5 пъти повече от реалната. Това щяло да повлияе грешно на решението според Цветков.От Съюза на пенсионерите също подчертаха, че не е направено обществено обсъждане.От друга НПО предложиха на КВЕР да внесат в Народното събрание изискване до абсолютен достъп до вода на всеки, а не цената да е преграда пред водата.В заключение на обсъждането Мая Манолова заяви, че инфлацията е 0,7%, а не 1,93% , както е в сметките на КЕВР и това прави цената в полза на ВиК операторите. Тя заяви, че ще се обърне към прокуратурата да протестира решението на Комисията, което тя ще вземе, защото критериите са в полза на ВиК дружествата.", "date": "2017.12.07", "title": "Мая Манолова атакува актове на КЕВР за цената на водата"}
{"url": "https://news.bg/crime/predadoha-na-sad-5-litsa-zadignali-35-hil-lv-ot-inkaso-sluzhitel.html", "text": "Софийската градска прокуратура (СГП) внесе в съда обвинение спрямо 5 лица за обира на инкасо служител, извършен на 23 март 2016 г.По случая са обвинени 5 души - Красимир Б., Николай К., Георги И., Кирил М. и Борислав А. Те са обвинени за това, че в сговор са извършили грабеж в особено големи размери.Красимир Б. и Николай К. са обвинени за съизвършителство помежду им. Останалите трима са били помагачи при обира.По случая е установено, че около 12 часа на 23 март миналата година служител на ЗБК \"Балкан\" АД беше обран, докато носи чанта с пари за внасяне в банка. Служителят тръгнал от офиса на акционерното дружество, носейки в чанта 35 000 лв. На около 20 метра от сградата обаче служителят е нападнат от двама от обвиняемите. Единият от тях му нанесъл силен удар в задната област на главата и го повалил на земята. Другият опрял нож до врата на пострадалия и го заплашил, след което издърпал чантата му.Извършителите напуснали местопроизшествието и на предварително уговорено място се срещнали с другите трима помагачи, за да си поделят сумата. Със своя дял от плячката единият извършител си закупил лек автомобил, а другият - велосипед.След задържане на извършителите част от противозаконно отнетата сума е открита у тях.Предстои Софийски градски съд да насрочи дата за разглеждането на делото.", "date": "2017.12.07", "title": "Предадоха на съд 5 лица, задигнали 35 хил. лв. от инкасо служител"}
{"url": "https://news.bg/world/izraelski-grad-pochita-amerikanskiya-lider-s-park-donald-tramp.html", "text": "Северният израелски град Кирят Ям ще открие нов парк, който ще бъде именуван \"Доналд Тръмп\" в чест на решението му да признае Йерусалим за столица на Израел.Това заяви кметът на града Давид Евен Цур, цитиран от \"Таймс оф Израел\".\"\", се отбелязва в съобщение на кмета, в което се допълва, че е взето решение за създаването на парк \"Доналд Тръмп\".Цур добави, че разглеждат възможността да поканят Тръмп за откриването на парка през април 2018 г.", "date": "2017.12.07", "title": "Израелски град почита американския лидер с парк „Доналд Тръмп”"}
{"url": "https://news.bg/crime/mayka-izostavi-bebeto-si-v-pernik.html", "text": "Майка е изоставила бебето си в Перник, съобщи Нова телевизия.Жената дала бебето на непозната жена с молбата тя да го гушне за момент. Когато непознатата поела бебето в ръцете си, майката на детето побегнала и изоставила бебе си в непознатата.Оказва се, че непознатата жена е учителка. Тя първоначално се стъписала и не знаела какво да направи. Учителката отнесла детето в близкото училище - Основно училище \"Св. Иван Рилски\".На мястото били повикани и екипи на социалните служби и полицията.Към момента няма информация за самоличността на майката на детето. По случая вече тече разследване.", "date": "2017.12.07", "title": "Майка изостави бебето си в Перник"}
{"url": "https://news.bg/int-politics/bryuksel-predupredi-london-krayniyat-srok-na-pregovorite-izticha-v-nedelya.html", "text": "Европейската комисия предупреди, че срокът за преговори с Лондон изтича в неделя и няма да бъде удължен, съобщават световните информационни агенции.Брюксел е казал на Тереза Мей, че тя трябва до полунощ в неделя да излезе с работещо споразумение за Брекзит, или лидерите на Европейския съюз няма да бъдат в състояние да започнат преговори по бъдещите търговски отношения по време на срещата на върха на ЕС през следващата седмица.От Европейската комисия подчертаха, че съобщенията, че Жан-Клод Юнкер е готов да удължи преговорния процес до следващата седмица били \"некоректни\".Говорейки пред журналисти в Брюксел, говорител на ЕК настоя, че напредъкът трябва да бъде постигнат \"тази седмица, в тази сграда\", или няма да има достатъчно време, за да се сключи споразумение.В понеделник Тереза Мей беше в Брюксел, като се беше настроила за сключване на проектоспоразумение с лидерите на останалите 27 страни членки на ЕС, но то беше \"торпилирано\" в последния момент от нейните коалиционни партньори от северноирландската Демократична юнионистка партия (DUP).Вчера високопоставен представител на Брюксел заяви пред журналисти, че Юнкер е готов да изостави всичките си планове, включително онези за началото на следващата седмица, за да се срещне с Тереза Мей и да сключат сделката.Но днес говорителят на Европейската комисия опроверга тази информация, изтъквайки на пресконференция в Брюксел: \"Ние тук в комисията все още обсъждаме с Лондон и всички страни членки на ЕС, особено с Дъблин. Засега няма решение. Ние сме готови да приемем министър-председателя Тереза Мей във всеки момент, когато те са готови. Това трябва да се случи тази седмица, в тази сграда. Ние работим през цялата седмица, 24 часа в денонощието, като нашата работна седмица включва и неделя\".", "date": "2017.12.07", "title": "Брюксел предупреди Лондон: Крайният срок на преговорите изтича в неделя"}
{"url": "https://news.bg/politics/pazim-cherno-more-s-neoborudvani-korabi.html", "text": "Българска фирма ще строи двата кораба за ВМС. Това стана ясно от думите на военния министър Красимир Каракачанов по време на блицконтрола в ресорната комисия.Нашата фирма преборила две немски фирми, както и конкуренти от Италия, Испания, Франция и Холандия. Само родната \"Делфин\" отговаря на изискванията, обясни министърът и съобщи, че се изготвя договор.Миналата година са намалени парите за строежа на корабите със 164 милиона лева. Това, според Каракачанов, довело до отпадане на останалите кандидати. До края на годината трябва да се подпише договор.Командирът на ВМС контраадмирал Митко Петев обясни, че някои фирми кандидати в търга се спънали от превода на български. Нашата страна не им дала исканото удължаване на срока. \"Делфин\" успяла да се вмести в сроковете, които й поставила държавата.Шефът на комисията по отбрана Константин Попов се поинтересува има ли риск, че има само един изпълнител. По отношение на законодателството няма никакъв риск, поясни контраадмирал Митко Петев. Стриктно се изпълнила законовата рамка за обществените поръчки, както и евронормите в сферата. Той бе категоричен, че придобиването на двата нови патрулни кораба ще намалят рисковете пред колективната отбрана. Фирмата вече е построила три военни кораба. Освен това нашия Делфин е в съдружие с фирми с оборот от 38 милиарда евро. Социалният ефект е голям, убеден е контраадмирал Петев.Предоговорено е въоръжението и сензорите за корабите. Офертата на доставчиците важат 370 дни от подаване на офертата, стана ясно още от думите му. Затова е важно до година да изпълним целостта на проекта, обясни командващият ВМС.Дори и социалистите останаха доволни от чутото. Така се прави, похвали Славчо Велков. Според него всичко е станало прозрачно.Срокът за изграждане на корабите е 5-6 години. До 2020 г. първият кораб ще е на вода, до 2021 година и вторият трябва да излезе от корабостроителницата. Корабите ще влизат само за оборудване с оръжия.Договорът за корабите ще разкрие 450 работни места, стана ясно по-късно от думите на Митко Петев пред медиите. Освен това се дава възможност за всички корабостроителници в следващите 35 години да участват в поддръжката. Това е изключителен инвестиционен проект, който дългосрочно дава позитивно икономическо развитие, смята контраадмиралът. Инвестициите в проекта ще генерират БВП.Индустриалното сътрудничество директно ще бъде изпълнено, коментира командващият ВМС. Ние сами ще развиваме нашата индустрия, при това гарантирано с трансфер на високи технологии от водещи фирми от отбраната, заяви контраадмирал Петев.", "date": "2017.12.07", "title": "Пазим Черно море с необорудвани кораби"}
{"url": "https://news.bg/world/v-arzhentina-razporediha-arest-za-eksprezidenta-kristina-kirhner.html", "text": "Аржентински съдия издаде заповед за арест на бившия президент Кристина Кирхнер за предполагаемо покриване на иранска роля във връзка с атентат в еврейски център в Буенос Айрес през 1994 г., съобщава АФП, позовавайки се на съдебен източник.При атентата загинаха 85 души.Заповедта за арест включва и искане за снемане имунитета на Кирхнер, която беше президент от 2007 г. до 2015 г. и сега е сенатор. Според самия политик случаят е \"нелеп\".\"\", каза съветник на бившия президент пред осведомителната агенция.Кирхнер е обвинена, че е сключила споразумение с Техеран, което е позволило на заподозрени ирански официални представители, които са наредили атаката да бъдат разпитани от аржентински магистрати в Техеран, а не в Буенос Айрес.Първо Сенатът на Аржентина ще трябва да отнеме имунитета на Кирхнер преди да бъде задържана, отбелязва Ройтерс.Федералният съдия Клаудио Бонадио също е издал заповед с мярка домашен арест за бившия външен министър Хектор Тимерман.Кирхнер също е разследвана за корупция и пране на пари.", "date": "2017.12.07", "title": "В Аржентина разпоредиха арест за експрезидента Кристина Кирхнер"}
{"url": "https://news.bg/regions/shofyor-sazdava-haos-v-nasreshtnoto-na-am-hemus.html", "text": "Видео, показващо как автомобил се движи в насрещното платно на движение на АМ \"Хемус\", стана хит в социалните мрежи. Шофьорът не само пътува в насрещното платно на магистралата, но и в най-лявата, изпреварваща, скоростна лента на движение.Видеото е заснето на АМ \"Хемус\" на 5 декември, вторник. На кадрите ясно се вижда как автомобил \"Ауди\" с регистрация от област Враца кара в изпреварващата лента на насрещното платно. Водачът се движи през цялото време с включени аварийни светлини.Въпреки аварийките водачът не се съобразява с трафика и другите участници в движението и не отбива встрани, нито преминава и в най-дясната, аварийна лента на движение. Пред водача се отваря и възможност дори да отбие на бензиностанция в насрещното платно, но той умишлено не го прави и продължава да шофира в насрещното.На видеото се вижда ясно още и как друг автомобил, движещ се в правилното платно, захожда да изпреварва ТИР. Леката кола се движи сравнително бързо, но се налага да намали, за да избегне челен удар с аудито.Само за два дни видеото е гледано над 110 хиляди пъти във Фейсбук. Авторът на клипа съобщава по време на видеото регистрационния номер на нарушителя.", "date": "2017.12.07", "title": "Шофьор създава хаос в насрещното на АМ \"Хемус\""}
{"url": "https://news.bg/int-politics/reshenieto-na-tramp-uslozhnyava-polozhenieto-v-blizkiya-iztok-obyavi-kremal.html", "text": "Решението американския президент Доналд Тръмп да признае Йерусалим за столица на Израел усложнява положението в Близкия изток. Това обяви говорителят на Кремъл Дмитрий Песков, цитиран от руските медии.Кремъл изрази загриженост, че решението на Тръмп подкопава перспективите за мирно уреждане на дългогодишния конфликт и заплашва да раздели международната общност.\"Какво трябва да се направи? Ние трябва да продължим да търсим дипломатическо решение, но положението определено се усложни\", коментира Песков.Говорителят на Кремъл също така отбелязал степента на неодобрение на жеста на Тръмп на международната сцена, особено сред палестинците.Решението на американския президент предизвика враждебна реакция в Арабския свят, като радикалното ислямистко палестинско движение \"Хамас\" изключи възможността за признаване на Йерусалим като столица на Израел и призова за започването на поредна арабска интифада, или въстание срещу Израел.Междувременно еврейската общност приветства решението, призовавайки другите страни да последват примера на САЩ.", "date": "2017.12.07", "title": "Решението на Тръмп усложнява положението в Близкия изток, обяви Кремъл"}
{"url": "https://news.bg/politics/hristo-ivanov-sabira-izvanparlamentarna-komisiya-bulgartabak.html", "text": "Изпълнителният съвет на Движение \"Да, България!\" реши заедно с партньори от демократичната общност да състави анкетна комисия \"Контрабандтабак\". Призовавам всеки, който разполага с информация по темата за приватизацията, скритите собственици, контрабандата, прането на пари, съсипваните на производствените мощности на \"Булгартабак\", както и за политическия и прокурорски чадър върху този казус, да ни съдейства. Този призив отправи бившият правосъден министър Христо Иванов пред медиите. Той увери, че ще гарантира анонимността на хората, които биха съдействали.Решението му идва седмица, след като призова политическите сили в парламента да създадат анкетна комисия за доклада на турските служби. В документа се говори за контрабанда на цигари с източник \"Булгартабак\". От прокуратурата още търсят доклада и мястото, където се споменава тази информация, пише бившият правосъден министър и лидер на \"Да България\" Христо Иванов.Той припомня, че са поискали парламентът да изясни: \"кой държи политически и прокурорски чадър над казуса\", както и да бъде свикано заседание на КСНС по темата. Нито парламентарните партии, нито държавният глава (Румен Радев - б.р.) ни отговориха по какъвто и да било начин. Очевидно ги е страх от тази тема, констатира Иванов.\"След едноседмична пропагандна канонада, вчера Пеевски изкара на улиците на София стотици свои служители и се опита да се скрие зад гърбовете им\", пише Иванов и допълва, че бил поканен в сутрешния блок на обществената телевизия БНТ, след което участието му е отложено. Подобна ситуация се получила с още две телевизии.\"Точно този похлупак от мълчание и страх позволява на цялата схема около Булгартабак да съществува с години. Позволи и ще позволява и други подобни казуси - АЕЦ \"Белене\", КТБ, другите гнили ябълки в банковия и застрахователен сектори, черната дупка в здравеопазването...\", пише Иванов.Припомняме, по време на протеста на служещите от \"Булгартабак\" пред офиса му, той се опита да разговаря с работниците, но техните организатори не му позволиха.\"Това, което националната телевизия не ми позволи да им кажа днес, е че ние искаме всичко, което искат и те за себе си: нормална работа, в нормална компания, в свободна и правова държава\", пише бившият правосъден министър.Той припомня закриването на фабриката в София и как уволнените им колеги протестираха пред парламента. \"Ние искаме \"Булгартабак\" да има нормален инвеститор с пазарна стратегия, а не анонимен криминален феодал, който източва дружеството и поетапно ликвидира работните места\", заяви Христо Иванов.\"Искаме служителите да работят и получават адекватно възнаграждение със защитени трудови права, а не да ги държат в зависимост и да ги принуждават да участват в организирани протести като жив щит и да им казват кога да говорят, кога мълчат, и как да гласуват\", пише той.", "date": "2017.12.07", "title": "Христо Иванов събира извънпарламентарна комисия „Булгартабак“"}
{"url": "https://news.bg/int-politics/severna-koreya-ne-iskala-eskalatsiya-na-naprezhenieto-sas-sasht-ubezhdavat-v-rusiya.html", "text": "Руски сенатор, който се е срещнал с посланика на Северна Корея в Русия, заяви, че Пхенян не искал да ескалира напрежението със САЩ заради своята ракетна програма, но не се боял от война, съобщават руските медии.Сенаторът Константин Косачев, който е председател на Комисията по външните работи към Съвета на федерацията (горната камара на руския парламент), е коментирал следното:\"От страна на Северна Корея беше потвърдено, че КНДР не се интересува от ескалация на конфликта, да не говорим за започването на военни действия, но също така тя не се страхува от война.\"", "date": "2017.12.07", "title": "Северна Корея не искала ескалация на напрежението със САЩ, убеждават в Русия"}
{"url": "https://news.bg/politics/kitay-otpusna-oshte-52-stipendii-za-nashi-studenti.html", "text": "Отпускат допълнително 52 стипендии за обучение на български студенти в Китай. Това стана ясно по време на среща между държавния глава Румен Радев и заместник-председателя на Китайската народна политическа консултативна конференция Чен Юан и водената от него делегация. Политическият консултативен съвет на китайския народ е държавен орган, който чрез политически консултации и сътрудничество участва активно в управлението на държавата, съобщиха от администрацията на президента.Румен Радев покани повече китайски студенти да изберат да се обучават в българските университети.\"Между България и Китай има отлични политически отношения, основаващи се на взаимно доверие и уважение. Нашето желание е тези отношения да намерят израз и в практически измерения, включително и чрез осъществяването на големи инвестиционни проекти\", заяви държавният глава.Разширяването на туристическия обмен е сред основните приоритети на двустранното сътрудничество. Румен Радев заяви, че ако китайската държава открие директна самолетна линия до България, това ще доведе до засилване на туристическия поток\".В България има консенсус и политическа воля за всестранното развитие и задълбочаване на приятелското партньорство и сътрудничество с Китай и изпълването им с конкретно съдържание.\"България подкрепя инициативата на президента Си Дзинпин \"Един пояс, един път\", която цели подобряване на свързаността между Европа и Азия и желае да бъде част от нея. Обща беше позицията, че е необходимо двустранният потенциал за сътрудничество да се реализира по прагматичен и ефективен начин чрез инвестиции в български индустриални и технологични зони, логистични бази, производствени мощности и научно-развойни центрове.Предстоящото Българско председателство на Съвета на ЕС е и възможност за задълбочаване на всеобхватното стратегическо партньорство ЕС-Китай. \"България подкрепя и високо оценява инициативата за сътрудничеството между Китай и страните от Централна и Източна Европа \"16+1\" и участва в различните й формати\", каза Румен Радев. Той допълни, че нашата страна ще бъде домакин на следващата такава среща през 2018 г.", "date": "2017.12.07", "title": "Китай отпусна още 52 стипендии за наши студенти"}
{"url": "https://news.bg/bulgaria/2566-dushi-poluchili-pomosht-v-planinite-prez-2017-g.html", "text": "Планинската спасителна служба е оказала помощ на 2566 души през 2017 г. Това става ясно от изказването на директора на ПСС Емил Нешков на ежегодната пресконференция на службата.По думите му става ясно, че през 2017 г. Планинската спасителна служба е оказала помощ на 2566 души - 2457 от тях са случаи на ски писта и 94 спасителни акции със 109 пострадали във високите части на планината и 8 смъртни случая.Той обясни, че ПСС са сформирали 32 отряда, разположени в подпланинските селища на България. В тях участват 526 правоспособни планински спасители. 47 от спасителите са щатни, а всички останали са доброволци.По думите на Нешков две са основните причини за инциденти в планината. Първата е подценяването на условията в планината - снежната покривка, метеорологичните условия. Другата основна причина е плод на човешка дейност, а именно надценяването на собствените възможности.Той призова хората да използват безплатното мобилно приложение на Планинската служба, с което бързо и навременно могат да бъдат установени координатите на някой в планината.Председателят на БЧК Христо Григоров изтъкна колко е важно да бъдем информирани. Григоров обяви новата им инициатива - Планинска грижа. Чрез нея ще може да бъде събиран финансов ресурс и да бъде връщан в обществото под формата на учебни програми и превенция.\"В крайна сметка е много по-добре да се инвестират пари в превенция, отколкото да се дават после пари за грижа и обгрижване на болни\", коментира Нешев. Той пожела на всички любители на планината безаавариен сезон и по-малко загубени хора.От ПСС чакат Закон за доброволчеството. Това изтъкна председателят на службата Веселин Ганчев. Той обясни, че нормативната уредба на доброволчеството е особено необходима, защото официалните работодатели на доброволци не ги освобождават от работа. Те не разбират колко важно и отговорно е да си доброволец, смята Ганчев. \"Крайно време е да бъде решено със закон или с друга нормативен акт\", допълни той.\"Знам каква е тръпката\", предупреди Ганчев скиорите, които се канят да бъдат на пистите в първия ден от зимния сезон. Председателят на ПСС обясни обаче, че изкуствената снежна покривка, каквато ще има тогава, води до по-тежък травматизъм.Той също призова всички почитатели на зимния туризъм да си направят планинска застраховка. ", "date": "2017.12.07", "title": "2566 души получили помощ в планините през 2017 г."}
{"url": "https://news.bg/int-politics/srabskiyat-ultranatsionalist-sheshel-otkazva-da-se-varne-v-tribunala-v-haga.html", "text": "Ултранационалистическият сръбски лидер Воислав Шешел обяви, че няма да присъства на разглеждане на жалба по неговото дело през следващата седмица пред Трибунала на ООН в Хага за военните престъпления в бивша Югославия, съобщава \"Асошиейтед прес\".Шешел се зарече, че \"никога няма да се върна там доброволно\".Трибуналът в Хага през миналата година оправда Шешел за военни престъпления по време на войните на Балканите през 1990-те години, но прокурорите обжалваха присъдата.Разглеждането на жалбата трябва да се проведе в съда, който гледа жалби от трибунала, който прекратява дейността си в края на месеца.Прокурорите първоначално обвиниха Шешел за престъпления, включващи преследвания, убийства и изтезания заради неговата подкрепа за сръбски паравоенни структури по време на войните в Хърватия и Босна. Шешел прекара години в ареста на трибунала, след като се предаде през 2003 г.Шешел, който ръководи Сръбската радикална партия, е депутат в сръбския парламент.", "date": "2017.12.07", "title": "Сръбският ултранационалист Шешел отказва да се върне в трибунала в Хага"}
{"url": "https://news.bg/world/germaniya-deportira-migranti-v-afganistan-i-pakistan.html", "text": "Германия депортира бежанци в Афганистан и Пакистан, потвърдиха представители на германските власти, цитирани от ДПА.Агенцията коментира, че решението е спорно заради конфликта в региона.Два самолета кацнаха в сряда вечерта в пакистанската столица Исламабад и в афганистанската столица Кабул в четвъртък сутринта.Източниците поясниха, че на двата самолета е имало 27 афганистанци и 28 пакистанци, включително бежанци и мигранти, които са се опитали да влязат в Германия с фалшиви документи.Това е най-голямата депортирана група афганистанци от първия полет през декември 2016 г., когато бяха върнати 34 души в Кабул.Общо са извършени 8 полета за депортиране на бежанци. Германия е върнала 155 афганистанци в страната им, докато 250 000 афганистанци са пристигнали в Европа само през 2016 г.Германското вътрешно министерство съобщи пред ДПА, че сред 27-те мъже на борда 17 са с криминално минало, 8 не са сътрудничили на властите и двама са заподозрени за тероризъм.Властите ограничиха депортацията до само тези три групи след бомбена атака до германското посолство в Кабул през май.Някои от депортираните са задържани от граничните власти на Чехия и Австрия при опит да влязат в Германия и са предадени на германските власти.", "date": "2017.12.07", "title": "Германия депортира мигранти в Афганистан и Пакистан"}
{"url": "https://news.bg/int-politics/sasht-predupredi-grazhdanite-si-za-zaplahi-po-tsyal-svyat.html", "text": "САЩ предупреди гражданите си за заплахи по цял свят. Като част от усилията на Държавния департамент за предоставяне на информация на американски граждани, свързани с безопасността и сигурността, актуализират Предупреждението си с информация за продължаваща заплаха от терористични действия по света, политическо насилие и престъпна дейност срещу американски граждани и интереси в чужбина.С това си съобщение, заместват предходното, публикувано на 14 септември, информира Държавният департамент на САЩ. Гражданите на САЩ се насърчават да поддържат високо ниво на бдителност и да предприемат подходящи стъпки, за да повишат осведомеността си за сигурността, когато пътуват. Посолствата на САЩ в световен мащаб остава в повишено състояние на тревога. Терористичните групи, включително ИДИЛ и Ал Кайда техни сътрудници и тези, вдъхновени от такива организации, имат намерение да атакуват граждани на САЩ, където и да са. Терористите все по-често използват не толкова сложни методи на атака, за да се насочат по-ефективно към струпване на хора, включително използването на оръжия с остриета, пистолети и превозни средства като оръжия. Европа: Терористичните групи продължават да извършват атаки в Европа, тъй като чуждестранните бойци се завръщат от Сирия и Ирак, докато други лица могат да бъдат радикализирани или вдъхновени от пропагандата на ИДИЛ.Европейските власти продължават да предупреждават за допълнителни атаки срещу големи събития, туристически обекти, ресторанти, търговски центрове, места за богослужение и транспортния сектор, което често води до повишаване сигурността на забележителности и обществени места, както и координирани операции за борба с тероризма.Африка: В някои части на Африка на юг от Сахара има терористични, партизански и бунтовнически групи, а потенциалът на атаките на Ал Кайда или ИДИЛ е висок в няколко западноафрикански страни и страни, граничещи със Сомалия. Източна Азия и Пасифик: Въоръжени терористични и престъпни групи работят в източноазиатския и тихоокеанския регион и може да се опитат да се насочат към американски граждани, особено за отвличания в крайбрежните и отдалечените острови в източната част на малайзийската държава Сабах и южната част на Филипините. В Индонезия се увеличават арестите, свързани с тероризма, и заблудените парцели, както и няколко атаки в малък мащаб и опити за атаки. Периодичните актове на насилие в Тайланд оставят безпокойство.Гражданите на САЩ са предупредени да избягват всички пътувания до Северна Корея/Корейска народнодемократична република (КНДР) поради сериозния риск от арест и дългосрочно задържане. Близкия изток и Северна Африка: Терористичните групи са много активни в Близкия изток и Северна Африка. Правителството на САЩ остава силно загрижено за възможните атаки срещу гражданите на САЩ.Ирак, Сирия, Йемен и Либия се считат за насилствени и непредсказуеми военни зони и няма официално дипломатическо присъствие в САЩ в последните три държави. Гражданите на САЩ трябва да избягват тези райони.Терористичните групи са демонстрирали способност да извършват атаки в целия регион, което представлява пряка и непряка заплаха за гражданите на САЩ. Правителствени служители в региона са загрижени за потенциалното завръщане на чуждестранни бойци след териториалните загуби на ИДИЛ в Ирак, Сирия и Либия.Южна и централна Азия: Правителството на САЩ оценява, че терористичните групи в Южна Азия може да планира атаки в региона. Гражданите на САЩ трябва да избягват пътуването до Афганистан. Редица установени терористични организации и други екстремисти представляват опасност за гражданите на САЩ в Пакистан.Екстремистки елементи също са активни в Индия, както е посочено в неотдавнашно спешно съобщение. Терористите са удряли множество цели и институции в Бангладеш.Западно полукълбо: въстаническите групи, въоръжените престъпни банди и местните терористи остават активни в Латинска Америка, Карибите и Канада. Хаити е особено уязвима от насилствени политически протестни действия, някои от които са пряко насочени към интересите на САЩ. Сегашната политическа криза на Венецуела е струвала живота на повече от 100 души.", "date": "2017.12.07", "title": "САЩ предупреди гражданите си за заплахи по цял свят"}
{"url": "https://news.bg/int-politics/i-talibanite-i-afganistanskiyat-prezident-sa-vazmuteni-ot-tramp-za-jerusalim.html", "text": "Афганистанските талибани осъдиха решението на Тръмп за Йерусалим като столица на Израел, определиха го като \"безразсъдна стъпка\" и считат, че ще \"разпали огъня на конфликт в целия свят, особено в Близкия изток\", съобщава АП.Изявление на талибаните към медиите съобщава, че с решението си Америка е показла своето \"колониално лице и е обявило враждебност към исляма, както и подкрепа за политиката на окупация и колонизация на мюсюлманските земи\".Изявлението призовава и мюсюлманите по света и ислямските държави да подкрепят \"потиснатия палестински народ\".Междувременно афганистанският президент Ашраф Гани заяви, че правителството му е \"дълбоко загрижено\" за решението на Тръмп, което \"наранява чувствата на целия ислямски свят\".", "date": "2017.12.07", "title": "И талибаните и афганистанският президент са възмутени от Тръмп за Йерусалим"}
{"url": "https://news.bg/comments/jerusalim-podarakat-na-netanyahu-ot-tramp-za-hanuka.html", "text": "Има нещо, което всеки, независимо дали харесва или не американския президент, трябва да признае на Доналд Тръмп. Това е фактът, че той умее да разбужда духовете и да не оставя хората, които следят американската политика, в неутрално блаженство и апатия. Дори и срамежливата мимоза сигурно е излязла от статиката си на растителен вид и е формирала отношение, когато Тръмп реши да изкара САЩ от Парижките споразумения.Нещата стават още по-чувствителни обаче, когато говорим за климата, но не за природния, а политическия, и не за статута на срамежливата мимоза, а за този на гордия и исторически Йерусалим.Тук въпросите стават повече от отговорите, а последните не са еднозначни.Защо посочването на Йерусалим за столица на Израел бе добър ход от страна на Тръмп?Със своето решение Доналд Тръмп направи нещо, заради което се печелят избори: изпълни си обещанието, дадено пред американските избиратели. А именно: ако стане президент, да потвърди Йерусалим като столица на Израел. Въпреки че това е тема, в която дори и републиканските избиратели в САЩ не са обединени, то със сигурност тя се подкрепя от социално-консервативните бели републиканци. Следователно, с това си решение, у дома американският президент със сигурност натрупа точки пред един от основните сегменти на собствената му електорална коалиция.Добре е и това, че Тръмп реши да не се съобразява с \"червената линия\", която предишния ден му бе \"поставена\" от турския президент Реджеп Ердоган (чиято реакция е събирателна за ислямския свят), който заяви, че подобен ход е неприемлив за мюсюлманските държави. Доналд Тръмп обаче не е Барак Обама, а позитивната равносметка от това е, че авторитарно конструираните лидери от Близкия изток - било секуларно, било ислямистки ориентирани - са склони да се съобразяват повече със САЩ, когато последните ги адресират със сила, а не с диалогичност.Джордж Буш-син, например, бе изградил инстинктите на редовия гражданин на Република България от град Меричлери - първо удряше, а после мислеше. Подобно поведение със сигурност си имаше своите поведенчески пропуски, но лидерите от ислямския свят предпочитаха да не полемизират темата.От град Меричлери обратно към Йерусалим. Направи впечатление, че когато произведе Йерусалим като столица на Израел, Доналд Тръмп не спомена града като \"неразделна столица\". Какво означава това? Американският президент си остави вратичка за предстоящия преговорен процес между израилтяните и палестинците, така че статутът на Източен Йерусалим, който според арабските и ислямски страни трябва да бъде столица на хипотетична Палестинска държава, да бъде евентуално решен впоследствие.В известен смисъл позитивно може да се разглежда и това, че физическото преместване на американското посолство от Тел Авив в Йерусалим ще отнеме време и изобщо не е ясно кога ще се случи на практика. Това ще отвори диапазон от време за допълнителни преговори, така че вече изригващата лавина от протести да изстине. Преместването на посолството на САЩ от Северен в Южен Лондон отнема вече 10 години. А атмосферата в Йерусалим очевидно, че е много по-сложна от тази в столицата на Великобритания.Когато говорим за позитивните измерения на хода на Тръмп, трябва да се отчита същевременно и вътрешно-политическата ситуацията Бенямин Нетаняху. И това, че израелският премиер е стратегически съюзник на американския президент. А Нетаняху е изправен пред сериозни проблеми: от съдебен характер (обвинения в корупция) и от политическо естество (отслабващата подкрепа за партията му \"Ликуд\"). А възбуждането на темата за статута на Йерусалим може да бъде само от полза на израелския премиер, защото това ще доведе до три неща.Първото е, че ще отклони вниманието от обвиненията в корупция спрямо Нетаняху.Второто е, че при подобна атмосфера на конфронтация близките до Нетаняху партии от националистическия и религиозен сектор на Израел - като формациите на Авигдор Либерман и Нафтали Бенет - автоматично ще увеличат подкрепата си. С тяхна помощ \"Ликуд\" на Нетаняху може да парира електоралния ръст на центристите (\"Йеш Атид\") и съпротивата на отколешните си противници от лявото (събрани в коалиция, лидирана от лейбъристите). В момента, в който социологията покаже именно това, Нетаняху ще зареже крехкото си мнозинство в Кнесета и ще предизвика предсрочни избори.Третото е, че самият Нетаняху ще се чувства по-комфортно и ще бъде по-силен в такава поляризирана атмосфера. Когато регионалният контекст на Тел Авив е доминиран от анти-израелска реторика - каквато вече се демонстрира в ивицата Газа, Западния бряг, Йордания и Турция - Нетаняху винаги се представя по-добре на избори. А на тези избори той ще има и допълнителен аргумент: Йерусалим.Или с други думи, решението на Доналд Тръмп да потвърди Йерусалим като столицата на Израел е подаръкът за Нетаняху от американския президент по случай текущата Ханука.Не на последно място, с този си ход американският президент показа, че не се поддава на натиск. Очевидно, че Тръмп не се стресна от предупредителните сигнали, които дни преди това летяха към Вашингтон - и от приятели, и от врагове на САЩ.Защо посочването на Йерусалим за столица на Израел бе лош ход от страна на Тръмп?Това решение обаче означава предварителен прът в колелото на амбицията на американския президент да разреши израелско-палестинския конфликт. За целта американското трио - Джерард Кушнер - Джейсън Грийнблат - Дейвид Фрийдам - разработва конкретен план, който трябва да бъде представен на Израел и Палестинската автономия през 2018-та година. Когато обаче новият факт за статута на Йерусалим вече е постановен от американската страна, която се е ангажирала да бъде посредник между враждуващите такива, каква ще е мотивацията на палестинците да се ангажират с преговорния процес?И след това: какво се случва с концепцията \"два народа - две държави\"? Та, нали Източен Йерусалим, чийто контрол от страна на Израел е непризнат от ООН и до днес, трябваше да бъде столица на хипотетичната палестинска държава от тази концепция? Без Източен Йерусалим обаче \"два народа - две държави\" стават едно голямо нищо за Палестинската автономия, доколкото концепцията веднага губи привлекателността си за арабите и мюсюлманите. Защото, дори и палестинците да се съгласят, другите държави от региона няма да го направят. Там е ал-Акса, която е третата по святост джамия за ислямския свят.А това, че Тръмп е изпуснал \"неделим\" пред града е слаба утеха за арабските и ислямски страни. Тъй като те знаят две неща. Едното е, че израелското законодателство третира Йерусалим - \"изцяло и обединен\", като столица на Израел. Другото е, че Тръмп се съобразява с Нетаняху.Рухването на рамката \"два народа - две държави\" не е проблем за Бенямин Нетаняху, доколкото е съмнително дали актуално израелският премиер има изобщо желание да се побира в нея. Но това е проблем за Доналд Тръмп, тъй като той изрично се ангажира да разреши отколешния Близкоизточен конфликт, изработен ключ към който е именно тази рамка.Ако този сорт аргументи можем да определим като про-палестински, то с лекота може да посочим и про-израелски такива, според които ходът на Тръмп също е недалновиден.Например, хубаво е да се отчита, че преговорите за помирение и сътрудничество между палестинските фракции \"Фатах\" и \"Хамас\", инициирани и ръководени под опеката на Египет, бяха \"зациклили\". Между двете формации стояха тежки разногласия - ще се разоръжи ли военното крило на \"Хамас\" - ал-Кассам, ще бъдат ли интегрирани бойците и актива на \"Хамас\" в сектора сигурност на Палестинската автономия в ивицата Газа и откъде ще идват парите за заплатите им.Всичко това допринасяше за разногласията между \"Фатах\" и \"Хамас\", които, ако не беше императивното поведение на Кайро, сигурно щяха да развалят преговорите досега. За да улесни тренда на разногласие, израелската страна \"невинно\" правеше това, което зависи от нея (например, взривяването на позиции и тунели на \"Хамас\" в ивицата Газа).Уви, ходът на Тръмп ще промени всичко това: \"Хамас\" и \"Фатах\" ще забравят поне временно различията си и ще се обединят срещу Израел и САЩ.Още повече, че в момента както в Палестинската автономия, така и в нейната диаспора, нямаше човек, който можеше да консолидира палестинските формации. И двете основни партии страдаха от проблеми, сред които криза на легитимността (особено силно при \"Фатах\") и кризата на ресурсите (характерният случай на \"Хамас\").Но процесът на консолидация не приключва с тази между \"Фатах\" и \"Хамас\". Ходът на Тръмп се оказа това, което даде повод на Турция и Саудитска Арабия, обтегнали деликатно отношенията си след катарската криза, да заговорят отново в един глас.Същото направиха и отколешните врагове Иран и Саудитска Арабия. При последните поне знаем, че това няма да продължи дълго.Също така със сигурност за \"скритото\" и \"тайното\" сътрудничество между Израел и Саудитска Арабия срещу Иран щеше да е по-полезно темата за Йерусалим да не се появява сега, а догодина - в рамките на предстоящите преговори между израилтяните и палестинците.И не на последно място, ако погледнем малко по-мащабно вече, ще видим, че казусът със столицата на Израел ще е втората тема, по която ЕС и САЩ ще имат разногласие спрямо региона оттук насетне. Първата, разбира се, е Ядреното споразумение с Иран.В крайна сметка: добър или лош бе ходът на Тръмп?Консенсусът по толкова деликатна тема едва ли е възможен. Със сигурност обаче би било полезно, ако казусът с Йерусалим се мисли предимно експертно, а не политически. Ако се доверим на подобен подход, ходът на Тръмп изглежда рисков. Посоката е вярна, но времето не бе преценено правилно.", "date": "2017.12.07", "title": "Йерусалим - подаръкът на Нетаняху от Тръмп за Ханука"}
{"url": "https://news.bg/economics/simeon-slavchev-ne-chuva-argumenti-za-poskapvaneto-na-vodata-v-sofiya.html", "text": "Предвиденото увеличение на цената на водата в София е 9%. Предстои днес КЕВР да вземе решението дали столичани ще продължат да плащат по 2,15 лв. за кубик или от 2018 г. толкова вода ще им струва 2,31 лв. Според представители на Столична община решението за повишаването на цените е неаргументирано.\"Това увеличение е неаргументирано. Така беше и в началото на годината, когато цената поскъпна с 18%. Като общински съветници поискахме да видим резултатите от проверката на КЕВР. Те обаче не ни бяха предоставени по време на исканото увеличение. Докладът се появи в Столична община чак през есента\", припомни общинският съветник и съпредседател на \"Политическа група 5\" инж. Симеон Славчев.Той допълни, че Софийска вода още в началото на 2017 г. са заложили увеличение с над 20 %, но за да мине то пред КЕВР го намалили на 18%. По думите на Славчев това е причината сега цената да се вдига с тези 9% от 2018 г.Общинският съветник обаче изтъква, че отново няма икономическа обосновка за подобно повишение на цената.На заседание на комисията на постоянната комисия по инженерна инфраструктура и енергийно планиране в СОС, от дирекция концесионен контрол докладвали, че само част от препоръките на КЕВР към Софийска вода са изпълнени.Като зам.-председател на постоянната комисия Симеон Славчев предложил да се обобщят констатациите, по които не са предприети мерки от концесионера след направената проверка на КЕВР. Членовете подкрепили предложението му. Оказва се обаче, че Столична община е безсилна. Увеличението е заложено в бизнес-плана на концесионера.\"Въпреки това \"Софийска вода\" АД генерира достатъчен паричен поток за изпълнение на инвестиционната програма по одобрените от КЕВР бизнес планове, като изплащане на лихви към фирмата - майка е необосновано, а обслужването на кредити и съответно високите финансови разходи на \"Софийска вода\"АД водят само до намаляване финансовия резултат през годините\", коментира още Славчев.", "date": "2017.12.07", "title": "Симеон Славчев не чува аргументи за поскъпването на водата в София"}
{"url": "https://news.bg/world/tilarsan-sasht-vyarvat-v-mira-i-podkrepyat-reshenieto-za-dve-darzhavi-izrael-i-palestina.html", "text": "Държавният секретар на САЩ Рекс Тилърсън отговори на критиките срещу президента Доналд Тръмп във връзка с решението на администрацията да признае Йерусалим за столица на Израел, информира АП.Тилърсън подчерта, че американският лидер просто признава действителността.Той защити хода на Тръмп в кулоарите на конференция на Организацията за сигурност и сътрудничество в Европа във Виена. Но външните министри на страните членки осъдиха решението.Топ дипломатът на САЩ добави, че Вашингтон все още подкрепя решението за две държави в разрешаването на израелско-палестинския конфликт, \"ако това е желанието на двете страни\".По думите му окончателният статут на Йерусалим трябва да бъде решен от израелците и палестинците.Той подчерта, че \"целият свят\" иска мирен процес и САЩ още вярват, че има възможност за мир.", "date": "2017.12.07", "title": "Тилърсън: САЩ вярват в мира и подкрепят решението за две държави – Израел и Палестина"}
{"url": "https://news.bg/int-politics/irak-privika-poslanika-na-sasht-nastoya-da-otstapyat-za-jerusalim.html", "text": "Ирак настоя правителството на САЩ да се откаже от решението си да признае Йерусалим като столица на Израел и привика американския посланик в Багдад, за да му връчи протестна нота заради решението, съобщава \"Ройтерс\".Американският президент Доналд Тръмп ревизира продължилата около 7 десетилетия политика на САЩ и призна Йерусалим като столица на Израел, застрашавайки мирния процес в Близкия изток и обезпокоявайки Арабския свят и западните съюзници.Ирак, в който мнозинството от населението изповядва шиитския ислям, е единствената страна, която е съюзник едновременно с регионалната сила Иран и САЩ.От външното министерство на Ирак уточниха, че са привикали американския посланик в Багдад и че са му предали нота, протестирайки срещу решението на Тръмп.\"Предупреждаваме за опасните последици на това решение за стабилността на региона и света\", изтъкнаха в изявление на иракското правителство, като допълниха: \"Американската администрация трябва да се откаже от това решение, за да прекрати всякаква опасна ескалация, която ще подхрани екстремизма и ще създаде благоприятни условия за тероризма\", заяви той.Върховният шиитски духовник на Ирак аятолах Али ал Систани също осъди решението на Тръмп и призова \"уммата\", или ислямската нация, да обедини усилията си и да си възвърне Йерусалим.\"Това решение е осъдено и заклеймено, то накърни чувствата на стотици милиони араби и мюсюлмани\", се подчертава в изявлението на аятолаха.", "date": "2017.12.07", "title": "Ирак привика посланика на САЩ, настоя да отстъпят за Йерусалим"}
{"url": "https://news.bg/regions/zhritsa-na-lyubovta-predizvika-verizhna-katastrofa-kray-vratsa.html", "text": "Верижна катастрофа е блокирала преминаването по международния път Е-79 край Враца, съобщи bTV.Катастрофата е възникнала след като водач на лек автомобил спрял рязко в пътното платно в посока Монтана, за да остави на пътя жрица на любовта, возеща се в автомобила.Вследствие на внезапното спиране на леката кола движещият се зад нея микробус също катастрофира. Водачът на микробуса успял да намали скоростта на превозното средство, но колата зад него го бутнала. След секунди друг микробус се ударил в учебен автомобил.Верижната катастрофа се разминава без сериозно пострадали хора. Леко са били ранени двама то водачите на превозните средства.Работата по случая продължава.", "date": "2017.12.07", "title": "Жрица на любовта предизвика верижна катастрофа край Враца"}
{"url": "https://news.bg/society/kzp-vnimavayte-s-novopoyavili-se-internet-targovtsi-po-praznitsite.html", "text": "Най-рисково, включително и по празниците, е пазаруването от търговци, които се появяват за кратко в интернет пространството, предупреди председателят на Комисията за защита на потребителите-КЗП, Димитър Маргаритов.\"От края на ноември до Нова година е най-активният период на пазаруване и рисковете за потребителите са по-големи. Има приповдигнатост, еуфория и по-лесно могат да бъдат измамени от недобросъвестни търговци. Потребителите да бъдат подозрителни в добрия смисъл на думата, особено когато забелязват нови онлайн магазини\", обясни Маргартов.\"По никакъв начин не искам да кажа, че не трябва да възникват такива. Но обръщаме внимание, че е лесно и бързо да проверите, ако се съмнявате, че може да има проблем\", допълни той и препоръча потребителите да имат предвид отзивите на други клиенти, но да не им се доверяват безпрекословно.С предстоящи законодателни промени на европейско ниво скоро КЗП ще има възможност да сваля съдържание от електронни магазини на некоректни търговци.\"Това са нови постановки, залегнали в Регламент, одобрен преди две седмици от Европейския парламент. Предстои да бъде имплементиран в националните законодателства на държавите-членки в следващите най-много две години\", обясни председателят на КЗП.Маргаритов добави, че когато тези промени са факт, КЗП ще има възможност при установяване на административно нарушение или нелоялна търговска практика да блокира съдържанието до отстраняване на несъответствията. На този етап това се постига във взаимодействие с ГДБОП.\"Въпреки традиционния скептицизъм на българина, че намаленията не са реални, че някой използва момента, за да продаде залежала стока или отправи нереална оферта, се оказа, че доста хора се втурнаха да пазаруват по време на \"Черния петък. Видяхме големите опашки пред търговските центрове, виждаме и статистиката на онлайн магазините, която показва значително активизиране на потребителите в точно този момент\", коментира Маргаритов и добави, че извършените над 200 проверки във връзка с кампанията при около 30 случая са установени нарушения.Маргаритов изрази наблюденията си, българският потребител все повече се интересува и става все по-взискателен и към себе си, и към търговците. \"Покрай \"Черния петък\" в социалните мрежи имаше коментари как хората следят динамиката на цените в определен период от време и все по-трудно биха могли да бъдат излъгани с нещо, което е увеличено вчера и е намалено днес\", посочи той. С падането на снега съвместно с Държавната агенция по метрологичен и технически надзор ще бъдат проверени информационната обезпеченост на ски пистите и техническата изправност на съоръженията.", "date": "2017.12.07", "title": "КЗП: внимавайте с новопоявили се интернет търговци по празниците"}
{"url": "https://news.bg/politics/karadaya-spana-ninova-za-vota-na-nedoverie.html", "text": "БСП отлага събарянето на . Преговорите с ДПС се закучиха, научи News.bg от свои източници в двете партии.Социалистите напирали за вота, но лидерът Корнелия Нинова обяснила, че тази акция на червените се отлагала за 2018 г. Оправданието за пред вътрешните опоненти била отсъствието на лидера на ДПС Мустафа Карадайъ.Партията му активно участва в преговорите за свалянето на третото управление на Борисов. Хората на Карадайъ не искали да водят разговори със социалистите, без да съгласуват тезите си с лидера, който обаче не е в София.Социалистите били притеснени, че разговорите за вота се бавят прекалено много.Крайният срок за окончателно стиковане на темата и аргументите е утре. Мустафа Карадайъ обаче се връща в края на седмицата и ДПС няма да преговарят с левицата дотогава. Така шумно прокламираният вот на недоверие остава за догодина.Вътрешната опозиция в БСП обаче е крайно недоволна, че няма да се осъществи най-силното политическо оръжие за партия, която не е на власт, и иска да събори политическият си опонент.Партийното ръководство на Позитано 20 успокоявало, че вот ще има. Опозицията на лидера Корнелия Нинова обаче контрааткува с аргумента, че темата се проточва във времето, а по време на европредседателството вот на недоверие бил крайно неуместен.", "date": "2017.12.07", "title": "Карадайъ \"спъна\" Нинова за вота на недоверие"}
{"url": "https://news.bg/energy/smenen-kabel-garantira-po-sigurna-dostavka-na-tok-v-9-stolichni-rayona.html", "text": "От Електроразпределителното дружество за София и Югозападна България - ЧЕЗ, смениха кабел 110 kV в София \"Енос\". Така се повишава сигурността на електрозахранването на 9 столични района, съобщиха от дружеството.Районите са Триадица, Красно село, Средец, Лозенец, Красна поляна, Възраждане, Илинден, Младост и Искър. С подменения кабел се засилва сигурността на доставката на електричество, което включва както домакинства, така и държавни институции, болници, производствени и офис сгради, трамвайната и тролейбусната мрежа на градския транспорт.3,2 млн. лева е инвестицията, при която бе сменен стар маслен кабел с 3 километра и 930 метра нов сух кабел 110 киловолта.От дружеството очакват с тази подмяна да намалеят авариите, както и евентуалните аварии да бъдат отстранявани по-бързо. Това е най-мащабният им проект за 2017 г.За 2018 г. от дружеството планират подмяната на още един кабел 110 kV в София, каза Карел Крал, регионален мениджър на ЧЕЗ за България.\"39 хиляди клиенти в 45 столични квартала ще разчитат на по-качествено и сигурно електрозахранване в навечерието Коледните и Новогодишните празници. Благодаря на всички служители, които спомогнаха за успешната реализация на проекта\", допълни Петър Холаковски, изпълнителен директор на ЧЕЗ Разпределение България.От ЧЕЗ уверяват, че за 12-те години от стъпването си на българския пазар, дружеството е подменило една трета от съоръженията и загубите по мрежата са намалели наполовина.", "date": "2017.12.07", "title": "Сменен кабел гарантира по-сигурна доставка на ток в 9 столични района"}
{"url": "https://news.bg/world/tilarsan-napadna-rusiya-za-ukrayna-i-potvardi-antiruskite-sanktsii.html", "text": "Държавният секретар на САЩ Рекс Тилърсън потвърди категоричната позиция на страната към Русия по време на посещение в Европа, заявявайки пред руския си колега, че Вашингтон ще запази санкциите, докато руските сили не напуснат Украйна, съобщава Ройтерс.По време на среща с външните министри на държавите от Организацията за сигурност и сътрудничество в Европа Тилърсън дори отиде по-далеч в нападките си към Русия.\"Трябва да бъдем наясно с източника на това насилие\", каза той, имайки предвид случаите на нарушаване на примирието, регистрирани от мисията на ОССЕ в Източна Украйна., изтъкна Тилърсън.По време на визитата си в Европа, която започна в Брюксел и ще приключи в Париж, Тилърсън заема по-твърда позиция срещу Русия в сравнение с американския президент Доналд Тръмп, който иска по-добри отношения с руския лидер Владимир Путин.к, обяви топ дипломатът на САЩ.", "date": "2017.12.07", "title": "Тилърсън нападна Русия за Украйна и потвърди антируските санкции"}
{"url": "https://news.bg/int-politics/sasht-zalozhiha-bomba-s-reshenieto-za-jerusalim-predupredi-turtsiya.html", "text": "САЩ заложиха бомба в Близкия изток с решението си да признаят Йерусалим като столица на Израел. Това обяви премиерът на Турция Бинали Йълдъръм, цитиран от \"Ройтерс\".\"САЩ издърпаха щифта на ръчна граната, готова да се взриви в региона\", изтъкна Йълдъръм пред конференция в Анкара, като повтори, че Турция е приела решението за подновяване на призива на Анкара към Вашингтон да го преразгледа.Още преди Тръмп да обяви решението си, турският президент Реджеп Тайип Ердоган предупреди, че това ще доведе до скъсването на отношенията между Турция и Израел, тъй като \"Йерусалим е червената линия за всички мюсюлмани\".", "date": "2017.12.07", "title": "САЩ заложиха бомба с решението за Йерусалим, предупреди Турция"}
{"url": "https://news.bg/int-politics/germanskite-sotsialdemokrati-prizovavat-za-podkrepa-na-pregovorite.html", "text": "Лидерът на германските социалдемократи (СПД) поискаха от членовете на партията да дадат зелена светлина за разговори с консерваторите на канцлера Ангела Меркел, за да намерят изход от политическата безизходица, съобщава \"Ройтерс\".\"Ние не трябва да управляваме на всяка цена. Но и нито трябва да откажем да управляваме при никакви обстоятелства. Това, което има значение, е това, което можем да постигнем\", коментира Мартин Шулц на конгреса на партията в Берлин.СПД трябва да влезе в разговорите с консервативния блок с ясна мисъл, да види какви политики страната може да прокара и да постави на масата всички възможности за правителството, обяснява Шулц и допълва, че \"съдържанието е важно, а не формата\".Шулц заяви: \"Нашата държава трябва да стане по-силна, нашата държава трябва да се подобри. За това е необходим СПД.\"", "date": "2017.12.07", "title": "Германските социалдемократи призовават за подкрепа на преговорите"}
{"url": "https://news.bg/world/siriyskata-pravitelstvena-delegatsiya-se-vrashta-na-pregovorite-v-zheneva-prez-uikenda.html", "text": "Преговарящият екип на сирийския президент Башар Асад ще пристигне в Женева в неделя, за да участва на мирните преговори.Това съобщава сирийската държавна агенция САНА, която се позовава на източник от външното министерство, информира Ройтерс.Делегацията, водена от Башар ал Джафари, напусна преговорите през миналата седмица и се завърна в Дамаск. Разговорите бяха възобновени в сряда без участието на сирийската правителствена делегация.През миналата седмица в швейцарския град беше подновен осмият кръг преговори за прекратяване на конфликта, но на разговорите не присъстват представители на Дамаск. Специалният посланик на ООН за Сирия Стефан де Мистура съобщи, че водената от Башар ал Джафари правителствена делегация се е върнала в Дамаск за консултации.Мистура очакваше преговорите да бъдат възобновени във вторник, но Джафари напусна Женева в събота миналата седмица и обяви, че може и да не се върне, тъй като опозицията настоява Башар Асад да не играе роля в бъдещето временно правителство.По време на преговорите през миналата седмица Мистура правеше совалки между представителите на двете страни. Той планира преговорите да продължат до 15 декември.", "date": "2017.12.07", "title": "Сирийската правителствена делегация се връща на преговорите в Женева през уикенда"}
{"url": "https://news.bg/int-politics/avstraliya-uzakoni-gey-brakovete.html", "text": "Парламентът на Австралия гласува в четвъртък, узаконяването на еднополовите бракове в цялата страна, съобщава \"Дейлистар\". Това се случи след горчив дебат, провокиран от силно критикувано правителствено проучване, категорично одобрило промяната.В Камарата на представителите избухнаха в бурни аплодисменти след приемането на закона.В законопроекта беше записана промяна в определението за брак. От първоначалното съюз между \"само мъж и жена\" до \"съюз между двама души\". С приемането на този закон се изключва всичко записано преди това.Законопроектът беше приет с мнозинство. То не беше оспорено, въпреки че петима депутати регистрираха противопоставянето си.Очаква се законът да влезе в сила след около месец.Шампанско и сълзи се ляха в залите на Парламента. Гей знаменитости, включително олимпийският шампион по плуване Ян Торп и актрисата Магда Шубански, прегръщаха депутатите и гражданите в празнична атмосфера.\"Какъв невероятен ден, аз съм в делириум, това е необикновено\", каза Шубански.", "date": "2017.12.07", "title": "Австралия узакони гей браковете"}
{"url": "https://news.bg/int-politics/bryuksel-dade-na-sad-chehiya-ungariya-i-polsha-zaradi-migrantite.html", "text": "Европейската комисия завежда съдебно дело срещу Чехия, Унгария и Полша заради това, че не са приели определения им дял от мигранти и бежанци съгласно плана, одобрен от Брюксел и 28-те страни членки, съобщава \"Асошиейтед прес\".Страните членки на ЕС постигнаха съгласие през септември 2015 г. за преместването на 160 хил. мигранти и бежанци от Италия и Гърция, след като страните изпитаха трудности след пристигането на стотици хиляди мигранти тогава.Но Чехия, Унгария и Полша не приютиха почти никакви мигранти в продължение на две години. Европейската комисия се опита да получи доводи за причините за това, но не получи задоволителни обяснения.От Европейската комисия коментираха, че трите държави \"остават в нарушение на техните правни задължения\" и \"не са дали никакви индикации, че ще допринесат за изпълнението на решението за преместване на мигрантите\".Делата са заведени в Съда на Европейския съюз в Люксембург.", "date": "2017.12.07", "title": "Брюксел даде на съд Чехия, Унгария и Полша заради мигрантите"}
{"url": "https://news.bg/health/i-dps-iskat-promeni-v-zdraveopazvaneto.html", "text": "ДПС също смята, че трябва да има дебат за здравната система. Иначе имат резерви към идеите на левицата.Хасан Адемов обясни, че сега болниците са регистрирани като търговски дружества, защото извършват търговска дейност. Според него, за да се пререгистрират по друг закон първо трябва да обявят фалит по търговския закон, защото голяма част от тях имат дългове. Някой трябва да плати тези задължения, подчерта Адемов.Проблемът не е в това, че има повече болници, смята той. Пазарът е този, който трябва да реши този проблем, а не НС, каза още Адемов. Затова ДПС иска демонополизация на НЗОК, която била часа от проблема.Всяка болница има право да сключи договор с касата. Според него е нужен консенсус за здравеопазването. За реекспорта на медикаменти той поясни, че няма забрана, когато е легален. По думите му въпросът е как държавата защитава интересите си в сферата. Криминализирането на незаконния износ може да е част от решението, според него.И от \"Воля\" са загрижени за здравеопазването. Трябва да се вземат спешни мерки, обяви на брифинг Пламен Христов. Още в началото на това НС партията предложила план за действие в сектора.От партията на Марешки също искат премахване на монопола на НЗОК. \"Воля\" иска единен регистър на заболяванията у нас. На база на него щяла да се осъществява здравната политика. Депутатите от \"Воля\" изразиха задоволството си от акцията на прокуратурата срещу нелегалния износ на хапчета.Пламен Христов иска наказания за нарушителите. Партията призовава за широк дебат за демонополизация на касата. В разговора трябвало да се включат пациентските и съсловни организации.", "date": "2017.12.07", "title": "И ДПС искат промени в здравеопазването"}
{"url": "https://news.bg/int-politics/razpitaha-tramp-mladshi-za-rusiya-otkazal-da-otgovarya.html", "text": "Най-големият син на американския президент Доналд Тръмп - Доналд Тръмп-младши, е отказал да каже пред Комисията по разузнаването към Конгреса на САЩ подробности за разговорите си с баща си относно срещата си с руски адвокат, позовавайки се на поверителността на отношенията между клиент и адвокат, съобщават американските медии.Конгресменът Адам Шиф, който е най-високопоставеният представител на Демократическата партия в комисията, която разследва предполагаемата намеса на Русия в американските избори, заяви, че Тръмп-младши е признал, че е обсъждал срещата си с руския адвокат с баща си, но е отказал да отговори на въпроси относно това обсъждане, позовавайки се на поверителността на разговорите между клиент и адвокат.\"От моя гледна точка, няма поверителност на разговорите между адвокат и клиент, която да защитава обсъжданията между баща и син\", подчерта Шиф.Тръмп-младши се яви доброволно пред Комисията по разузнаването на Камарата на представителите за интервю относно среща с руски адвокат през 2016 г. в \"Тръмп тауър\" в Ню Йорк, на която се е надявал да получи от руския адвокат някаква компрометираща информация за бившия държавен секретар Хилари Клинтън, която беше основен опонент на баща му по време на президентските избори.", "date": "2017.12.07", "title": "Разпитаха Тръмп-младши за Русия, отказал да отговаря"}
{"url": "https://news.bg/crime/za-2-minuti-obrali-magazin-za-tehnika-v-botevgrad.html", "text": "При среднощна кражба от магазин за техника в Ботевград са отнети мобилни телефони, таблети и телефонни аксесоари, съобщи МВР. Сигналът е постъпил около 2.45 часа на 7 декември от диспечер на частна охранителна фирма.Крадците са разбили стъклопакета. Образувано е досъдебно производство.По информация на Нова телевизия магазинът е част от голяма верига за бяла, черна и офис техника. Седем маскирани и въоръжени мъже са разбили с брадви една от витрините на магазина и са изнесли с касетки телефони, таблети и друга по-дребна техника.Обирът е извършен в рамките на 2 минути. Охранителната система се е задействала, но докато пристигнат служителите на фирмата, крадците са избягали..Според криминалисти, обирът е извършен от гастролираща в Софийска област група. Това не е първият обир в магазина, който в момента не работи. През април 2016 г. той отново бе разбит и тогава са откраднати над 30 лаптопа.", "date": "2017.12.07", "title": "За 2 минути обрали магазин за техника в Ботевград"}
{"url": "https://news.bg/world/flin-uveril-bivsh-sadruzhnik-che-sanktsiite-na-sasht-sreshtu-rusiya-shte-badat-otmeneni.html", "text": "Бившият съветник по национална сигурност на Белия дом Майкъл Флин е уверил свой бивш съдружник, че санкциите срещу Русия ще бъдат отменени, пише \"Вашингтон поуст\".По време на речта на Доналд Тръмп пред Конгреса при встъпването му в длъжност през януари Флин е изпратил текстово съобщение на бивш бизнес сътрудник, в което заявил, че е \"добре да се изпълни\" план за изграждане на ядрени централи в Близкия изток в партньорство с руските интереси.Флин уверил въпросната личност, че санкциите на САЩ срещу Русия ще бъдат отменени от администрацията на Тръмп, за да се улесни сключването на споразумението, разкрил бизнесменът пред свидетел.Самият свидетел пък съобщил информацията пред Илайджа Къмингс, топ демократ в Комисията за надзор към Камарата на представителите на САЩ, който разкрил подробности в писмо до председателя на комисията Трей Гоуди.Къмингс не разкри самоличността на свидетеля. Конгресменът е поискал от Гоуди да принуди Белия дом да предостави документи за Флин, подчертавайки, че комисията има доказателства, че Флин се е опитал да манипулира международната ядрена политика с цел финансова изгода за бивши бизнес партньори на Майкъл Флин.", "date": "2017.12.07", "title": "Флин уверил бивш съдружник, че санкциите на САЩ срещу Русия ще бъдат отменени"}
{"url": "https://news.bg/world/nay-skapata-kartina-v-sveta-shte-bade-v-luvara-v-abu-dabi.html", "text": "500-годишната картина, за която се предполага, че е дело на Леонардо да Винчи се е отправила към Лувъра в Абу Даби. Това става ясно от  акаунта на музея.В съобщението не се пояснява дали музеят е купил рекордно скъпата картина или тя е дарение.Платното, изобразяващо Исус Христос, е купено от саудитски принц, пише BBC, позовавайки се на информация от медии.Работата позната като \"Спасителят на света\" - беше продадена в Ню Йорк за рекордните 450 млн. щатски долара. Това е произведението н изкуството с най-висока цена в света.Неизвестният купувач се включи в наддаването чрез телефон. Търгът продължи приблизително 20 минути.\"Ню Йорк Таймс\" съобщи, че произведението на изкуството е купено от саудитския принц Бадер бин Абдула бин Мохамед бин Фаран ал-Сауд.Леонардо да Винчи умира през 1519 г. Има по-малко от 20 запазени негови творби.Вярва се, че , е рисувана малко след 1505 г., и е единствената творба на Леонардо, която е частна собственост.", "date": "2017.12.07", "title": "Най-скъпата картина в света ще бъде в Лувъра в Абу Даби"}
{"url": "https://news.bg/society/ahmed-musa-se-varna-v-mahalata-v-pazardzhik-kato-geroy.html", "text": "Имамът Ахмед Муса беше посрещнат като герой в ромската махала в Пазарджик, след като вчера Окръжният съд в областния град го пусна от ареста срещу гаранция.Хората посрещнаха Муса с думите, че той не е терорист и че обвиненията срещу него не отговарят на истината, съобщи Нова телевизия.След като е бил освободен проповедникът отишъл първо на обедната молитва в джамията. След това той се срещнал с близките си. Според тях 3-годишният период, в който Муса е бил в ареста, е предварително изтърпяна присъда.Самият Муса каза: \"Аз съм невинен и цялото дело беше основано на инсинуации.\"Припомняме, вчера Окръжният съд в Пазарджик реши Ахмед Муса да бъде пуснат от ареста. След като срещу Муса бяха повдигнати , религиозна омраза и идеите на \"Ислямска държава\" и след като имамът прекара 3 години в ареста, вчера неговият защитник представи бележка, че неговата гаранция е платена. . След като съдията по делото направи справка за платената гаранция, беше наредено белезниците на Муса да бъдат свалени и съдебната охрана да се отдръпне от подсъдимия. Парите за гаранцията на обвинения са били събрани в джамията в Пазарджик от близки и съидейници на Муса.На вчерашното съдебно заседание по делото бяха разгледани видеозаписи на обвиняемите, записани чрез специални разузнавателни средства (СРС).Видеозаписите, които бяха разгледани вчера в съда, разкриха, че Муса и сподвижниците му са разговаряли с двама души, за които се твърди, че са участвали в бойни действия на ДАЕШ. Предполага се и че те са отсядали в пазарджишката махала.Преди да стане мюсюлманин, Муса е бил ревностен християнин към евангелската църква. Той приема исляма за своя религия в Австрия. През 2005 година Муса е осъден условно от Окръжния съд в Пазарджик заради това, че е членствал в забранена ислямска фондация и проповядване на халифат.През 2014 година Муса беше задържан при акция на ДАНС за проповядването на радикален ислям. Заедно с Муса бяха задържани и други 13 негови сподвижници. Според прокуратурата всичките са проповядвали идеите на \"Ислямска държава\".", "date": "2017.12.07", "title": "Ахмед Муса се върна в махалата в Пазарджик като герой"}
{"url": "https://news.bg/int-politics/kndr-plashi-voynata-na-koreyskiya-poluostrov-e-neizbezhna.html", "text": "Съвместните военни учения на САЩ и Южна Корея, както и неотдавнашните заявления на американски правителствени служители показват, че Вашингтон се подготвя за удар срещу Северна Корея.Това се изтъква в съобщение на официозната новинарска агенция на КНДР, позовавайки се на изказване от севернокорейското външно министерство.Севернокорейските дипломати са подчертали, че \"войнствените изявления на американски политици и ученията, насочени срещу КНДР, предизвикват тревога\".От външното ведомство на КНДР изтъкват още, че изявленията на американските официални представители са предупреждение за това, че КНДР трябва да се подготвя за война на Корейския полуостров.Според севернокорейските дипломати днес имало само един открит въпрос: кога започва войната. От Пхенян увериха, че не желаели въоръжена конфронтация, но няма да бягат от нея.Съвместните американско-южнокорейски учения под наслов \"Бдителен ас\" започнаха на 4 декември и ще продължат до утре (8 декември). Тези съвмести маневри са най-големите в историята.Ученията на САЩ и Южна Корея се провеждат на фона на ракетните изпитания на Северна Корея, последното от които беше проведено в края на ноември.", "date": "2017.12.07", "title": "КНДР плаши: Войната на Корейския полуостров е неизбежна "}
{"url": "https://news.bg/world/frantsiya-prodade-na-katar-iztrebiteli-rafal-i-bronirani-mashini.html", "text": "Френският президент Еманюел Макрон сключи търговски споразумения с Катар за милиарди долари, включително продажба на изтребители \"Рафал\" и стотици бронирани машини на емирството, информира Ройтерс.Агенцията отбелязва, че сделките са сключени на фона на напрежението в Близкия изток.Макрон е в Доха за разговори с емира Тамим бин Хамад ал Тани относно борбата срещу финансирането на тероризъм.Катар се съгласи да закупи 12 изтребителя \"Рафал\" и в бъдеще може да вземе още 36. Емирството вече закупи 24 самолета за 5 милиарда евро, включително ракети.Споразуменията също включват закупуване на 490 бронирани автомобила от компанията Nexter. С тях се изпраща сигнал до съседите, след като Саудитска Арабия, ОАЕ, Бахрейн и Египет прекъснаха политическите си и търговски връзки с Доха през юни. Те обвиняват Катар, че подкрепя тероризма, което се отрича от емирството.Катар ще купи 50 самолета a321neo на Airbus с опция за допълнителни 30, а също така е сключен договор с френски консорциум за строителство на метро в Доха за около 3 милиарда евро.Париж има тесни търговски и политически връзки с Катар и желае задълбочаване на бизнес интересите, а също така насърчаване на катарските инвестиции във Франция, където богатата на газ държава има активи за около 10 милиарда долара.", "date": "2017.12.07", "title": "Франция продаде на Катар изтребители „Рафал” и бронирани машини "}
{"url": "https://news.bg/crime/mvr-prilaga-narachnik-za-preventsiya-na-antisemitizma.html", "text": "Днес заместник-министър Красимир Ципов се срещна и разговаря с Кристина Финч, ръководител на отдел в Бюрото на Организацията за сигурност и сътрудничество в Европа-ОССЕ за демократични институции и права на човека.В рамките на диалога беше обсъдено практическото приложение за България на наръчника на ОССЕ - \"Разбиране и превенция на антисемитските престъпления от омраза и отговор на нуждите по отношение на сигурността на еврейските общности\". Наръчникът е част от мерките в тригодишен проект на ОССЕ, с цел превенция и противодействие на антисемитизма като заплаха за сигурността.Заместник-министър Ципов подчерта, че България е толерантна страна и има дългогодишни традиции, свързани с мирното съвместно съществуване на различни общности. Всички български институции, и специално МВР, подкрепят инициативата за практическо прилагане на наръчника в България. Правоохранителните органи са бдителни към всякакви прояви на дискриминация и антисемитизъм. Ципов посочи, че взаимодействието с еврейската общност при планирането на мерки за сигурност е на много добро равнище. Провеждат се и редица обучения за повишаване на квалификацията на служителите за превенция и противодействие на престъпления от омраза.България е една от първите държави-членки на ЕС, която се ангажира в процеса на адаптиране и практическо прилагане на наръчника, заяви г-жа Финч. Тя сподели, че на основата на резултатите от проучвателната мисия на ОССЕ ще бъде изготвен адаптиран наръчник, който ще подпомогне дейността на правоохранителните органи в България.По време на разговорите беше изразено и взаимно съгласие за задълбочаване на установеното високо ниво на взаимодействие между ОССЕ и МВР.", "date": "2017.12.07", "title": "МВР прилага наръчник за превенция на антисемитизма"}
{"url": "https://news.bg/health/kasata-nyama-da-plashta-za-novi-lekarstva-za-mnozhestvena-skleroza-levkemiya-i-dr.html", "text": "От Асоциацията на научните фармацевтични производители в България (ARPharM) обявиха кои лекарствени терапии ще останат недостъпни за българските пациенти през 2018 г. Причината е мораториума върху заплащането на новите терапии от Националната здравноосигурителна каса (НЗОК).\"Някои от новите терапии са животоспасяващи, дават повече възможности за лечение, а в някои случаи може дори да са по-изгодни за НЗОК\". Това заяви директорът на Асоциацията Деян Денев.Мораториумът засяга нови лекарства, които са разрешени за употреба от Европейската агенция за лекарства преди средно 3 години. Медикаментите са достъпни за пациентите в средно 15 държави от ЕС, като се заплащат от обществени фондове.Терапиите са препоръчани за реинбурсиране заради доказателства за терапевтичната полза от тях, и подобряват качеството му или намаляват усложненията от основното заболяване.В определени случаи липсва алтернатива за лечение на заболяването или предложените алтернативи са по-евтини. За засегнатите терапии са сключени или предстои сключване на договори за отстъпки с изгодни за НЗОК условия, уточняват от Асоциацията. Те публикуват списък с новите терапии, засегнати от мораториума. Организацията обобщава информация, предоставена от притежателите на разрешения за употреба на засегнатите от мораториума терапии.Obinutuzumab и Venetoclax за лечение на хронична лимфоцитна левкемия (ХЛЛ), раково заболяване на кръвта и костния мозък, които са нови възможности лечение на пациентите с ХЛЛ със съпътстващи заболявания, за които терапевтичните възможности на лечение са ограничени или които не се повлияват от досегашните терапии. , подобрение на преживяемостта без прогресия и увеличаване на времето до ново антилевкемично лечение.Obinutuzumab е разрешен за употреба от Европейската агенция по лекарствата преди 3 години и половина, през юли 2014 г., и се реимбурсира в 17 европейски държави - Словакия, Испания, Словения, Белгия, Чехия, Финландия, Дания, Великобритания, Германия, Франция, Гърция, Ирландия, Латвия, Холандия, Полша, Португалия, Швеция.Venetoclax е разрешен за употреба от Европейската агенция по лекарствата преди 1 година, през декември 2016 г., и се реимбурсира в 11 европейски държави - Германия, Великобритания, Италия, Холандия, Дания, Австрия, Гърция, Словения, Унгария, Чехия, Словакия.Nintedanib (сключен договор за отстъпка с НЗОК) и Pirfenidone за лечение на идиопатичната белодробна фиброза. Това е рядко, фатално, прогресиращо белодробно заболяване, което води до прогресивно влошаващ се задух и необратимо влошаване на белодробната функция. Новите терапии забавят напредването на болестта, намаляват годишната загуба на белодробна функция, подобряват контрола върху симптомите на болестта и удължават времето без прогресия, както и общата преживяемост при пациентите с това заболяване, за което към момента НЗОК не осигурява лечение.Nintedanib е разрешен за употреба от Европейската агенция по лекарствата преди 3 години, през януари 2015 г., и се реимбурсира в 18 европейски държави - Австрия, Белгия, Гърция, Естония, Дания, Германия, Литва,Италия, Словения, Испания, Ирландия, Португалия,Финландия, Франция, Хонландия, Унгария, Швеция, Великобритания.Pirfenidone е разрешен за употреба от Европейската агенция по лекарствата преди близо 7 години, през февруари 2011 г., и се реимбурсира в 22 европейски държави - Австрия, Белгия, Чехия, Дания, Естония, Финландия, Ирландия, Литва, Латвия, Исландия, Холандия, Норвегия, Словения, Румъния, Швеция, Гърция, Германия, Испания, Франция, Италия, Великобритания, Португалия.Blinatumomab за лечение на остра лимфобластна левкемия, която е рядко и фатално злокачествено заболяване. Напълно новата имунотерапия предизвиква бързо и трайно повлияване при популация от пациенти, които по-рано са лекувани интензивно с химиотерапия, като дава възможност на собствената имунна система на пациента да се прицели и унищожи злокачествените клетки за постигане на трайна ремисия или качествена трансплантация, което увеличава дългосрочната преживяемост на възрастни пациенти с остра лимфобластна левкемия.Carfilzomib (сключен договор за отстъпка с НЗОК) за лечение на множествен миелом действа като блокира протеазомата - система в клетките, която разгражда белтъците, когато са увредени или вече не са необходими; чрез предотвратяване на разграждането на белтъците в раковите клетки, съдържащи по-голямо количество анормални белтъци, carfilzomib причинява унищожение на раковите клетки.Терапията е разрешена_за употреба от Европейската агенция по лекарствата преди 2 години, през ноември 2015 г., и се реимбурсира в 13 европейски държави - Австрия, Белгия, Германия, Люксембург, Финландия, Холандия, Дания, Италия, Швеция, Гърция, Португалия, Испания, Румъния.Tofacitinib за лечение на възрастни пациенти с умерено тежък до тежък активен ревматоиден артрит, които са имали недостатъчен отговор или непоносимост към предходно лечение с едно или повече болестопроменящи антиревматични лекарства. Новото лечение е под формата на филмирани таблетки, което е значително предимство спрямо лекарствата, за които се налага инжектиране или вливане, и води до бързо, значимо и клинично приложимо подобрение в симптомите на заболяването и физическата функция.Palbociclib е първият, получил одобрение от Европейската медицинска агенция, нов клас медикамент за лечение на хормонално позитивен/ ХЕР-2 негативен метастатичен рак на млечната жлеза, който в комбинация с летрозол или фулвестрант води до статистическо и клинично значимо подобрение в забавяне разпространението на заболяването, сравнен с лечение със само един от компонентите, при добър профил на безопасност с потенциално поносими и контролируеми странични реакции.Alemtuzumab за лечение на множествена склероза (МС) e терапевтична алтернатива, която с по-високата си ефикасност и дълготраен ефект значително променя начина на лечение, преминавайки от хронична терапия към лечение, осигуряващо трайно и значимо намаление на пристъпите и на инвалидизирането. Наблюдаваните ползи за пациентите могат да продължават години след последния терапевтичен курс.Vortioxetine за лечение на депресии при възрастни, който е по-безопасен спрямо наличните антидепресанти и значимо подобрява когнитивната функция, функционирането и производителността на труда.Osimertinib е персонализирана терапия за лечение на недребноклетъчен рак на белия дроб който забавя 2.5 пъти прогресията на заболяването в сравнение с химиотерапията при добър профил на поносимост.Regorafenib е единствена терапевтична опция за трета линия на лечение на пациенти с гастро-интестиналнален стромален тумор.Терапията е разрешена за употреба от Европейската агенция по лекарствата преди 3 години и половина, през август 2015 г., и се реимбурсира в 18 европейски държави - Австрия, Белгия, Гърция, Дания, Италия, Испания,Кипър, Люксембург, Норвегия, Португалия, Словения, Словакия, Финландия, Франция, Холандия, Хърватска, Швеция, Швейцария.Aflibercept които е единствена терапевтична опция за пациенти с дегенерация на макулата свързана с възрастта.Pixantrone dimaleate е монотерапия без аналог за лечение на трета и четвърта линия на възрастни пациенти с многократно рецидивирал или рефрактерен агресивен неходжкинов B- клетъчен лимфом.Olaratumab за авансирал сарком на меките тъкани, приложим при пациенти, които не подлежат на операция или лъчелечение, който статистически значимо удължава общата преживяемост.Sofosbuvir/velpatasvir за лечение на всички генотипове хепатит С и единствена терапевтична алтернатива за пациенти с генотип 3.Ponatinib за лечение на хронична миелоидна левкемия и остра лимфобластна левкемия, който е единствена възможност за пациенти със съответната мутация, както и единствена възможност за пациенти, за които всички лекарствени алтернативи са изчерпани.я.Mepolizumab за лечение на астма при пациенти, които въпреки осъществяваното досега лечение, продължават да имат астматични симптоми и страдат от т.нар. тежка астма. Новата терапия намалява значимо честотата на обострянията, както и употребата на перорални кортикостероиди и води до клинично значимо подобрение в качеството на живот при пациентите с тежка еозинофилна астма.Trametinib в комбинация с дабрафениб за лечение на възрастни пациенти с неоперабилен или метастазирал меланом с BRAF V600 мутация. Комбинацията предоставя увеличение на средната обща преживяемост спрямо монотерапията и увеличение на общата преживяемост и е значим напредък в повлияването на едно злокачествено заболяване с изключително лоша прогноза като неоперабилния или метастазирал меланом.Pasireotid за лечение на възрастни пациенти с акромегалия който предоставя значително подобрен клиничен отговор, качество на живот и придържане към лечение за неоперабилни възрастни пациенти.Everolimus за лечение на възрастни пациенти с бъбречен ангиомиолипом и за лечение на пациенти със субепендимални гигантоклетъчни астроцитоми и двете, асоциирани с комплекса туберозна склероза. При липса на други терапевтични алтернативи, лекарството има доказана ефективност с данни от реалната практика и единствена терапевтична опция за пациенти с комплекса туберозна склероза.Асоциацията на научноизследователските фармацевтични производители в България (ARPharM) е създадена през 1996 г. в София като сдружение с нестопанска цел. Тя обединява научноизследователски ориентирани фармацевтични компании от цял свят, работещи на българския пазар. Членове на ARPharM са 23 международни производители на лекарства. Асоциацията е асоцииран член на Европейската федерация на фармацевтичните индустрии и асоциации (EFPIA).", "date": "2017.12.07", "title": "Касата няма да плаща за нови лекарства за множествена склероза, левкемия и др."}
{"url": "https://news.bg/regions/parche-ot-terasa-se-sruti-varhu-ozhiven-stolichen-bulevard.html", "text": "Голямо парче то тераса на жилищна сграда се отчупи и падна върху тротоара на оживен булевард в София, съобщи \"24 часа\". При инцидента няма пострадали хора.Терасата, от която се е отчупил бетоненият блок, се намира на четвъртия етаж на жилищна сграда в центъра на София. Инцидентът е станал късно снощи на булевард \"Княгиня Мария Луиза\", непосредствено до Лъвов мост, в посока центъра на града.На мястото на инцидента са пристигнали екипи на пожарната, които са обезопасили района и са започнали да разчистват каменните блокове.Според очевидци от заведения в близост до сградата постройката е много стара и често части от нея се рушат.", "date": "2017.12.07", "title": "Парче от тераса се срути върху оживен столичен булевард"}
{"url": "https://news.bg/politics/ot-gerb-ubedeni-che-ninova-upotrebyava-zdravnata-tema-politicheski.html", "text": "Предложението на БСП за мораториум върху частните болници е противоконституционно. Това коментира шефката на правната комисия Даниела Дариткова. Тя е изненадана от тази идея на червените, които при разглеждането на бюджета на НЗОК не подкрепили предложението за следващата година да не се финансират новите дейности. Нямаме нужда от поредния опит за политическа употреба на проблемите в здравеопазването, които така или иначе са безспорни, така депутатката от ГЕРБ коментира идеята за криминализиране на лекарствения реекспорт.Иначе и Дариткова уличи лидерът на социалистите в лъжа. Преди няколко дни Корнелия Нинова смело излъгала, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества - такова предложения нямаше и това може да бъде проверено, сподели Даниела Дариткова.Според нея се правят опити за политическа употреба на здравната тема без смисъл за развитието на процесите в сектора.Според патриотите пък, предложенията на Корнелия Нинова по темата за здравеопазването са загадъчни, макар в тях да имало и рационални неща. Идеята за преобразуване на лечебните заведения съществува и в момента, заяви Калин Поповски.Малките общински болници имат финансиране и от общинските бюджети. В най-неравностойно положение са областните и университетски болници, които имат финансиране само по клинични пътеки.В Холандия например на 10 млн. население има 100 болници. Една болница обслужва 100 хил. души население. Ние имаме 350 болници на 7 млн. население - можете да си представите колко много ненужни болници имаме, коментира Калин Поповски. Реекспортът на лекарства абсолютно трябва да бъде класифициран като престъпление, съгласен е обаче патриотът. Търговците на лекарства бъркат в големия бюджет на касата и правят тежки злоупотреби, категоричен е депутатът.", "date": "2017.12.07", "title": "От ГЕРБ убедени, че Нинова употребява здравната тема политически"}
{"url": "https://news.bg/world/sblasatsi-mezhdu-izraelskite-sili-i-palestintsite-v-jerusalim-gaza-i-na-zapadniya-bryag.html", "text": "Израелски войници влязоха в сблъсъци с протестиращи палестинци след решението на американския лидер Доналд Тръмп да обяви Йерусалим за столица на Израел, пишат \"Аарец\" и \"Таймс оф Израел\".В Ивицата Газа и на Западния бряг палестинците организираха протести след едностранното решение на САЩ. Израелските власти бяха принудени да разположат допълнителни сили на Западния бряг.Повече от 10 палестинци са ранени при сблъсъците в Газа и на Западния бряг.Петима палестинци са пострадали на контролно-пропускателен пункт до град Ал Бирах на Западния бряг. Четирима от тях са ранени с гумени куршуми, а един човек е ранен с бойни куршуми. Двама души са ранени с гумени куршуми в Тулкарем и Каликилия. В Газа един палестинец е в тежко състояние, обявиха от здравното министерство на Палестина.Но от Червения полумесец съобщават за най-малко 15 пострадали при размириците на Западния бряг. Организацията пояснява, че седем палестинци са ранени от гумени куршуми на израелските сили и 8 палестинци са ранени с бойни куршуми.Впоследствие броят на пострадалите нарасна до най-малко 31 души.Десетки други са потърсили лекарска помощ след използвания газ от силите за сигурност.Демонстрации се провеждат в градовете Хеброн и Тулкарем на Западния бряг. Протестиращите развяват знамето на Палестина и скандират срещу Тръмп. В Тулкарем палестинците горят флага на САЩ и снимки на американския президент.Израелската армия разкри, че ще изпрати допълнителни сили на Западния бряг в отговор на протестите.Съобщава се за сблъсъци между израелската полиция и палестински демонстранти в центъра на Йерусалим, както и в град Витлеем.Служители на граничната полиция са изтласкали стотици протестиращи във Витлеем, които хвърлят камъни и палят гуми.Израелските сили използват и водно оръдие срещу маскираните демонстранти.Стотици протестират също в Рамала и Наблус.Палестинците обявиха обща стачка на Западния бряг и в Източен Йерусалим. Трима палестинци са арестувани, тъй като са се опитали да блокират улица в Източен Йерусалим. Те са хвърляли бутилки и боклук по служители на реда.В същото време Израел е затворил контрол-пропускателния пункт Gilboa в северната част на Западния бряг, след като палестинци са хвърляли камъни по време на демонстрация, обяви военното министерство на еврейската държава.", "date": "2017.12.07", "title": "Сблъсъци в Йерусалим, Газа и на Западния бряг"}
{"url": "https://news.bg/crime/mitnichari-zadarzhaha-shofyori-na-avtobus-za-kontrabanda-na-anaboli.html", "text": "Контрабандни анаболни стероиди са установени при проверка на ГКПП - Лесово. Задържани са двамата водачи на автобуса, с който били превозвани стимулиращите препарати.В хода на гранична проверка на автобус \"Темса\" с българска регистрация, пристигнал в късните часове на 5 декември за влизане в страната през ГКПП - Лесово, гранични полицаи преценили необходимостта от извършване на щателна митническа проверка на превозното средство.При последвалите действия в автобуса били установени различни количества препарати - общо 174 шишенца с различна вместимост, 267 опаковки с по 100 таблетки и 33 опаковки с по 50 таблетки. На място са били извикани експерти за изясняване вида им.Двама жители на Разград, 30-годишния А.А., шофирал автобуса, и И.И., са задържани и конвоирани до ГПУ - Елхово. Превозното средство също е било задържано, пътниците са били прехвърлени на друг автобус.За случая е уведомена прокуратурата, работата продължава в рамките на образуваното по описа на митническите власти досъдебно производство.", "date": "2017.12.07", "title": "Митничари задържаха шофьори на автобус за контрабанда на анаболи"}
{"url": "https://news.bg/int-politics/gartsiya-otryaza-erdogan-za-reviziya-na-lozanskiya-dogovor.html", "text": "Гръцкият президент Прокопис Павлопулос отхвърли ревизия на международния договор, определящ границите между Гърция и Турция.\"Лозанският договор определя територията и суверенитета на Гърция и Европейския съюз и този договор за нас не може да бъде обект на предоговаряне. Няма никакви пропуски, няма нужда да бъде преразглеждан или да бъде актуализиран\", настоял Павлопулос по време на срещата си с турския президент Реджеп Тайип Ердоган, който е на двудневно посещение в съседната страна.Ердоган беше цитиран по-рано в интервю за гръцки вестник, в което предложил ревизия на Лозанския договор от 1923 г., който установи границите на съвременна Турция. Пред Павлопулос Ердоган коментирал, че имало някои детайли в Лозанския договор, които не били ясни.Посещението на Ердоган е първото на турски държавен глава в Гърция от 65 години насам. Джелал Баяр е бил последният турски президент, който е бил на официално посещение в Гърция през ноември 1952 г.Ердоган, който за последно посети Гърция като премиер през 2010 г., беше поканен от Павлопулос. Ердоган също така ще се срещне с гръцкия премиер Алексис Ципрас и с етнически турци в Западна Тракия.Турският президент се очаква да обсъди бъдещото сътрудничество в области като борбата срещу тероризма, търговията, транспорта, енергетиката, туризма, културата, Кипър, миграцията. Също така ще бъдат засегнати въпроси, засягащи малцинствата в двете страни, както и отношенията на Турция с ЕС.Екстрадицията на турските войници, избягали в Гърция след неуспешния преврат в Турция на 15 юли през 2016 г., също ще бъде обект на обсъждане.", "date": "2017.12.07", "title": "Гърция отряза Ердоган за ревизия на Лозанския договор"}
{"url": "https://news.bg/world/podkrepyana-ot-iran-militsiya-v-irak-zaplashi-da-napada-amerikanskite-sili.html", "text": "Подкрепяна от Иран милиция в Ирак заплаши да атакува американските сили в страната в отговор на решението на президента Доналд Тръмп да признае Йерусалим за столица на Израел, информира АФП.\"\", каза Акрам ал Каби, лидер на милицията \"Ал Нуджаба\".Групата е създадена през 2013 г. и подкрепя Революционната гвардия на Иран. В нея има около 1 500 бойци и е част от \"Хашед ал Шаби\" - спомагателни сили, които се биха с иракската армия срещу ДАЕШ (\"Ислямска държава\").САЩ имат хиляди войници в Ирак, които помагаха на армията срещу ДАЕШ. Според данните на Пентагона в арабската държава има 5 262 военнослужещи, но според друга информация САЩ имат почти 9 000 войници.В същото време иракското правителство осъди решението на американската администрация, определяйки го за \"несправедливо\", съобщава АП.В съобщение премиерът на Ирак Хайдер ал Абади призова САЩ да отменят решението си за Йерусалим, тъй като ще доведе до \"опасни последствия\" за стабилността на региона и света.Стотици иракчани се събраха в Багдад, за да протестират.", "date": "2017.12.07", "title": "Подкрепяна от Иран милиция в Ирак заплаши да напада американските сили"}
{"url": "https://news.bg/regions/patishtata-v-stranata-sa-predimno-suhi-po-usoynite-mesta-sa-zaledeni-no-obraboteni.html", "text": "Информация за състоянието на републиканските пътища към 05:30 ч. за 07.12.2017 г. Температурите са в интервала от - 4° до + 15°. Времето над страната е предимно облачно.Слаб до умерен вятър духа в областите: Пловдив, Търговище, Смолян, Добрич, София, Сливен, Велико Търново, Разград, Пазарджик, Варна, Плевен, ШуменПътните настилки в страната са предимно сухи, по усойните места мокри, заледени и обработени.Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  Временно се ограничава движението на МПС в лявото платно /посока София / по АМ Тракия от км 190+452 до км 195+950, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.  Движението по АМ \"Хемус\" от км 32+000 до км 34+000 в района на тунел \"Витиня\" посока Варна се осъществява в аварийната лента поради ревизия в част от инсталациите. Ревизиите са във връзка с изпълнение на гаранциите. Срок до 10.12.2017 г. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - забранен за МПС над 12 т;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г. Временно движението при п.в. Кочериново на км 355+564 се осъществява с повишено внимание, поради авария в електрическото захранване. Срок до 11.12.2017 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  Черноочене-Кърджали - ограничено движението на МПС над 15 т. път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 15.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;Път III-602: Движението Мала Фуча-Бабино от км 18+850 до км 24+440 е ограничено- МПС, движещи се в посока с. Мала-Фуча-Бабино се насочват от път III-602, през общински път през селата Коркина-Шатрово-Паничарево- републикански път II-62-общински път с. Долистово-Бабинска река-с.Бабино- МПС, движещи се в посока Бабино-Мала Фуча се насочват от път III-602,общински път през селата с. Бабинска река-Долистово-ТЕЦ \"Бобов дол\"-републикански път II-62-с.Паничарево-Шатрово-Коркина.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.07", "title": "Пътищата в страната са предимно сухи, по усойните места са заледени, но обработени"}
{"url": "https://news.bg/health/namalyavat-prosrochenite-zadalzheniya-na-pirogov-za-prav-pat-ot-godini.html", "text": "Проверките в \"Пирогов\" не спират, в сегашната проверка няма нищо притеснително, тя ни помага да се подобри начина на работа, а от началото на годината проверките са десетки, коментира пред БНТ неврохирургът проф. Николай Габровски, заместник-директор по лечебната дейност в \"Пирогов\".Лечебното заведение в началото на годината е имало 17 млн. лева просрочените задължения, сега за пръв път от много години насам са намалели, обясни проф Габровски.Той отчете, че цените на медикаментите и консумативите в болницата през тази година, в резултат на допълнителни споразумения към договори, са намалени между 10 и 30%. В ежедневната работа харчим по-малко, добави той.Проф. Габровски обясни, че през болницата минават над 300 000 души всяка година, почти всеки софиянец е минавал от там, било то и свързано с посещение на роднини и познати. Тази гдина има ръст от 17% - 4600 души месечно, това е ръст на доверие, при големия избор на лечебни заведения. Да се говори, че \"Пирогов\" не функционира добре, не отговаря на истината, коментира той.Кадрови дефицит в болницата, който да пречи на работата, няма. Постоянно напускат кадри, някои от тях се връщат. Все по-трудно ни е обаче. В \"Пирогов\" работят над 2100 души, имаме във всички области подготвени специалисти, обясни проф. Николай Габровски.Лимитната ни дейност е увеличена с 367 000 лв., за нас това е важна глътка въздух, за да не връщаме пациенти, допълни Габровски.\"Пирогов\" работи нормално, имало е проблеми със заплатите, но те са от гледна точка на това, че самата болница е била и е в доста трудно финансово положение, коментира пред БТВ доц. Христо Шивачев, председател на Борда на директорите на лечебното заведение.Коментарът му е по повод продължаващите и днес, вече трети ден, протести на служители на болницата. Шивачев обясни, че на медицинския съвет на \"Пирогов\" е било взето общо решение да бъде отложено допълнителното материално стимулиране (ДМС) за октомври, но подчерта, че всички служители са получили основните си заплати.Целта е била да се покрият финансови искания от фирмите доставчици. Уверението на ръководството е, че ДМС, дължимо за октомври, ще бъде изплатено преди Коледните празници, каза той. Това отлагане е било с цел да се избегне запорирането на сметки на болницата.За обвиненията на протестиращите, че липсват медикаменти, дори чаршафи Шивачев обясни, че \"осъществяваме нормална дейност, не мога да кажа, че липсват неща, с които да работим. Частично има ограничение в снабдяването, което е по-скоро като финансова дисциплина, но не и като ограничение на работата\".Той коментира, че не смята да подава оставка. Всеки има правото да каже своите искания и да получи отговор на въпросите си. В момента в \"Пирогов\" тече проверка на Медицинския одит съобразно тези искания, така че ще видим какви са резултатите от нея, каза още Шивачев.Според него няма раздуване на администрацията в болницата, а се правят редица стъпки за оптимизация на дейността ѝ. Шивачев посочи, че задълженията на \"Пирогов\" са около 21 млн. Според него при встъпването в длъжност на сегашния директор на болницата проф. Асен Балтов те са били 18 - 19 млн.В момента самият Балтов е в чужбина на планиран годишен отпуск. Днес служителите в \"Пирогов\" ще протестират за трети пореден ден. Те са недоволни от управлението на болницата и настояват за оставката на Балтов, който според тях е некомпетентен да управлява лечебното заведение.Припомняме мотивите на служителите от \"Пирогов\" за исканата оставка на ръководителя на заведението проф. Асен Балтов:", "date": "2017.12.07", "title": "Намаляват просрочените задължения на Пирогов за пръв път от години"}
{"url": "https://news.bg/politics/bsp-se-opitva-da-izpolzva-doklada-za-srs-tata-spored-danail-kirilov.html", "text": "Опозицията са опитва да използва доклада за СРС-тата срещу ГЕРБ. Това заяви пред bTV шефът на правната комисия в НС и депутат от ГЕРБ Данаил Кирилов.По думите на Кирилов Бойко Рашков е използвал представянето на доклада за СРС-тата демонстрационно, с доклада той се е промотирал за нов мандат като шеф на Бюрото за контрол на СРС-тата.Според Кирилов Рашков е преувеличавал с бройката за сигналите за незаконно подслушване. По думите му Рашков е говорил за стотици сигнали, а те се оказали 88. Кирилов обясни и че по време на изслушването на Рашков в залата не са присъствали членове от комисията за контрол на СРС-тата.От своя страна депутатът от БСП Крум Зарков изтъкна, че докладът за СРС-тата е бил представен в парламента умишлено и депутатите от ГЕРБ били длъжни да изслушат Рашков. По думите му опозицията има право веднъж месечно да определя първата точка в дневния ред на парламента и  за доклада на Рашков.", "date": "2017.12.07", "title": "БСП се опитва да използва доклада за СРС-тата според Данаил Кирилов"}
{"url": "https://news.bg/society/balgarite-robuvat-na-toplofikatsiya-otseche-manolova.html", "text": "\"Българите са ходещи роби на \"Топлофикация.\" Това заяви пред Нова телевизия омбудсманът Мая Манолова по повод нашумелите проблеми с дружествата в страната.Голяма част от жителите на Перник останаха без парно по време на студовете в страната. Според хората проблемът с отоплението на домовете им е от години - парното и топлата вода ту се пускали, ту се спирали. Поради това хората били принудени да се отопляват по други, алтернативни начини.В този контекст Мая Манолова заяви, че \"българите са ходещи роби на \"Топлофикация\", които си ходят с едно парно, закачено на крака\". Според омбудсмана именно този товар следва да бъде направен по-евтин и по-прозрачен, трябва хората да знаят за какво плащат.Манолова се ангажира да помогне на жителите в Перник поне да получат неустойки за дните, в които не са имали парно и топла вода, както и обезщетение за това, че са използвали и плащали за друго отопление.Припомняме, вчера трябваше да се разгледа . Делото за неправомерното събиране на юрисконсултски възнаграждения от длъжниците на дружеството, което , беше обжалвано от дружеството пред Върховния административен съд. Делото обаче не тръгна заради сгрешена касационна жалба от \"Топлофикация\", а решението на административния съд в София остана в сила.По този въпрос Манолова също беше категорична. По думите ѝ се оказва, че \"Топлофикация\" може да бъде осъдена. \"Аз поисках изпълнителният директор да ми отговори за какво е похарчил събраните през 2015 г. пари за юрисконсултски възнаграждения. Става въпрос за около 15 милиона лева\", обясни още Манолова и допълни, че е крайно време \"Топлофикация\" да бъде дисциплинирана и да започне да дава повече информация за това как събира и харчи парите на столичани. \"Това дружество е 100% собственост на гражданите на София\", категорична бе Манолова.Омбудсманът коментира и  върху новите лекарствени терапии. По думите ѝ този мораториум е абсурден и пряко нарушава Конституцията. Манолова вече е предупредила депутатите, че ще сезира по въпроса Конституционния съд, защото гражданите имат право на безплатна помощ и обслужване.\"Да вземеш надеждата на болния и да го обърнеш в числа е и засяга гражданските права\", отсече Манолова.", "date": "2017.12.07", "title": "Българите робуват на \"Топлофикация\", отсече Манолова"}
{"url": "https://news.bg/int-politics/jerusalim-razdelya-i-obedinyava-arabite-evropa-i-oon-protiv-reshenieto-na-tramp.html", "text": "Арабите и мюсюлманите в Близкия изток осъдиха признаването на Йерусалим като израелска столица, определяйки решението като създаване на нестабилност в региона, палестинците заявиха, че Вашингтон изоставя водещата си роля на мирен посредник, съобщават световните медии.и Организацията на обединените нации също изразиха тревога от решението Тръмп да премести посолството на САЩ в Израел в Йерусалим и отражението му върху всякакви шансове за съживяване на израелско-палестинския мирен процес.Основните съюзници на САЩ излязоха срещу изявлението на Тръмп и разрива с десетилетната политика на САЩ и широката международна политика за града. Генералният секретар на Първият дипломат на ЕС Федерика Могерини изрази \"сериозната загриженост\"счита, че този ход няма да помогне на мирните усилия, а в крайна сметка Йерусалим трябва да бъде споделен от Израел и бъдеща палестинска държава. Британският премиер Тереза ​​Май обясни, че не е съгласна с решението на САЩ, което \"не е полезно по отношение на перспективите за мир в региона\".Германия заяви, че статутът на Йерусалим може да бъде разрешен само въз основа на решение за две държави. Германският канцлер Ангела Меркел и френският президент Емануел Макрон обявиха, че техните страни не подкрепят този ход. , като призова за спокойствие в региона. Статутът на Йерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии, съобщи пресцентъра на .Саудитска Арабия осъди решението на САЩ. В изявление, монархията в Персийския залив съобщи, че президентът Тръмп е \"безотговорен\". \"Американското решение представлява значителна загуба в усилията за налагане на мирен процес и е нарушение на исторически неутралната американска позиция по отношение на Йерусалим\", коментира Саудитска арабия.Малайзийският премиер Наймиб Разак призова мюсюлманите навсякъде \"да обяснят, че силно се противопоставят\" на този ход на САЩ.Осем от 15-те нации, които понастоящем са членове на Съвета за сигурност на ООН, призоваха да се проведе спешна среща. сподели, че градът е \"вечната столица на палестинската държава\". Хамас предупреди, че решението на Тръмп \"ще отвори вратата на ада\".Йерусалим и всичко случващо се е важно, защото съобщението на Тръмп поставя САЩ в противоречие с останалата част от международната общност за статута на Йерусалим.Също така палестинците твърдят, че Източен Йерусалим е столица на бъдеща държава и според израелско-палестинските мирни споразумения от 1993 г. окончателният му статут трябва да бъде обсъден в последните етапи на мирните преговори.Израелският суверенитет над Йерусалим никога не е бил признат в международен мащаб и досега всички държави са поддържали посолствата си в Тел Авив.В Йерусалим има места, свещени за трите основни монотеистични религии - юдаизъм, ислям и християнство.Източен Йерусалим, който включва Стария град, е придобит от Израел след Шестдневната война от 1967 г., но не е международно признат като част от Израел.Йордания отхвърли решението на САЩ да признае Йерусалим за столица на Израел, защото укрепва израелската окупация на източния сектор на спорния град.Външният министър Айман Сафади заявява, че решението \"осуети\" мирните усилия, добавяйки, че статутът на Йерусалим трябва да бъде \"решен в преките преговори\" между палестинците и израелците. \"Йордания отхвърля решението и всички негови последици и ще продължи да работи за независима палестинска държава с източен Йерусалим като своя столица\", добави Сафади.Хашемитската династия на краля на Йордания е покровител на мюсюлманските светилища в Йерусалим, което прави Йордания чувствителна към всякакви промени.Мощното ислямистко движение на Йордания, най-голямата политическа партия в страната и опозиционна група, заяви, че ще организира няколко големи митинги в страната през следващите няколко дни и след петъчните молитви.Обединените арабски емирства отхвърлиха решението на САЩ, съобщават от държавната им информационна агенция WAM.\"Министерството изрази дълбока загриженост относно последиците от това решение за стабилността на региона, тъй като то задушава емоциите на арабския и мюсюлманския народ поради статута на Йерусалим в съзнанието на арабите и мюсюлманите\", се казва в изявление на министерство на външните работи на страната. Турският президент Ердоган заяви, че с решението си САЩ напълно не се съобразяват с резолюцията на ООН от 1980 г.  Решението ще хвърли региона в \"огнен обръч\", обясни той от летището в Анкара, преди да замине за Гърция на официално посещение.Ирак настоява правителството на САЩ да се откаже от решението да признае Йерусалим за столица на Израел, за да избегне подхранването на тероризма, заяви иракското правителство.\"Ние предупреждаваме за опасните последици от това решение за стабилността на региона и света\", се казва в съобщение на правителството.\"Администрацията на САЩ трябва да се откаже от това решение, за да спре всяка опасна ескалация, която би спомогнала за екстремизма и ще създаде благоприятни условия за тероризма\", допълват те.", "date": "2017.12.07", "title": "Йерусалим разделя и обединява - арабите, Европа и ООН против решението на Тръмп"}
{"url": "https://news.bg/crime/maskirani-i-vaorazheni-nahluha-v-stolichna-gimnaziya.html", "text": "Маскирани и въоръжени с метални пръти и бухалки са нахлули в сградата на Професионалната гимназия по механоелектротехника в София., съобщава БНР.Инцидентът е станал в късният следобед вчера. Нападателите са издирвали вероятно някой от ученик, смятат очевидци. Охраната и учителите са повикали полиция, но докато служителите на МВР пристигнат на място, маскираните са успели да избягат. По случая се води разследване. МВР издирва нападателите. Няма пострадали при инцидента.Вчера около 16 и 15 часа двама души нахлуват в училището. По разкази на ученици те търсили десетокласник, защото той е общувал с приятелката на един от двамата във Фейсбук. Мъжете са боксьори, както и момчето, което те търсили, съобщава БНТ.Директорът на училището Мардирос Зовикян коментира, че не е очевидец на събитието. Бил е в час, когато са го извикали по телефона, че в сградата са влезли външни лица. Опитал се да ги пресрещне, хванал единият, но той се изплъзнал.В училището има портиер, дежурен учител и главен учител, които подпомагат пропускателния режим, но до инцидента се стигнало вероятно заради късна реакция на дежурния учител.Нападателите не са посягали на никого, само са търсили въпросното момче, което обаче е било добре прикрито и не са успели да го намерят. Видеокамери са заснели нападателите, като кадрите вече са предадени на полицията.", "date": "2017.12.07", "title": "Маскирани и въоръжени нахлуха в столична гимназия"}
{"url": "https://news.bg/economics/dogodina-vlizame-v-chakalnyata-na-evrozonata-spored-kristalina-georgieva.html", "text": "\"Очаквам България да влезе в чакалнята на еврозоната догодина.\" Това заяви пред bTV главният изпълнителен директор на Световната банка и бивш еврокомисар Кристалина Георгиева.Според Георгиева влизането на страната ни в чакалнята на еврозоната е политическо решение, което може да бъде взето много бързо. По думите ѝ тя очаква това решение да бъде взето скоро, защото ЕС е в добро икономическо състояние, а общата среда в България и Европа е позитивна.От влизането в чакалнята до влизането в еврозоната обикновено минават около три години, коментира още Георгиева.Относно шансовете на страната ни за членство в Шенгенското пространство Кристалина Георгиева посочи, че България е готова за това членство. Според Георгиева всичките технически условия са изпълнени, а присъединяването ни към зоната е въпрос отново на политическо решение от страните членки. По думите ѝ днес страните членки са по-отворени по този въпрос, отколкото са били преди година и страната ни има реални шансове скоро да бъде част от Шенген. Това от своя страна се дължало на засилването на процеса на европейска интеграция напоследък. \"Това е не само заради Брекзит, но и защото 10-те години криза ни сложиха обица на ухото - да не вземаме системата на солидарност като даденост\", допълни бившият еврокомисар.", "date": "2017.12.07", "title": "Догодина влизаме в чакалнята на еврозоната според Кристалина Георгиева"}
{"url": "https://news.bg/regions/ogranichavat-dvizhenieto-v-sofiya-za-montiraneto-na-kolednata-ukrasa.html", "text": "Столична община въвежда промяна в организацията на движението в столицата във връзка с монтирането на коледната украса.От 00.30 до 4.30 часа на 8 декември се забранява влизането на пътни превозни средства в двете посоки по бул. \"Патриарх Евтимий\", между улиците \"Граф Игнатиев\" и \"Георги Сава Раковски\".От 00.30 часа до 4.30 часа на 9 и 10 декември се забранява влизането на пътни превозни средства в двете посоки по булевард \"Патриарх Евтимий\", между улица \"Проф. Фритьоф Нансен\" и булевард \"Витоша\".От Столична община информираха и че се въвежда организация на движението днес във връзка с провеждането на държавно мероприятие.Забраняват се престоят и паркирането на пътни превозни средства до 14 часа на улица \"Шипка\", между улиците \"Кракра\" и \"Сан Стефано\", в обхвата на хотел \"Кристал палас\". От 14.00 до 20.30 часа днес се забранява престоят и паркирането на пътни превозни средства и на улица \"Николай Хайтов\", между улиците \"Атанас Далчев\" и \"Самоков\".", "date": "2017.12.07", "title": "Ограничават движението в София за монтирането на коледната украса"}
{"url": "https://news.bg/society/zapochva-izplashtaneto-na-kolednite-dobavi-kam-pensiite.html", "text": "От днес започва изплащането на пенсиите и коледните добавки към тях.Националният осигурителен институт (НОИ) съобщи, че пенсиите за месеца и коледните добавки ще се изплащат от днес до 20 декември.Коледната добавка към пенсиите тази година ще бъде в размер на 40 лева. Тази добавка ще получат всички пенсионери, чиито пенсии са в размер до 321 лева включително.Изплащането на пенсиите и добавките чрез пощенските станции в страната ще се осъществи съобразно изготвен график. Преводите на пенсиите по банковите сметки на пенсионерите ще бъде направено днес.", "date": "2017.12.07", "title": "Започва изплащането на коледните добави към пенсиите"}
{"url": "https://news.bg/politics/borisov-i-barnabich-s-prioritet-gazoprenosnata-vrazka-mezhdu-balgariya-i-sarbiya.html", "text": "Развитието на инфраструктурните проекти между България и Сърбия ще спомогне за свързаността на целия регион. Това заяви министър-председателят Бойко Борисов на среща със сръбския премиер Ана Бърнабич. Тя е в България по повод работната среща на лидерите от страните от Западните Балкани.По време на срещата двамата премиери дадоха приоритет на договореното изграждане на газопреносната връзка между България и Сърбия. Те оцениха високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш - българска граница.Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа.Борисов и Бърнабич оцениха високо доброто двустранно сътрудничество, като българският премиер подчерта, че само след два дни предстои подписване на Меморандум между двете държави за намаляване на тарифите за роуминг.В хода на разговора българският премиер заяви още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.", "date": "2017.12.07", "title": "Борисов и Бърнабич с приоритет газопреносната връзка между България и Сърбия"}
{"url": "https://news.bg/crime/28-godishen-schupi-cherepa-na-vazrasten-mazh-v-svishtov.html", "text": "Полицаите в Свищов задържаха 28-годишен мъж, който е пребил възрастен мъж, съобщи \"\".Около 11 часа вчера, 6 декември, на телефон 112 е получен сигнал от възрастна жена. В сигнала се посочвало, че между съпруга на жената и други трима мъже е възникнал спор, който е прераснал в сбиване.В хода на предприетите действия е установено, че поводът за сбиването е недоволство от страна на работници към работодателя им по повод новоназначен работник.В резултат от сбиването е пострадал 69-годишен мъж. Няма информация дали той е работодателят на тримата служители. Мъжът е приет в болницата в Свищов със съмнения за спукване на черепния свод.Във връзка с нападението е задържан 28-годишен мъж от село Козловец. По случая е образувано досъдебно производство. Работата по случая продължава.", "date": "2017.12.07", "title": "28-годишен счупи черепа на възрастен мъж в Свищов"}
{"url": "https://news.bg/crime/zadarzhaha-dvama-izmamili-baba-s-8-hil-lv-vav-velikotarnovsko.html", "text": "Великотърновски криминалисти разкриха телефонна измама. Задържани са двама мъже, ощетили възрастна жена с 8000 лв. по сценария за съдействие на полицията.Двама мъже - от Горна Оряховица и от Павликени, са обвинени в извършването на телефонна измама. На 21 ноември те се обадили на домашния телефон на 67-годишна жена от с. Пчелище, представили са се за служители на полицията, разиграли добре познатата вече схема за съдействие при задържането на телефонни измамници и я ощетили с 8 000 лв.След проведени прецизни действия по разследването, криминалисти от ОДМВР - Велико Търново, съвместно с колегите им от полицейското управление в областния град влезли в дирите на извършителите - 35-годишният З. В. от Горна Оряховица, известен на полицията и осъждан, със 7 криминални и съдебни регистрации за идентични престъпления. Към момента той е издирван от полицейските управления в Албена и Аксаково за подобни деяния.Установен е и съучастникът му 27-годишния Ц. А. от Павликени. Двамата са били задържани първоначално за срок до 24 часа по ЗМВР. След доклад на материалите в прокуратурата, са привлечени като обвиняеми. С постановление на прокуратурата мярката на З. В. е удължена на 72 часа, а на Ц. А. е наложена мярка за неотклонение \"подписка\". Работата по документиране на цялата им престъпна дейност продължава.", "date": "2017.12.07", "title": "Задържаха двама, измамили баба с 8 хил. лв. във великотърновско "}
{"url": "https://news.bg/crime/novo-delo-sreshtu-dupnishkata-populyarna-kasa.html", "text": "Измамените от Душнишката популярна каса граждани заведоха ново дело по казуса. Този път делото е срещу Българската народна банка (БНБ).Делото срещу БНБ е по повод това, че от години банката продължава да не санкционира шефовете на пирамидата за незаконна кредитна дейност, съобщи Нова.Припомняме, в пирамидата потънаха стотици хиляди левове от спестявания на клиенти. Нито един от изгорелите не е върнал парите си към момента. По информация на прокуратурата 227 души са ощетени от Дупнишката популярна каса с близо 4.5 милиона лева.През месец октомври минлата година властите  заедно със съпругата му Ивона и сина му Сотир. Те бяха задържани за данъчни престъпления. В началото на месец юни 2017 г. обаче Близнаков беше пуснат от ареста заради изтичане на законовия срок за задържането му.", "date": "2017.12.07", "title": "Ново дело срещу Дупнишката популярна каса"}
{"url": "https://news.bg/int-economics/bitkoynat-poludya-poskapna-s-nad-2000-dolara-za-den.html", "text": "Криптовалутата биткойн отбеляза нов исторически връх, след като стигна стойност от над 15 000 долара за един биткойн, като само за един ден поскъпна с над 2000 долара.В началото на седмицата дигиталната валута премина психологическата граница от 10 000 долара.Възвръщаемостта от началото на годината на най-използваната дигитална валута в света е над 1 300 процента.Вчера ASX, основният борсов оператор в Австралия, обяви, че ще започне да използва блокчейн - технологията, върху която е базиран биткойн, за да обработва транзакциите.", "date": "2017.12.07", "title": "Биткойнът полудя - поскъпна с над 2000 долара за ден"}
{"url": "https://news.bg/health/bsp-nastoyavat-za-smyana-na-modela-na-zdraveopazvane.html", "text": "БСП спасява държавните и общински болници. Моделът на здравеопазването не може да продължава по този начин, обяви на брифинг лидерът Корнелия Нинова. За нас моделът трябва да се смени, подчерта тя.Нужен е консенсус по тази тема. Червените предлагат краткотрайни и дълготрайни мерки. Спешните са налагането на  на нови частни болници. Държавните и общински болници се преформатират от търговско дружества. Нинова иска да се забрани паралелния износ. До март тя иска нов модел на здравеопазването.Начинът, по който сега се осъществява реекспорт, не може да се преследва наказателно, според социалистите.Соцлидерът настоява за съгласие по темата, а не всяко управление да се упражнява.Моля, без партийна ревност, изтъкна Корнелия Нинова. Според нея грешките в системата са извършени в годините на прехода.Припомняме, в събота на извънреден брифинг на МВР-шефът Валентин Радев, властта се похвали с разбиването на организирана престъпна група за паралелен износ на животоспасяващи лекарства.МВР и Министерството на здравеопазването пет месеца наблюдавали сектор \"Здравеопазване\".Здравният министър Кирил Ананиев пък беше категоричен, че се източва бюджетът на НЗОК за стотици милиони лева по тези схеми.", "date": "2017.12.07", "title": "БСП настояват за смяна на модела на здравеопазване"}
{"url": "https://news.bg/int-politics/glavataryat-na-hamas-zove-za-nova-intifada.html", "text": "Лидерът на ислямисткото радикално палестинско движение \"Хамас\" призова за започването на нова интифада (арабски термин, означаващ въстание) след решението на американския президент Доналд Тръмп да признае Йерусалим като столица на Израел и да започне приготовления за преместването на американското посолство от Тел Авив в Йерусалим, съобщават световните информационни агенции.\"Ние трябва да призовем и трябва да работим за започването на интифада пред лицето на ционисткия враг\", изтъкна в реч в Газа шефът на \"Хамас\" Исмаил Хания.Междувременно израелският премиер Бенямин Нетаняху изрази увереност, че \"много\" страни ще последват САЩ в признаването на Йерусалим за столица на Израел.\"Ние сме в контакт с други страни, които ще приемат подобно признание, а аз нямам никакво съмнение, че веднага щом американското посолство се премести в Йерусалим и преди това, още посолства също ще се преместят\", коментира израелският премиер. Град Йерусалим е обект на претенции както от израелците, така и от палестинците като тяхна столица, макар че международната общност не признава никоя от тези претенции и всички чужди посолства в Израел се намират в Тел Авив. Междувременно стана ясно, че израелската армия е разположила допълнителни сили в Западния бряг след вчерашното изявление на Тръмп и вероятно в отговор на декларацията на \"Хамас\". \"След приключването на оценката на положението от страна на генералния щаб, беше решено, че редица батальони ще подсилят района на Западния бряг, както и специални сили\", се посочва в изявление на израелските военни. ", "date": "2017.12.07", "title": "Главатарят на \"Хамас\" зове за нова интифада "}
{"url": "https://news.bg/world/panama-izvika-poslanika-si-v-es-za-konsultatsii.html", "text": "Панама извика посланика си в ЕС от Брюксел за консултации, след като страната от Централна Америка беше включена в черния списък на страните от ЕС, считани за \"данъчни убежища\", съобщи Ройтерс.Министрите на финансите на Европейския съюз приеха черен списък от 17 държави, считани за данъчни убежища. Това е безпрецедентна стъпка за противопоставянето на избягването на данъчно облагане в световен мащаб, въпреки че не се споразумяха за финансови налози за изброените държави.Списъкът включва и Американска Самоа, Бахрейн, Барбадос, Гренада, Гуам, Южна Корея, Макао, Маршаловите острови, Монголия, Намибия, Палау, Сейнт Лусия, Самоа, Тринидад и Тобаго, Тунис и Обединените арабски емирства.Правителството на Карибските острови Тринидад и Тобаго заяви в сряда, че скоро ще внесе два законопроекта в парламента, за да реформира данъчните си кодекси. Преминаването на тези законопроекти би могло да помогне да бъде премахнато от черния списък на ЕС, каза правителството.", "date": "2017.12.07", "title": "Панама извика посланика си в ЕС за консултации"}
{"url": "https://news.bg/world/pentagona-siriya-ne-e-bila-prochistena-ot-islyamska-darzhava.html", "text": "Сирия все още не е напълно освободена от бунтовници от Ислямската държава, смятат от Пентагона.Групировката представлявала заплаха за САЩ и армията трябвало да предприеме необходимите стъпки.В този случай, коментарът на представител на Пентагона в противоречие с изявленията на президента на Съединените щати Доналд Тръмп.Американският лидер каза в сряда, че екстремиститее до голяма степен са прогонени от Сирия и Ирак. Тръмп дори похвали министъра на отбраната Джеймс Матис, както и американските военни, които нокаутираха групировката.", "date": "2017.12.07", "title": "Пентагона: Сирия не е била прочистена от Ислямска държава"}
{"url": "https://news.bg/press/dans-rovi-v-28-edri-sdelki-smenyat-pechki-na-vaglishta-s-ekogorivo-s-evropari.html", "text": "ДАНС рови в 28 едри сделки28 приватизационни сделки е изпратила ДАНС на прокуратурата за проверка заедно с доклад с основните проблеми по раздържавяването. Две прокуратури обаче отговорили, че дела не може да се образуват поради изтекла давност.Информацията за доклада съобщи главният прокурор Сотир Цацаров пред членовете на правната комисия в парламента в сряда. Той бе поканен на диалог от народните представители. Законът изисква той да разговаря с комисията през 3 месеца.Ушите на властта работят правилноПриемането от депутатите на доклада на Националното бюро за контрол на специалните разузнавателни средства (СРС) се оказа поредният повод за многочасови разправии между опозиция и управляващи. В крайна сметка стана ясно, че ушите на властта работят правилно. Документът с данни за 2016 година бе определен като първа точка от пленарното заседание в сряда.Сменят печки на въглища с екогориво с европариКметовете на българските градове с най-мръсен въздух ще получат европейски средства, за да подменят в някои квартали печките на дърва и въглища с по-екологично отопление. Тази мярка срещу замърсяването на въздуха с фини прахови частици (ФПЧ) е залегнала в оперативна програма \"Околна среда\", в оста за подобряване на качеството на въздуха. Припомняме, че заради мръсния въздух в страната Европейската комисия предприе наказателна процедура срещу България.20 хил. коли се движат със сбъркани документиБлизо 20 хил. автомобила у нас се движат със сбъркани при регистрацията документи. Най-често това са грешни данни за вида на използваното гориво. Ако автомобилът например е бензинов, в талона му е записан дизелов мотор, показа проверка на \"Монитор\". Грешките са основно технически, допуснати при въвеждането от служителите на \"Пътна полиция\" през годините.Банско предизвика разрив в кабинетаТайно и без обществено обсъждане двамата вицепремиери на \"Обединени патриоти\" Валери Симеонов и Красимир Каракачанов се опитаха да прокарат разширение на ски зоната в Банско в полза на концесионера \"Юлен\". Това предизвика остър спор между коалиционните партньори, докато отговорният министър за решението - Нено Димов, тактически отсъстваше от заседанието. След като еколозите обвиниха кабинета, че прави \"огромен подарък\" на \"Юлен\" и пред МС се събра група граждани на протест, Борисов нареди въпросът да се отложи с една седмица или повече, за да се публикуват открито всички материали по решението, да се поканят отново екоорганизациите, а Нено Димов да се яви пред колегите си и да защити предложението, става ясно от разпространена стенограма от заседанието.Правителството вдигна линията на бедност само със 7 лв.Линията на бедност в България през 2018 г. ще е 321 лева, реши вчера правителството на редовното си заседание. Сумата е едва със 7 лева по-висока в сравнение с т.г. Размерът й е определен съгласно методика, утвърдена от Министерския съвет. Показателят се изчислява на базата на данни от изследването \"Наблюдение на домакинските бюджети в Република България', което се провежда ежегодно от Националния статистически институт. Линията на бедност се използва като параметър при формирането на социалната политика в областта на доходите и жизненото равнище.\"Язаки\" отвори трети завод в БългарияОбщо 1000 души се очаква да работят до края на годината в новия завод на \"Язаки България\" в Димитровград, който вече работи. Това е третото и най-голямо предприятие в страната на японския производител на автомобилни кабелни системи Yazaki. Инвестицията в него е 50 млн. евро, а основният клиент на продукцията е Mercedes-Benz.Досега в новото производство са наети 800 работници и служители, като плановете са броят им да продължи да расте. Колко бързо ще стане това ще зависи от поръчките от автомобилните производители, за които работи компанията.", "date": "2017.12.07", "title": "ДАНС рови в 28 едри сделки, Сменят печки на въглища с екогориво с европари"}
{"url": "https://news.bg/world/frantsiya-i-alzhir-zaedno-sreshtu-terorizma.html", "text": "Франция и Алжир имат общо желание да засилят икономическите връзки и сътрудничеството в областта на борбата с тероризма.Темите са били обсъдени по време на вечеря на френския президент Емануел Макрон с президента на Алжир Абделазиз Бутефлика.Посещението на Макрон представлява възможност за проучване на нови начини за укрепване на сътрудничеството и партньорството, за обсъждане на регионални и международни въпроси от общ интерес.В близко бъдеще ще се проведе в Париж на четвъртата сесия на алжирски-френски междуправителствен комитет на високо равнище, председателствана от двамата премиери.Франция и Алжир искат да засилят сътрудничеството в областта на сигурността и борбата срещу тероризма, включително в африканската зона на Сахел и Сахара. Освен това Макрон отбеляза, че е разменил мнения с Бутефлика за \"начини за разрешаване на либийската криза\"", "date": "2017.12.07", "title": "Франция и Алжир заедно срещу тероризма"}
{"url": "https://news.bg/world/erdogan-e-na-vizita-v-gartsiya.html", "text": "Турският президент Реджеп Тайип Ердоган заминава на историческо посещение в Гърция.Турция и Гърция, които заедно се присъединиха към НАТО през 1952 г., са ключови фактори по редица важни регионални въпроси като мигрантската криза, а също и преговорите за повторно обединение на Кипър.Между двете страни продължават да съществуват дълбоки спорове, включително за въздушното пространство и границите на континенталния шелф в Егейско море, за положението на мюсюлманското малцинство в Северна Гърция.Освен това Турция настоява за екстрадиране на осем турски военни, намерили убежище в Гърция след осуетения опит за преврат на 15 юли 2016 г. Искането за екстрадиция бе отхвърлено от гръцкото правосъдие през януари, което предизвика гнева на Анкара.", "date": "2017.12.07", "title": "Ердоган е на визита в Гърция"}
{"url": "https://news.bg/world/tramp-riyad-da-svali-blokadata-na-jemen.html", "text": "Президентът Доналд Тръмп възложи на администрацията да призове Саудитска Арабия да позволи доставянето на хуманитарна помощ на жителите на Йемен. Това се посочва в изявлението на американския лидер, разпространено на 6 декември от пресслужбата на Белия дом.Целта е да се доставят храна, гориво, вода и лекарства за жители на Йемен, които отчаяно се нуждаят от това.На 22 ноември официалният представител на генералния секретар на ООН Стефан Дюжарик предупреди, че Йемен изчерпване на горивото, и призова коалицията да осигури безпрепятствено преминаване на хуманитарни и търговски кораби в пристанищата на Червено море. Според него в страната има остър недостиг на гориво, което е необходимо за работата на болниците и водоснабдителните системи. 21 милиона души в страната се нуждаят от хуманитарна помощ, от които 7 милиона са на ръба на глада. Коалицията, водена от Саудитска Арабия, на 27 ноември спря пълна блокада на Йемен.От август 2014 г. в Йемен продължава конфронтацията между властите и бунтовническите групировки. В най-активната фаза конфликтът премина в началото на инвазията по искане на президента Абд Рабо Мансур Хади през март 2015 г. от арабската коалиция. Понастоящем бунтовниците контролират Сана, докато властите - Аден.", "date": "2017.12.07", "title": "Тръмп: Рияд да свали блокадата на Йемен"}
{"url": "https://news.bg/world/zadarzhaha-balgari-za-nelegalna-tsigarena-fabrika-v-ispaniya.html", "text": "Задържаха българи за нелегална цигарена фабрика в Испания, съобщават местни медии.Престъпниците са вложили около €3 млн. във фабриката. Освен това те са и създали собствена търговска марка. Арестувани са 18 души. От тях 10 са задържани в Гранада, а другите 8 в Малага.Те са задържани при съвместна операция на испанската полиция и Европол. Акцията е проведена с помощта на властите в България, Гърция, Молдова, Румъния и Украйна.Работниците са били предимно граждани на България и Украйна. Те са живеели в жилища под наем наблизо и работели по 12 часа на ден в крайно лоши условия на труд. Капацитетът на фабриката е бил два милиона къса дневно.Властите са извършели обиски в осем склада в района на Гранада и Малага . Иззети са били 10 тона тютюневи листа, 4 тона тютюн, 4,5 млн. къса цигари, оборудване, филтри, хартия и лепила.", "date": "2017.12.07", "title": "Задържаха българи за нелегална цигарена фабрика в Испания"}
{"url": "https://news.bg/world/bezreditsi-v-gartsiya.html", "text": "Демонстрации на студенти в памет на убития преди 9 години ученик отново създадоха напрежение в Гърция. Анархисти хвърлят по полицаите с бомби \"Молотов\" и камъни. Силите на реда отговориха със сълзотворен газ, съобщиха местни медии .Днес се отбелязват 9 години от убийството на 15-годишен младеж, застрелян от действащ полицай в Атина.В демонстрациите участваха и младежките организации на управляващата партия \"Сириза\" с черни знамена и плакати в защита на човешките права.Фаталната стрелба по 15-годишния Александрос Григоропулос през 2008 г., година преди началото на икономическата криза в Гърция, предизвика най-тежките бунтове, виждани в южната ни съседка от десетилетия.", "date": "2017.12.07", "title": "Безредици в Гърция"}
{"url": "https://news.bg/world/nyama-razliv-v-otnosheniyata-mezhdu-sasht-i-es.html", "text": "Няма разлив в отношенията между САЩ и ЕС. Това обяви американският държавен секретар Рекс Тилърсън.Неговата позиция идва дни, след като външният министърна Германия Зигмар Габриел призова Берлин да преразгледа позицията си спрямо САЩ в светлината на политиките на президента Доналд Тръмп.Тилърсън, отбеляза, че той и колегите му от НАТО споделят мнението, че Иран е заплаха за регионалната стабилност с дейностите си в Йемен и Сирия.Американският първи дипломат изтъкна, че е имал много ползотворни дискусии с натовските си колеги за Иран.", "date": "2017.12.07", "title": "Няма разлив в отношенията между САЩ и ЕС"}
{"url": "https://news.bg/world/i-belgiya-izvadi-gartsiya-ot-shengen.html", "text": "Трима гръцки членове на Европейския парламент се оплакаха, че преминават през паспортни проверки при полети от Атина до Брюксел. Това се случило веднага, след като Германия наложи по-строг контрол върху пътниците, идващи от Гърция.Това разкрива в. \"Български новини\".Тримата евродепутати - София Сакорафа, Йоргос Кирцос и Нотис Мариас, написаха в социалните медии, че са преминали паспортни проверки заедно с други пътници от Гърция на летището в Брюксел.Гърция печели все повече недоверие. След Германия, сега Белгия пренебрегва Шенгенското споразумение и ни проверява за полети от Гърция , разкри в профила си във Фейсбук София Сокорафа.Нашето европейско унижение продължава, поради неспособността на правителството да спре производството на фалшиви документи за пътуване в Гърция. Вчера имахме паспортни проверки за пътниците в Брюксел, сърцето на ЕС, коментира евродепутатът от Нова демокрация Йоргос Кирцос.", "date": "2017.12.07", "title": "И Белгия извади Гърция от Шенген"}
{"url": "https://news.bg/weather/toplo-za-dekemvri.html", "text": "Днес ще бъде предимно слънчево. Ще духа умерен вятър от запад-северозапад, който привечер ще отслабне. Затоплянето ще продължи и максималните температури ще са между 8° и 13°, за София - около 9°.Това съобщават от НИМХ към БАН.Атмосферното налягане е значително по-високо от средното за декември и през деня слабо ще се понижи.Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6°, на 2000 метра - около минус 1°.По Черноморието ще преобладава слънчево време. Ще духа до умерен вятър от запад-северозапад, който привечер ще отслабва. Максималните температури ще са 10°-12°. Температурата на морската вода е 11°-13°. Вълнението на морето ще е около 2 бала.", "date": "2017.12.07", "title": "Топло за декември"}
{"url": "https://news.bg/world/nyama-da-ima-impiychmant-sreshtu-tramp.html", "text": "С 364 гласа \"против\" и едва 58 гласа \"за\" Камарата на представителите на американския Конгрес отхвърли проекторезолюция за импийчмънт на президента Доналд Тръмп, съобщи АП.Документът беше внесена от демократа от Тексас Ал Грийн. Гласуването беше предопределено, след като и лидерите на демократическата опозиция също се обявиха против тази инициатива.В проекторезолюцията се твърдеше, че Тръмп не е способен да изпълнява президентските функции, защото е внесъл разделение в страната.", "date": "2017.12.07", "title": "Няма да има импийчмънт срещу Тръмп"}
{"url": "https://news.bg/regions/ochakva-ni-predimno-slanchevo-vreme.html", "text": "Очаква ни предимно слънчево време, а привечер и вятърът ще отслабне. Затоплянето ще продължи и максималните температури ще са между 8 и 13 градуса, а минималните температури ще са предимно между минус 1 и 4 градуса.И по Черноморието ще е предимно слънчево. Ще духа до умерен вятър от запад-северозапад, който привечер отслабва, а максималните температури ще са между 10 и 12 градуса. Вълнението на морето ще е около 2 бала.Над планините ще е предимно слънчево и ще духа умерен и силен северозападен вятър. Максималната температура на височина 1200 метра ще е около 6 градуса, а на 2000 метра около минус 1 градуса.В петък времето ще е предимно слънчево, като сутринта в много райони ще е тихо, а на отделни места в котловините и низините ще има условия за мъгла.В събота облачността ще се увеличи и през нощта срещу неделя от запад ще започнат валежи от дъжд.В неделя ще бъде облачно, с валежи и на много места в Северна и Западна България дъждът ще премине в сняг.", "date": "2017.12.07", "title": "Очаква ни предимно слънчево време"}
{"url": "https://news.bg/int-politics/novi-dva-shtatski-bombardirovacha-se-prisaediniha-kam-ucheniyata-v-yuzhna-koreya.html", "text": "Два американски бомбардировача Б-1Б \"Лансер\" взеха участие в съвместни военни тренировки между САЩ и Южна Корея, съобщава служител на министерството на отбраната в Сеул, цитиран от \"Ройтерс\".Самолетите, които идват от американската военновъздушна база в Гуам, се присъединиха към останалите бойни самолета от двете страни, които от понеделник организират мащабно въздушно учение в Южна Корея.Един бомбардировач се присъедини към упражненията в сряда.Припомняме, срещу заплахите на Северна Корея. Петдневното военновъздушно учение Vigilant ACE е по-малко от седмица, след като КНДР тества нова междуконтинентална балистична ракета (ICBM) и обяви завършването на \"ядрената си сила\".Учението е най-голямата комбинация от военновъздушни сили на съюзниците, включващо повече от 230 самолета и около 12 000 служители. Включени са Десетина F-35Bs, използвани от морската пехота на САЩ също участват в учението и летят от базата си в Япония.", "date": "2017.12.07", "title": "Нови два щатски бомбардировача се присъединиха към ученията в Южна Корея"}
{"url": "https://news.bg/education/kvoti-po-oblasti-spavat-mladite-matematitsi-za-natsionalno-sastezanie.html", "text": "Родители се обявиха против нови правила за провеждането на националните състезания по математика за ученици в страната, съобщи Нова. Според родителите новите правила за участието в математическите състезания за ученици въвеждат квотен принцип по области, което дискриминира част от децата, желаещи да се състезават на национален подиум.Според притеснените родители новите правила гласят, че от град с около 30 000 души на национално състезание могат да се изпратят 4 ученици, докато в София, където живеят над 1 милион жители, броят на ученици, които се допускат до състезанията, е едва 16.По този повод 165 родители на ученици от Софийската математическа гимназия са внесли писмо до министъра на образованието и до Комисията за защита от дискриминацията. В протестното писмо са се включили и учители.Според Ивайло Старибратов, председател на комисията, решила да се въведе квотен принцип по области, квотите се обсъждат вече повече от 5-6 години. По думите му причината за въвеждането на такова правило е, че броят на желаещите деца да се явят на такъв форум нараства, което прави логистиката на състезанията много трудна.Старибратов обясни и че квотният брой на децата, които ще могат да участват в състезание, се определя по исторически принцип за явяване. Това била и причината от София да се допускат 3 пъти повече деца, отколкото от други населени места.", "date": "2017.12.07", "title": "Квоти по области спъват младите математици за национално състезание"}
{"url": "https://news.bg/int-politics/britanskiyat-ministar-na-otbranata-iska-da-se-lovyat-i-ubivat-britantsi-teroristi.html", "text": "Британци, които са се присъединили към ДАЕШ (\"Ислямската държава\"), трябва да бъдат ловувани и убити, съобщи новият британски министър на отбраната, цитиран от \"Ройтерс\".Гавин Уилямсън коментира, че британците, които са отишли ​​в Сирия или Ирак, за да се борят за \"Ислямска държава\", ненавиждат онова, което е Британия и че въздушните удари могат да бъдат използвани срещу оцелелите 270 британски граждани, които все още са там.\"Съвсем просто, моето мнение е, че мъртвият терорист не може да навреди на Великобритания\", коментира Уилямсън пред Daily Mail. \"Трябва да направим всичко, което можем да направим, за да унищожим и отстраним тази заплаха\", допълва той, добавяйки, че вярва, че никога не бива да се позволява на британските бойци, присъединили се към ДАЕШ, да се върнат в Обединеното кралство.41-годишният Уилямсън е министър на отбраната от малко повече от месец, заменяйки Майкъл Фалън, който се отказа от поста след скандала за сексуален тормоз.Известни британски екстремисти като Мохамед Емвази, известен като Джихади Джон и Сали Джоунс, са убити от британски или американски военни сили, тъй като са участвали в бойните действия на \"Ислямска държава\".След смъртта на Джоунс, известна като \"бялата вдовица\", Фалън заяви, че британски граждани, които са избрали да напуснат Обединеното кралство и да се борят за ислямска държава, са \"легитимна цел\".", "date": "2017.12.07", "title": "Британският министър на отбраната иска да се ловят и убиват британци-терористи"}
{"url": "https://news.bg/crime/dvama-mladezhi-zaginaha-v-katastrofa-kray-selo-bahovitsa.html", "text": "Двама младежи загинаха в катастрофа край ловешкото село Баховица. Момчето е на 18, а девойката - на 19 години.Пострадал е и 27-годишен мъж, който е настанен в болница в много тежко състояние, съобщи Дарик.Сигналът за инцидента е получен около 5.40 ч. Според първоначалната информация водачът на лек автомобил, пътуващ към града, е загубил контрол над управлението. Колата се е ударила в крайпътно дърво.", "date": "2017.12.07", "title": "Двама младежи загинаха в катастрофа край село Баховица"}
{"url": "https://news.bg/crime/tsatsarov-i-panov-borisov-obsazhdat-otchayvashtata-sgrada-na-spetssada.html", "text": "Премиерът Бойко Борисов ще проведе среща с председателя на Върховния касационен съд Лозан Панов и главния прокурор Сотир Цацаров във връзка със състоянието на сградата на специализираните съдилища на столичната улица \"Черковна\" №90. Това стана ясно от среща във Висшия съдебен съвет (ВСС), където на изслушване са поканени съдии и прокурори от спецструктурите, съобщи \"24 часа\".На срещата с премиера ще се включат и членовете на ВСС Боян Магдалинчев, който е представляващ, и Евгени Диков, който е председател на комисията по собствеността. Стана ясно и че висшите магистрати ще искат и провеждането на разговор с министрите на финансите и правосъдието.Председателят на спецсъда Георги Ушев посочи, че състоянието на сградата на спецсъда е отчайващо. По думите му съдиите четат дела в коридорите и прескачат , за да стигнат до бюрата си, а той лично е писал мотиви по дела до 2 часа през нощта. Спецсъдиите заседавали само в 4 зали.Колежката на Ушев Даниела Росенова, която оглавява апелативния спецсъд, заяви, че и там условията са ужасно - условията, в които се работи, били под санитарния минимум.Едно от обсъжданите от ВСС решения е това Държавната комисия по сигурността и информацията (ДКСИ) да бъде преместена от сградата на съда и прокуратурата, за да може там да се освободят места за кабинети. Обсъжда се също така и възможност за надстрояване на сгради за съдебни зали.", "date": "2017.12.07", "title": "Цацаров и Панов, Борисов обсъждат \"отчайващата\" сграда на спецсъда"}
{"url": "https://news.bg/politics/borisov-ubeden-che-balkanite-ne-nosyat-problemi-a-prosperitet.html", "text": "\"На Балканите всички трябва да бъдем като пръстите на ръцете. Всеки пръст ни е важен. Няма значение кой колко е голям. Трябва да сме заедно. Тогава всички - и европейските колеги, ще кажат: \"тези хора не са барутен погреб\", а са си с разума\".Това заяви премиерът Бойко Борисов по време на форума \"Засилване на регионалната интеграция на Балканите в контекста на 25 години партньорство между Световната банка и България\".Борисов отбеляза, че хубаво от войните не сме видели. Всичко лошо в България се е случило по време на кризата в бивша Югославия, защото тогава се е създала и контрабандата, и престъпността.Днес всички стоим на една маса. Имаме рядък шанс, защото най-хубавата българска поговорка е: \"Помогни си сам, ще ти помогне и Господ\".\"ЕС ще ни разбере, ако ние самите сме единни и дадем шанс да ни разбират\", отбеляза още Борисов.Той подчерта, че Европа има достатъчно проблеми, за да има още един в лицето на Западните Балкани, затова страните трябва да отидат в Европа мъдри и умни с инфраструктура, магистрали, коридор №8 и едновременно с това дигиталната инфраструктура.Всичко това трябва да се изгради сега, категоричен беше премиерът. Хората искат да видят ползите за тях.Борисов пожела и заедно с изграждането на инфраструктурата да се направят и умни КПП. Ще се развият и ТОЛ системите, парите от които ще отидат в дигитална инфраструктура.Борисов подчерта, че има едни Балкани и трябва да се помогне за Сърбия, Косово, Албания, Босна и Херцеговина. Не може да оставим празни петна, заяви още той.\"Имаме рядък шанс с мъдрост да убедим колегите в Брюксел, че не носим проблеми, а носим просперитет\", категоричен беше Борисов.На форума присъстваха президентът на Черна гора Филип Вуканович, президентът на Косово Хашим Тачи, премиерът на Косово Еди Рама, на Сърбия Ана Бърнабич, на Македония Зоран Заев, заместник-министър председателят на Босна и Херцеговина Мирко Шарович, еврокомисарят по европейско сътрудничество Йоханес Хан, изпълнителният директор на Световната банка Кристалина Георгиева.Изпълнителният директор на Световната банка Кристалина Георгиева заяви, че има огромен потенциал в интегрирането на Западните Балкани, а България може да допринесе за развиването на този потенциал. Тя очерта развиването на транспортните връзки и развиване на IT потенциала в сектора като целта на форум. По думите й Световната банка е готова да финансира проект за търговия и транспорт за 150-200 млн.долара, който да помогне на страните в региона да отстранят пречките, които съществуват по между им, така, че 6-тe страни да постигнат по-добри икономически връзки и качество на живот.Президентът на Черна гора Филип Вуканович подчерта, че транспортната инфраструктура в региона не отговаря на изискванията. Черна гора подкрепя изграждането на коридор №8.Президентът на Косово Хашим Тачи зави, че Западните Балкани никога не са били в по-добра позиция да се засили процеса на присъединяването им към ЕС. Той поиска бюджетите на страните да са така, насочени, че инфраструктурните проекти да са приоритетни.Премиерът на Сърбия Ана Бърнабич заяви готовност да се работи заедно по проектите и отчете приноса на Световната банка за подкрепата за Сърбия. Тя подчерта, че регионалното сътрудничество, взаимната свързаност и дигиталната икономика са сред приоритетите на сръбското правителство. Бърнабич заяви, че най-важният проект за Сърбия е завършването на коридор №10, както и източният и южният коридор за връзка с Македония, коридор №11 за връзка с Босна и Херцеговина и Черна гора. \"Смятам, че регионът се сплотява по начин, който не сме виждали в миналото\", заключи тя.Премиерът на Албания Еди Рама също подчерта, че всички от Западните Балкани са се събрали заедно, което никога преди не е било. Според него Българското председателство се случва в много подходящ момент за Западните Балкани. Той смята, че Албания и Македония също трябва да започнат преговори за ЕС. Той се обърна към Борисов и заяви, че сега в региона се гледа не само на Меркел, но и на него с надежда поне следващите 6 месеца да се справят.Българският премиер Бойко Борисов отбеляза приноса на Рама за признаване на българското малцинство.Премиерът на Македония Зоран Заев, когото Борисов нарече \"балканският Макрон\", заяви, че Балканите са дял от Европа. Коридор №8 той видя като перспектива за свързаност на страните от региона.Той ще отвори път от Адриатическо до Черно море. По думите му с изграждането на инфраструктурата гражданите от региона ще станат наистина пълноправни граждани. Той отбеляза, че страните от Западните Балкани могат заедно да стъпят на пазарите.", "date": "2017.12.07", "title": "Борисов убеден, че Балканите не носят проблеми, а просперитет"}
{"url": "https://news.bg/euronews/ek-sadi-balgariya-za-neprilaganeto-na-direktivata-za-avtorsko-pravo.html", "text": "Европейската комисия е решила да предяви иск срещу България пред Съда на ЕС заради неприлагането на правото на ЕС в областта на авторското право и сродните му права в националното ни законодателство, предаде БТА.ЕК ще предяви същия иск и срещу Испания, Люксембург и Румъния, които заедно с България не са уведомили за цялостното прилагане в националните си законодателства на общностните разпоредби в областта на съвместното управление на авторското право и сродните му права, и на многотериториалното лицензиране на правата върху музикални произведения за използване онлайн, което беше предвидено да се извърши до 10 април миналата година.С решението си да предяви иск ЕК призовава Съда на ЕС да наложи финансови глоби срещу четирите държави. Сумата, която ЕК иска от България, е в размер на 19 121 евро на ден. За Испания тази сума е 123 928 евро на ден, за Люксембург - 12 920 евро на ден, за Румъния - 42 377 евро на ден.Процедурите за нарушение от страна на държавите са открити от ЕК през месец май 2016 г. До днес ЕК не е получила уведомление, че България всъщност е предприела необходимите мерки за прилагане на директивата в съответното национално законодателство.Директивата беше приета на 4 февруари 2014 година. Тя цели да се подобри начина, по който се управляват всички организации за съвместно управление чрез създаването на общи стандарти за управление, прозрачност и финансова дисциплина. С директивата се рамкират и общи стандарти за многотериториалното лицензиране на правата върху музикални произведения за използване онлайн на вътрешния пазар.България, Испания, Люксембург и Румъния не са приели всички законови, подзаконови и административни разпоредби от Директивата, поради което не са изпълнили своите задължения, определени с Договора за членство.", "date": "2017.12.07", "title": "ЕК съди България за неприлагането на Директивата за авторско право"}
{"url": "https://news.bg/int-politics/rusiya-raztrevozhena-ot-reshenieto-na-tramp-za-jerusalim.html", "text": "Русия е обезпокоена от решението на американския президент Доналд Тръмп да признае Йерусалим за столица на Израел и да премести там посолството на САЩ, обявиха от руското външно министерство, цитирани от руските медии.Вчера Тръмп обяви признаването на Йерусалим за столица на Израел и подписа документ за преместването на американското посолство от Тел Авив в Йерусалим с отложено действие от 6 месеца.\"Ние сме обезпокоени от решението на САЩ. Признаваме Западен Йерусалим за столица на Израел, а Източен Йерусалим - за столица на Палестина. От наша гледна точка това е обективна, балансирана позиция. В края на краищата израелско-палестински преговори трябва да доведат до решение на проблема въз основа на решението за две държави - Палестина и Израел, живеещи в мир и добросъседство\", подчертал източникът.Според източника \"това е руския подход, като в тази връзка ние подкрепяме всички резолюции на Съвета за сигурност на ООН, Общото събрание и Арабската мирна инициатива\".", "date": "2017.12.07", "title": "Русия разтревожена от решението на Тръмп за Йерусалим"}
{"url": "https://news.bg/regions/evakuiraha-horata-okolo-stroezha-na-metroto-na-bulevard-balgariya.html", "text": "Полицейски служители евакуираха хората в района около строителната площадка на метрото в района на булевард \"България\" и булевард \"Академик Гешов\".Причината за евакуацията е възникнал проблем при строежа на метрото. От пресцентъра на МВР информираха, че става въпрос за напукана витрина при строежа на метрото. Витрината се е напукала при изкопните работи за метрото и е имала реална опасност за здраветото на хората в района, което е наложило евакуацията.Сигналът на инцидента е бил подаден на телефон 112 около 12 часа.На мястото имаше засилено полицейско присъствие. По информация на news.bg на мястото са били разположени около 10 екипа на столичната полиция. Там има и екипи на Гражданска защита, Контрол на автомобилния транспорт и аварийно-спасителни екипи.Към 15.30 часа преминаването през пешеходния подлез на бул. \"България\" бул. \"Ив. Гешов\" вече беше напълно възстановено.Стана ясно, че аварията е възникнала заради инжектирането на разтвор, който се използва при работата на тунелопробивната машина, изграждаща третия лъч на метрото. Инжектираният разтвор проникнал през канализационен отвор и навлиза под настилката на северозападния изход на подлеза. Поради това разтворът е надигнал 3-4 квадратни метра от плочника.Екипи на \"Метрополитен\", дирекция \"Транспортна инфраструктура\" и дирекция \"Аварийна помощ и превенция\" са направили пълен оглед на подлеза. Според тях ползването на съоръжението е напълно безопасно. Машината вече е преминала през тази зона и тунелът в участъка е изграден.Сигналът за напукване на витрина е подаден от охраната на подлеза, който веднага е обезопасил района и е спрял преминаването на граждани до изясняване на случая.", "date": "2017.12.07", "title": "Евакуираха хората около строежа на метрото на булевард \"България\""}
{"url": "https://news.bg/world/katalunski-marsh-v-bryuksel-za-sabuzhdane-na-evropa.html", "text": "Хиляди каталунци се събраха в Брюксел, за да изразят подкрепата си за сваления лидер на Каталуния Карлес Пучдемон, съобщава АФП.Те призовават ЕС да подкрепи стремежа им за независимост на богатия регион от Испания.Демонстрантите скандираха \"Събуди се Европа\" и развяваха знамето на Каталуния. Протестът се проведе в парк до централата на ЕС, а след това участниците предприеха марш в белгийската столица.\"\", каза 59-годишният протестиращ Антони Ленас. \"\", добави Ленас.Белгийската полиция е на крак, но според АФП на този етап протестът е мирен.Организаторите очакват около 20 000 души да участват в днешния марш. Полицията разкри, че в демонстрацията участват 45 000 души.Пучдемон и други четирима бивши каталунски министри се преместиха в Брюксел през ноември, след като Мадрид свали регионалното правителство заради едностранното обявяване на Каталуния за независима държава.Протестиращите пристигнаха с автобуси и кемпери с испански регистрационни номера и се събраха в Юбелпарк преди да започне маршът в 11,30 часа местно време. Маршът включва протест пред сградите на Европейската комисия, Европейския съвет и на Европейския парламент.ЕС категорично подкрепя испанското правителство в казуса с Каталуния, заявявайки, че това е вътрешен въпрос на Испания.", "date": "2017.12.07", "title": "Каталунски марш в Брюксел за „събуждане на Европа”"}
{"url": "https://news.bg/regions/vremenno-dvizhenieto-po-am-hemus-kray-tunel-vitinya-e-v-izprevarvashtata-lenta.html", "text": "В четвъртък и петък - 7 и 8 декември движението за Варна по АМ \"Хемус\", в района на тунел \"Витиня\", ще бъде в изпреварващата лента, съобщиха от АПИ.До 17 часа на 8 декември, петък, движението за Варна по АМ \"Хемус\" между 30-ти и 34-ти км, в района на тунел \"Витиня\", ще бъде в изпреварващата лента заради гаранционни дейности.От 17 часа на 8 декември /петък/ до 17 часа на 10 декември /неделя/ движението ще бъде насочено в аварийната лента. Призовават се шофьорите да карат внимателно и да спазват ограничението на скоростта.От Пътната агенция припомнят, че всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ.", "date": "2017.12.07", "title": "Временно движението по АМ \"Хемус\" край тунел \"Витиня\" е в изпреварващата лента"}
{"url": "https://news.bg/int-economics/moshenitsite-vav-velikobritaniya-sa-otmaknali-190-mlrd-paunda-prez-2017-g.html", "text": "През 2017 година мошеничеството е станало най-разпространеното криминално престъпление във Великобритания. Това сочат данни на годишния индикатор на измамите (AFI) на Острова, съобщи money.bg.Ръстът на измамите във Великобритания е зашеметяващ. За 2017 година щетите от измами там се оценяват в размер на 190 милиарда паунда, което означава по около 7 200 паунда на семейство.За да се осъзнае мащаба на проблема, може да се направи следното сравнение: размерът на измамите във Великобритания е по голям от брутния вътрешен продукт на 148 държави в света.Индексът се изчислява от аналитичните компании Crowe Clark Whitehill, Experian и Центъра за изследване на измамите към университета в Портсмът. Изследването показва, че загубите от измами струват на частния сектор на британска икономика 140 милиарда паунда, а на публичния сектор 40,3 млрд. фунта стерлинга.Мошеническата дейност е нанесла щети на частни лица в размер на 6,8 млрд. паунда, а благотворителни организации са загубили 2,3 милиарда паунда.Актуални данни на Националното финансово-ревизионно управление и Агенцията за борба с престъпността потвърждават, че измамите са излезли и на първо място сред най-разпространените престъпления в страната.Развитието на съвременните технологии открива нови и огромни възможности за незаконно присвояване на средства. Например, през 2016 година измамите в интернет при различните банкови операции са нараснали с 226%, а при транзакциите по телефона - със 178%.Не са малки възможностите за престъпни практики при обществените поръчки и снабдителната дейност в частния и обществения сектор.", "date": "2017.12.07", "title": "Мошениците във Великобритания са отмъкнали 190 млрд. паунда през 2017 г."}
{"url": "https://news.bg/int-politics/martin-shults-iska-sazdavane-na-saedineni-evropeyski-shtati-do-2025-g.html", "text": "Лидерът на германските социалдемократи Мартин Шулц иска да превърне ЕС в Съединените щати на Европа до 2025 г. с общ конституционен договор, съобщава ДПА. Членовете на ЕС, които не са съгласни с тази федерална конституция, автоматично ще трябва да напуснат ЕС, коментира Шулц на конгреса на партията СПД в Берлин.На конгреса на партията, Шулц коментира, че СПД трябва да влезе в разговорите с консервативния блок с ясна мисъл, да види какви политики страната може да прокара и да постави на масата всички възможности за правителството, обяснява Шулц и допълва, че \"съдържанието е важно, а не формата\". \"Нашата държава трябва да стане по-силна, нашата държава трябва да се подобри. За това е необходим СПД\", обяви той.\"Искам да има Европейски конституционен договор, който да създава Съединените щати на Европа. Най-накрая ще имаме смелостта да придвижим Европа напред\", обясни той пред 600 делегати на партията си в Берлин.Идеята за Съединените щати на Европа е предлагана от социалдемократите за пръв път през 1925 г., а сега за първи път Шулц набелязва конкретна дата, в която трябва да се постигне тази цел: \"100 години след като социалдемократите първо поискаха такова действие\".Делегатите на СПД трябва да решат в следобедните часове относно преговорите и да преизберат Шулц отново за председател на СПД. \"Аз знам, че има разочаровани и ядосани хора, не мога да върна часовника, но като партиен лидер искам да изпълня ролята си, за да направя нещата по-добри\", обясни Шулц.\"Европа\" е ключовата дума в дебатите на двудневния конгрес на Германската социалдемократическа партия в Берлин. \"Глобализацията се нуждае от правила, които да отидат отвъд националното. За постигането на тази цел ПЕС и Прогесивният алианс ще имат ключова роля\", посочи Мартин Шулц.\"Предадох на нашите приятели - немските социалдемократи - загрижеността на левите лидери и премиери, че без тяхното участие в бъдещото правителство на Германия, промяната в Европа не би могла да се случи. Само тяхното присъствие би постигнало реални действия по социалния стълб и по предстоящата политическа битка за новия бюджет на Европа\", коментира председателят на ПЕС Сергей Станишев, който е специален гост на конгреса.", "date": "2017.12.07", "title": "Мартин Шулц иска създаване на Съединени Европейски щати до 2025 г."}
{"url": "https://news.bg/health/za-treti-den-lekari-ot-pirogov-izlyazoha-na-protest.html", "text": "Лекари, медицински сестри и санитари от \"Пирогов\" протестираха за трети пореден ден, съобщава БНТ. Служителите на болницата негодуват срещу лошото, според тях, управление на новия директор на болницата д-р Асен Балтов.Призивите на протестиращите отново са ръководството да подаде оставка.Твърденията на протестиращите медици от \"Пирогов\" са, че в последния месец заплатите им са намалени.По тяхно мнение на половина са орязани и консумативите в болницата.Твърденията на протестиращите оспорва заместник-директорът по лечебната дейност на \"Пирогов\" проф. Николай Габровски. Той обясни, че болницата работи нормално и е подобрила финансовите си резултати.За вече случило се увеличение на заплатите с 3-4%, обясни проф. Габровски.По-рано днес Габровски изтъкна в ефира на БНТ, че проверките в \"Пирогов\" не спират.В сегашната проверка няма нищо притеснително, тя ни помага да се подобри начина на работа, а от началото на годината проверките са десетки, коментира неврохирургът.Лечебното заведение в началото на годината е имало 17 млн. лева просрочените задължения, сега за пръв път от много години насам са намалели, обясни проф Габровски.Той отчете, че цените на медикаментите и консумативите в болницата през тази година, в резултат на допълнителни споразумения към договори, са намалени между 10 и 30%. В ежедневната работа харчим по-малко, добави той.", "date": "2017.12.07", "title": "За трети ден лекари от \"Пирогов\" излязоха на протест"}
{"url": "https://news.bg/world/blizkiyat-iztok-e-bure-s-barut-a-fitilat-e-jerusalim-predupredi-glavnoto-myuftiystvo.html", "text": "Близкият изток е буре с барут, а фитилът е Йерусалим. Това предупреди Главното мюфтийство на мюсюлманското изповедание в България.Институцията изрази позицията си във връзка с решението на американския президент Доналд Тръмп да обяви Йерусалим за столица на Израел.Мюфтийството припомня, че Йерусалим е свещен град и територия за трите световни религии.Всяко решение за оспорвания статут трябва да бъде в рамките на дипломатически преговори между палестинския и израелския народ, както и ООН, убедени от институцията.Мюсюлманското изповедание изразява своето безпокойство от възникналия пореден конфликт. Създалият се напрегнат процес засяга юдеите, християните и мюсюлманите по целия свят. Близкият изток е буре с барут, а фитилът е Йерусалим. Световният мир е в огромна опасност, предупреждава се още в позицията.Мюфтийството отбелязва, че тази постъпка би подхранила фанатизма и насилието на фона на нестабилния свят и на възхода на глобалния тероризъм., заключават от мюсюлманската институция.", "date": "2017.12.07", "title": "Близкият изток е буре с барут, а фитилът е Йерусалим, предупреди Главното мюфтийство"}
{"url": "https://news.bg/regions/davat-400-hil-leva-za-tsentar-za-nastanyavane-ot-semeen-tip-v-dupnitsa.html", "text": "Предоставят 400 046, 54 лева на община Дупница по Оперативна програма \"Региони в растеж\", съобщиха от местната управа, цитирани от БТА. Парите са за изграждането на нов Център за настаняване от семеен тип за деца.Неговият капацитет ще е 12 места - за деца и младежи до 18 години, уточни в писмо заместник-министъра на регионалното развитие и благоустройството Деница Николова.Сумата се отпуска безвъзмездно. Центърът трябва да бъде готов през 2019 година. Функционирането му ще осигури социално включване и равен достъп до услуги на децата, настанени към момента в домове, включително и за децата с увреждания. Намеренията са центърът да бъде изграден в района на социалните жилища в града, в близост до друг подобен социален дом, казаха от администрацията.Условията в новата социална услуга ще предлагат всичко необходимо за един нормален дом - помещения за спане и почивка, всекидневна, кухня, бани, тоалетни.", "date": "2017.12.07", "title": "Дават 400 хил. лева за Център за настаняване от семеен тип в Дупница  "}
{"url": "https://news.bg/bulgaria/puknata-traba-obgazi-plovdivsko-krastovishte.html", "text": "Изтичане на газ беше засечено в Пловдив, съобщава БНР. При ремонт на пловдивското кръстовище на булевард \"Васил Априлов\" и ул.\"Данаил Николаев\" е засегнат газопровод. От пукнатата тръба е имало изтичания на газ.На мястото веднага са пристигнали пожарникарски и полицейски екипи.Притокът на газ е спрян. Опасност за хората не съществува, категоричен беше говорителят на Пловдивската пожарна Цвятко Дешев.\"Нещата са под контрол. Няма никаква опасност за сградите и за хората след изтичането на газ\", увери той.", "date": "2017.12.07", "title": "Пукната тръба обгази пловдивско кръстовище"}
{"url": "https://news.bg/world/izrael-zove-rusiya-da-si-premesti-posolstvoto-v-jerusalim.html", "text": "Израелският министър по йерусалимските дела Зеев Елкин заяви, че Русия трябва да последва примера на САЩ и да премести посолството си от Тел Авив в Йерусалим, съобщава РИА Новости.Русия обяви, че разглежда Йерусалим като столица на Израел, така че постъпката би била естествена, изтъкна той пред медията.Но Москва вярва, че Йерусалим трябва да бъде столица на Израел и на бъдещата държава Палестина. Русия не признава израелската окупация на Източен Йерусалим. Руското външно министерство вярва, че посолството в Израел трябва да бъде преместено след разрешаването на конфликта за статута на града.Междувременно канадският премиер Джъстин Трюдо заяви, че посолството на Канада в Израел ще остане в Тел Авив, съобщават световни агенции.Решението на Канада е в разрез с това на най-близкия си съюзник САЩ, след като вчера американският лидер Доналд Тръмп обяви, че признава Йерусалим за столица на Израел и Вашингтон ще премести посолството си в свещения град на по-късен етап.\"Ние няма да преместим посолството на Канада от Тел Авив\", каза Трюдо по време на посещение в Гуанджоу, Китай.", "date": "2017.12.07", "title": "Израел зове Русия да си премести посолството в Йерусалим"}
{"url": "https://news.bg/health/d-r-miroslav-nenkov-predlozhenieto-na-bsp-za-spirane-litsenza-na-novi-bolnitsi-e-sramno.html", "text": "Бившият здравен министър в служебното правителство \"Близнашки\" д-р Мирослав Ненков определи като срамно предложението на БСП да спре лицензирането на нови болници. Само преди дни техните депутати гласуваха против мораториума за разкриване на нови болници заяви пред Нова телевизия д-р Мирослав Ненков.За него идеята на Левите е \"яхване на актуална тема с политически цели и нищо друго\".Много е трудно да бъде затворена една болница, особено в малко селище, предупреди д-р Ненков: \"Много е трудно да бъде обяснено на населението в градчето X, че тяхната абсолютно безсмислена болница трябва да се закрие\".Той коментира мораториума върху новите лекарства. Според д-р Ненков \"абсолютно несериозни\" са твърденията в социалните мрежи, че пациентите с тежки заболявания се лекуват с \"отрова\".", "date": "2017.12.07", "title": "Д-р Мирослав Ненков: Предложението на БСП за спиране лиценза на нови болници е срамно"}
{"url": "https://news.bg/int-politics/gartsiya-iska-da-otvori-nova-glava-v-otnosheniyata-s-turtsiya.html", "text": "Гръцкият премиер Алексис Ципрас обяви, че е важно да се разширят каналите за комуникация с Турция. Това стана по време на посещението на турския президент Реджеп Тайип Ердоган в Атина днес, съобщават турските и гръцките медии.В съвместната пресконференция на двамата лидери Ципрас подчерта, че Гърция иска да отвори нова глава в турско-гръцките отношения през 2018 г. Той отбеляза, че двамата са се разбрали да започнат обсъждания за мерки по изграждане на доверие с Турция.  \"Ние преживяме критичен период в нашите съседски отношения. Период на напрежение в отношенията на ЕС с Турция, период на тревожни развития в нашия регион, в Близкия изток и в Европа\", изтъкнал Ципрас по време на съвместната пресконференция с Ердоган.\"В този период вярваме, че е толкова важно, колкото и досега, да засилим нашите канали за комуникация. Ние можем да постигнем това само въз основа на взаимното уважение\", допълнил гръцкият премиер.От своя страна Ердоган подчертал, че мюсюлманите в Западна Тракия в Гърция дори нямали право да избират свой мюфтия от своята общност.\"Не можете да установите каквато и да е дискриминация срещу турски граждани от гръцки произход. В Западна Тракия обаче дори не е позволено да се пише думата \"турски\", натъртил турският президент.Отбелязвайки, че средният доход на турците в Западна Тракия е 2 200 долара, Ердоган изтъкнал: \"Стъпки за инвестиции и икономическо развитие не са предприемани, като по тази причина Лозанския договор трябва да бъде актуализиран.\"Лозанският договор е сключен през 1923 г. и урежда границите между Гърция и Турция и по-конкретно териториалното разпределение на егейските острови между двете държави. По-рано днес гръцкият президент Прокопис Павлопулос по време на среща с Ердоган отхвърли ревизия и предоговаряне на Лозанския договор.Засягайки щекотливата тема Кипър, Ердоган посочил, че Турция искала да постигне взаимно решение с Гърция относно проблемите около острова.", "date": "2017.12.07", "title": "Гърция иска да отвори нова глава в отношенията с Турция"}
{"url": "https://news.bg/world/stranata-v-koyato-se-zhivee-nay-dobre-v-sveta.html", "text": "На 6 декември 2017 се навършват точно 100 години от независимостта на Финландия. Страната е известна със своята природа, с гъстите си гори, тъмни зими и северни сияния; тя е дала на света сауната и като най-северният съсед на Русия сред страните от ЕС представлява свързващото звено между Изтока и Запада. Не е много ясно какво точно се има предвид с понятието \"активен неутралитет\", особено след като знаем, че Финландия е първата европейска страна, дала още през 1905 г. правото на жените да гласуват на избори. Но Финландия е и много повече от това.Под чуждо игоЦели шест века днешна Финландия е била част от Шведската империя. И до днес шведският език е алтернативен официален език във Финландия, макар че от лингвистична гледна точка финландският е по-близък до унгарския език.Руският цар Александър I, който разширява значително територията на Руската империя, присъединява към нея и Финландия. И тя остава в нейните предели малко повече от век. Октомврийската революция в Русия по време на Първата световна война проправя пътя към независимостта на Финландия: зараждащият се тогава Съветски съюз се съгласява да позволи на Финландия да напусне империята и признава нейния суверенитет само месец след прокламирането на независимостта.В годините на войната и след това Според пакта Молотов-Рибентроп от 1939 г. Финландия попада в съветската сфера на влияние. Когато обаче руснаците настояват Финландия да им предостави земя за военни бази за Червената армия, Финландия отказва. След което съветски войски нахлуват от Изток. В т.нар. \"Зимна война\" - през зимата на 1939-40 г. - Финландия губи свои територии на изток, но пък успява да нанесе тежки поражения на руснаците и те се съгласяват да сключат мир. След като Хитлер нарушава пакта Молотов-Рибентроп и през 1941 г. напада Съветския съюз, Финландия използва това за подновяване на войната с руснаците, като целта е да си възвърне изгубените източни територии. По-късно обаче финландците воюват и срещу нацистка Германия - в т.нар. \"Лапландска война\" през 1944-45 г. те успяват да изтласкат германците от Северна Финландия, принуждавайки ги да се изтеглят към окупираната от тях Норвегия. Крайният резултат за Финландия от тези войни е, че страната губи територии и е принудена да плаща тежки репарации на Съветския съюз.Негативният опит от всичките тези конфликти по време на Втората световна война може би обяснява поведението на Финландия в годините на Студената война, когато тя води политика на \"активен неутралитет\". Тя е известна още с линията Паасикиви-Кеконен, характеризираща се с това, че страната поддържа добри, равноотдалечени отношения и със Съветския съюз, и със Запада.Просперираща модерна странаСлед разпада на Съветския съюз Финландия поема курс към по-тясна интеграция с Европа: през 1995 г. тя се присъединява към ЕС, а по-късно влиза и в еврозоната. За разлика от балтийските държави обаче, Финландия не проявява интерес към членство и в НАТО.Днес Финландия е просперираща, военно неутрална и развита демокрация в Северна Европа, оглавяваща или заемаща едно от челните места в редица световни класации, включително и много куриозни такива. Така например Финландия е страната с най-много сауни на глава от населението; в най-малка степен за нея важи оценката \"пропаднала държава\"; най-гъсто залесена е в цяла Европа; обявена е за втора сред страните, предлагащи най-добри условия за майките; във Финландия се провежда единственото по рода си световно първенство по свирене на въображаема китара; правителството ѝ е признато за най-малко корумпираното в света; а престижното списание \"Нюзуик\" обяви Финландия за \"най-добрата за живеене страна в света\".Отличник в образованиетоОсвен това финландците имат отлична образователна система. От години финландските ученици се представят отлично в теста Пиза, като са с най-добрите показатели по математика, четене и природни науки. Макар в момента Сингапур да оглавява тази класация, в Европа именно Финландия остава страната, която предлага най-добро училищно образование. Възможно е това да е свързано и с изключителната популярност на библиотеките: в страната с население от 5,5 милиона души всяка година се заемат по 68 милиона книги от библиотеките, които със закон се поддържат с обществени средства. В новата Централна библиотека в Хелзинки, която ще бъде завършена догодина, дотук са вложени близо 100 милиона евро. Освен това университетските библиотеки също могат да бъдат ползвани от всички без ограничения.Във Финландия през зимата нощта е много тъмна, а през лятото денят - много дълъг. Финландците са любители на кофеина: средно те изпиват по 12 килограма кафе годишно - 10 пъти повече отколкото средно в света. Те са сред водещите нации в света и в консумацията на прясно мляко. Много хора смятат финландците за големи консуматори и на алкохол и бира, но по този показател те са по-скоро в златната среда.", "date": "2017.12.07", "title": "Страната, в която се живее най-добре в света"}
{"url": "https://news.bg/crime/politsiyata-na-krak-zaradi-falshiv-signal-za-bomba-v-gorna-oryahovitsa.html", "text": "Сигнал за бомба вдигна на крак полицията и пожарната в Горна Оряховица, предаде Нова телевизия.Около 20.30 часа на телефон 112 е подаден анонимен сигнал за взривно устройство в центъра на града, близо до сградата на общината.На място са пристигнали екипи на пожарната служба, полицията и линейки.След края на проверката е съобщено, че не е намерено взривно устройство и сигналът е бил фалшив.Установено е кой е подателят на фалшивото телефонно обаждане. Става дума за 25-годишен мъж, роден в Хасково, който е задържан.Към момента не се съобщава какъв е мотивът за поведението му. Работата по изясняване на случая продължава.", "date": "2017.12.07", "title": "Полицията на крак заради фалшив сигнал за бомба в Горна Оряховица"}
{"url": "https://news.bg/crime/spetsaktsiya-sreshtu-narkomrezha-vav-veliko-tarnovo.html", "text": "ГДБОП и спецпрокуратурата предприеха мащабна акция срещу наркоразпространители във Велико Търново тази вечер, предаде БНТ.Според първоначална информация са задържани 10 мъже. Те са следени в продължение на няколко месеца.В домовете им са извършени обиски .Вероятно на задържаните ще бъдат повдигнати и обвинения за нанасяне на побой.Заради спецакцията по всички входове и изходи на Велико Търново има засилено полицейско присъствие, а служителите на реда извършват масови проверки на преминаващите автомобили.", "date": "2017.12.07", "title": "Спецакция срещу наркомрежа във Велико Търново"}
{"url": "https://news.bg/world/otkriha-chudovishtna-cherna-dupka-ot-bebeshkata-vazrast-na-vselenata.html", "text": "Астрономите откриха рядък феномен от зората на нашата вселена: най- отдалечената от нас черна дупка сред известните досега, съобщи американската космическа агенция NASA.Поради гигантските разстояния, които изминава светлината преди да достигне Земята, колкото по-отдалечен е космическият обект, толкова по-ранен етап от развитието на вселената наблюдават учените при изучаването му.Откритата черна дупка е с маса, която е 800 милиона пъти по-голяма от нашето Слънце - чудовищни размери за ранната й възраст.\"Тази черна дупка е много по-голяма отколкото очаквахме, като се има предвид, че става дума за 690 милиона години след Големия взрив. Това е предизвикателство към теориите за произхода на черните дупки.\" - коментира един от авторите на изследването Даниел Стърн от екипа на лабораторията на NASA в Пасадена, Калифорния - Jet Propulsion Laboratory.Астрономите са комбинирали данни от орбиталния телескоп на NASA Wide-field Infrared Survey Explorer (WISE) и наземна апаратура за изследване на далечни обекти, включително телескопите \"Магелан\" на обсерваториите \"Карнеги\" в Чили. Астрономът от \"Карнеги\" Едуардо Банядос е изследвал обекти, подбрани сред откритите с помощта на WISE стотици милиони космически тела, за да бъдат подложени на съвместен анализ с данните от \"Магелан\".Учените смятат, че формирането на подобни гигантски черни дупки на толкова ранен етап от живота на вселената е било възможно при специални условия, допускащи стремително нарастване на масата им. Но причината за този феномен остава загадка.Новооткритата черна дупка поглъща \"хищно\" материята в центъра на далечна галактика-квазар, на ръба на видимия космос. Става дума за особено интересен квазар, тъй като той е съществувал по времето когато вселената едва е излизала от тъмните си времена и е започвала да свети.Откритието може да даде фундаментални знания за вселената, когато възрастта й е била едва 5 процента от сегашната.\"Квазарите са сред най-ярките и най-отдалечени небесни обекти и са от решаващо значение за разбирането на ранната вселена\", коментира съавторът на изследването Брам Венеманс от института \"Макс Планк\" в Германия.При раждането си вселената е представлявала гореща \"супа\" от частици, които са се разпръснали в началния й период, наречен \"инфлация\". Около 400 милиона години след Големия взрив тези частици са се охладили и са образували неутрален водороден газ. Тогава вселената е била тъмна, без нито една светлинка. Едва когато гравитацията е започнала да \"кондензира\" първичния газ, оформяйки първите звезди и галактики, картината се е променила. Енергията, която са започнали да излъчват древните галактики, е предизвикала йонизиране на водородния газ. С рейонизацията на вселената, фотоните са започнали да пътуват свободно в пространството и в него се е появила светлина.По-голямата част от първичния газ около новооткрития квазар е в неутрално (нейонизирано) състояние. Това означава, че квазарът е не само най-отдалеченият от нас, той е единственото ни свидетелство за далечното време преди вселената да започне да свети.\"Това е била последната голяма промяна при формирането на вселената и бележи една от границите на съвременната астрофизика\", посочва Банядос.", "date": "2017.12.07", "title": "Откриха чудовищна черна дупка от бебешката възраст на вселената"}
