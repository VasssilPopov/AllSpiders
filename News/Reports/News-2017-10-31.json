{"url": "https://news.bg/world/kremal-do-mesets-dva-priklyuchvame-s-islyamska-darzhava-v-siriya.html", "text": "Русия смята, че до един - два месеца в Сирия няма да остане нито един боец от Ислямска държава, съобщи ТАСС.Агенцията се позовава на специалния пратеник на Владимир Путин за Сирия - Александър Лаврентиев. Той направи прогнозата си на провеждащата се в Астана международна конференция.Освен това Русия ще продължи да работи с официалните власти в Сирия и местната опозиция за постигане на работещо споразумение за обмяна на военнопленици.Александър Лаврентиев призна, че този въпрос е много чувствителен за всички страни в конфликта.Русия заедно с Иран и Турция подкрепят инициативата за започване на национален диалог в Сирия за намиране на мирен изход от продължилата шеста година гражданска война в страната.", "date": "2017.10.31", "title": "Кремъл: До месец - два приключваме с Ислямска държава в Сирия"}
{"url": "https://news.bg/comments/zashto-si-otivat-zdravnite-ministri.html", "text": "Защо си отиват здравните министри?Основно заради обществени поръчки. Не заради фалирали общински болници, не заради проблеми в спешната помощ, не заради очевидната липса на реформи в сектора или високите цени на лекарствата и медицинските изделия, не и заради неодобрението на медицинското съсловие, най-малко пък заради недоволството на пациенти от некачествените грижи за здравето им. Става дума само за пари, които са усвоили фирми, спечелили някакъв търг на здравното министерство или някоя болница.Потвърждава го и поредната оставка, на проф. Петров, която някои министри определиха като \"морален акт\". Макар че колко да е морален един акт, който е следствие от неморален такъв? Ако като шеф на една от най-големите болници в страната си възложил две обществени поръчки на мъжа, с когото съжителства дъщеря ти (или на майка му) за доставка на импланти за ортопедия и травматология на обща стойност над 1 милион и 600 хиляди лева, при условие, че въпросният консорциум дори е нямал регистрация по Булстат? Само в една такава констатация има два неморални аспекта - едно, че облагодетелстваш близките си, второ, че спечелилата фирма очевидно не е била напълно изрядна и няма в историята си друг спечелен търг.Обществените поръчки отдавна са \"пързалка\" за министрите в тоя сектор и ако се огледаме в по-новата политическа история ще открием много доказателства за това. В първия кабинет на ГЕРБ, заради обвинението, че е сключил неизгодна сделка за закупуването на 200 хиляди антивирусни препарата \"Тамифлу\", си отиде Божидар Нанев. Сделката е сключена през декември 2009 година с българския клон на фармацевтичната компания \"Рош\", въпреки предложената по-ниска цена от Националната здравна служба на Великобритания. Впоследствие гръдният хирург д-р Нанев беше оправдан по повдигнатите обвинения, защото се оказа, че \"Рош\" е оферирала разсрочено плащане, а купуването на препаратите от британската здравна служба е било невъзможно, заради административни спънки, чието отстраняване е изисквало много време.Малко по-различен беше случаят с наследничката му Анна-Мария Борисова, но тя по принцип е един по-различен случай. Така й тръгна още от \"презентацията\" на премиера, според който изборът й станал факт \"на разклона за Горна Оряховица\". Тя се усмихваше през цялото време на краткия си мандат, дори когато представяше здравната концепция за следващата година, според която гражданите трябва да си доплащат разликата между реалната цена на медицинските услуги и средствата, осигурени от здравната каса за нея. Това \"доплащане\" възлизаше на едни 20 %. Не че не доплащаме редовно, по принцип, но да го регламентират официално в документ на МЗ се стори някак арогантно на опозицията.Наследи я настоящият директор на Онкологията в столицата д-р Стефан Константинов. И той беше принуден да връчи оставката си с мотива, че не среща подкрепа за реализиране на реформите, които е предприел екипът му, но официалният повод беше скандалът с изразходваните от НЗОК над 6 млн. лева повече от предходната 2010 година, като се оказа, че някои от лекарствата са имали десетократно завишена цена. Министърът се оправда тогава, че не е бил информиран, но никой не искаше да му повярва и Майчин дом в София приюти разочарования от политиката медик. Следващият опит на ГЕРБ за промяна в здравния сектор беше \"тежката артилерия\" Десислава Атанасова. Тя предложи амбициозна програма от приоритети в областта на медицинските дейности, лекарствената политика, реализирането на големите инвестиционни проекти и т.н., но не успя да разгърне потенциала си заради оставката на кабинета. И покрай нея се чу шум от спечелени от бившия й съпруг обществени поръчки за строително-ремонтни дейности, предимно в Русе, но темата беше предъвквана основно от жълти издания.Оказва се обаче, че от кадрова немощ в областта на здравеопазването страдат не само в ГЕРБ. Правителството на Тройната коалиция, оглавено от Орешарски също претърпя фиаско със здравния си министър д-р Таня Андреева. Нейният мандат беше белязан с дълъг период на адаптация, сътресения във Фонда за лечение на деца в чужбина (първото уволнение на тогавашния му директор Павел Александров) и рязко повишаване на активността в последните дни преди да си тръгне. Тази активност стана причина служебният й наследник д-р Мирослав Ненков да започне дейността си като здравен министър с няколко спешни ревизии на обществени поръчки, обявени от Андреева в \"6 без 5\", особено на тази, която касае изграждането на информационна система и е на стойност над 10 млн. лв. Тя дори беше успяла да подаде документи в Търговския регистър за уволнение на директорите на бордовете на структуроопределящи държавни болници, без мотиви. С най-дълъг стаж сред колегите си в последните години е д-р Москов. Дълъг и противоречив. Но екипът му все пак създаде стандарти, каквито липсваха, макар сега да са предимно основа за редакции. Москов обаче си самонанесе сериозни негативи със сагата с пръстовия отпечатък, която се превърна в любима тема на опозицията и медиите, и със скандалното (второ) уволнение шефа на Фонда за лечение на деца Павел Александров, акция със всички елементи на посредствен екшън. Той не дочака индивидуалната си оставка (тъкмо се заговори за обществените поръчки с турските ваксини), защото егоцентричния му шеф Борисов за втори път разигра сценката с оставката на правителството. В крайна сметка обаче му бяха повдигнати три обвинения за длъжностно престъпление и безстопанственост. Кратък, но много интензивен бе мандатът на поредния служебен министър д-р Семерджиев. Той енергично се зае да отменя решенията на предшественика си. Заклейми и прати в историята пръстовия идентификатор и подложи на безмилостна критика здравните стандарти, изготвени от екипа на Москов. Ентусиазмът му беше прекъснат от предсрочните парламентарни избори и встъпването в длъжност на вече бившия здравен министър проф. Николай Петров.Ако оставим настрана повода за оставката му, ще трябва да признаем, че заложените от предшествениците му бомби започнаха да гърмят още в началото на мандата, макар че и той не остана чужд на човешките грешки. Една такава грешка беше уволнението на шефката на Център фонд за лечение на деца Тинка Троева заради \"грубо превишаване на правомощията\" й. Срещу тази стъпка възнегодуваха членове на Обществения съвет към фонда, пациенти и родители, а лекарката обяви, че ще си търси правата по съдебен ред. Едно друго уволнение пък предизвика недоволство сред медицинското съсловие - на членове от дежурния екип на Пирогов, които върнаха спешен пациент, без дори да го регистрират и впоследствие болният почина заради ненавреме оказана професионална помощ. Д-р Петров беше принуден да направи тази стъпка, защото съпругата на починалия публикува отворено писмо до него, с искане да вземе мерки по случая. А както знаем, когато едно отворено писмо се \"отвори\" и в социалните мрежи отзвукът е колосален. В крайна сметка, професорът по анестезиология трябваше да признае очевидното - реформирането на спешната помощ е болезнено наложително, дори и заради зачестилите случаи на агресия срещу медици. Беше принуден и да констатира други очевидни от години факти - нуждата от актуализация на финансирането по клинични пътеки, дискриминиращата позиция на общинските болници спрямо останалите здравни заведения и ред други общоизвестни \"карциноми\" в сферата на здравеопазването. А последната му инициатива за електронни търгове на лекарствата сериозно разтревожи влиятелните кръгове, които от години \"управляват\" здравните министри, а обществените поръчки по търгуваните от тях лекарствени препарати и медицински изделия са със статут на свещена крава. Та в този ред на мисли, \"изненадващо\" в окото на общественото внимание беше поставен случаят с доставките на ортопедични изделия по \"роднинска линия\". И се стигна до \"моралния акт\" с оставката. В нашето здравеопазване (а и не само в него) \"моралните\" актове са резултат единствено от финансови злоупотреби и никога от загуба на човешки живот. Но подобно твърдение, разбира се, е популизъм.", "date": "2017.10.31", "title": "Защо си отиват здравните министри?"}
{"url": "https://news.bg/world/tramp-nyama-da-poseti-demilitariziranata-zona-mezhdu-kndr-i-yuzhna-koreya.html", "text": "Президентът на САЩ Доналд Тръмп няма да посети тежко охраняваната демилитаризирана зона, която разделя Северна Корея от Южна Корея по време на предстоящата си визита в Азия.Това заяви високопоставен представител от администрацията на държавния глава, цитиран от Ройтерс.\"\", поясни представителят пред репортери.Тръмп ще посети няколко държави и регионален форум по време на започващата по-късно тази седмица обиколка в Азия. ", "date": "2017.10.31", "title": "Тръмп няма да посети демилитаризираната зона между КНДР и Южна Корея"}
{"url": "https://news.bg/int-politics/tri-krilati-raketi-ot-podvodnitsata-veliki-novgorod-udariha-obekti-na-idil.html", "text": "Залпов удар на три крилати ракети \"Калибр\" от подводницата \"Велики Новгород\" от Средиземно море унищожиха обекти от инфраструктурата на терористи в провинция Деир ез Зор. Това съобщи ТАСС, позовавайки се на военното министерство на Русия.По информация на военното министерство, авиогрупата на Русия и постоянно действащото съединение на руския Военноморски флот в Средиземно море продължават да оказват поддръжка на правителствените войски на Сирия при \"разгрома на терористичните групировки на територията на провинция Дейр-ез-Зор\".\"31 октомври 2017 г. от източната част на акваторията на Средиземно море подводницата \"Велики Новгород\" нанесе подводен залпов удар с крилати ракети \"Калибр\" по важни обекти на бунтовниците от ИДИЛ в провинция Дейр ез Зор. В резултат на ракетния удар три крилати ракети унищожиха пункта на управление, който се намира в укрепен район и група от екстремисти и бронетехника, както и голям арсенал от оръжия и боеприпаси на терористите от ИДИЛ близо до селището Абу Кемал в провинция Деир ез Зор\", се казва в съобщението на руското военно министерство.Според данни от обективния контрол е потвърдено поражението на всички назначени цели.За два месеца от включването в състава на военноморската група в Средиземно море на подводницата \"Велики Новгород\" е направила четири пуска на крилати ракети \"Калибр\" по обекти на терористичната групировка на отдалеченост от 350 до 700 км.", "date": "2017.10.31", "title": "Три крилати ракети от подводницата \"Велики Новгород\" удариха обекти на ИДИЛ"}
{"url": "https://news.bg/regions/stolichna-obshtina-slaga-kray-na-avtobusite-pred-aleksandar-nevski.html", "text": "Столична община забранява спирането на автобуси пред храм-паметника \"Св. Александър Невски\". Това заяви по-рано днес кметът на София Йорданка Фандъкова.След точно 2 седмици автобусите ще спират и ще разтоварват туристите на старата столична автогара.Паркирането на автобуси на площада пред храм-паметника е толкова популярно, че някои фирми го посочват официално като атракция в началната или крайната точка на пътуванията си, съобщи bTV.Според новите правила обаче автобусите няма да могат да паркират там. Те ще могат да оставят туристите на площада, но след това ще трябва да паркират на старата столична автогара, където вече се строи стоянка за рейсовете.Припомняме, в средата на месец август тази година общинският съветник Симеон Славчев се обяви против паркирането на автобуси пред храм-паметника \"Александър Невски\" в столицата. Тогава Славчев заяви, че е получил стотици сигнали на столичани, които изразили възмущението си от създадената незаконна автогара в центъра на града.По този повод news.bg публуикува анкета, в която попита читателите си дали паркирането на автобуси около храм-паметника \" Св. Александър Невски\" трябва да се забрани.Към 31 октомври 2017 година 80.4% от читателите на news.bg смятат, че паркирането на площада пред храм-паметника трябва да се преустанови.Според 11% от анкетираните няма нужда от такава забрана, защото туристите носят пари, а според 7.2% трябва само да се намали броят на местата за автобуси на емблематичния площад в центъра на София. 1.3% посочват, че нямат мнение по върпоса.Днес Славчев обясни, че в момента на новото място за автобусите се полага чакъл, за да може автобусите да спират добре, а туристите и гражданите да се предвижват спокойно. \"В момента там е леко разкаляно. След полагането на чакъл ще бъдат обособени и сложени знаци. Сега там паркират леки автомобили, които ще бъдат пренасочени да паркират в зелената зона от другата страна\", добави той.", "date": "2017.10.31", "title": "Столична община слага край на автобусите пред \"Александър Невски\""}
{"url": "https://news.bg/crime/zhena-oplakvala-se-ot-iznasilvaniya-shte-lezhi-v-zatvora-za-nabezhdavane.html", "text": "47-годишната Сашка М. от село Камено поле, област Враца, многократно се е оплаквала на различни държавни институции за това, че е изнасилвана и са блудствали с нея. Властите установили, че Сашка е набедила Б.М в престъпление и съдът й е наложил 4 години \"лишаване от свобода\". Жената заявявала, че е пострадала от подобни действия на различни лица, в това число от служители на МВР. Проверките, разпореждани по всички нейни сигнали, завършвали с констатации, които не потвърждавали думите на Сашка.През 2015 г. Сашка е била осъдена от Врачанския окръжен съд, че е набедила Б.М. Наказанието, което получила тогава, било година \"лишаване от свобода\" с изпитателен тригодишен срок и обществено порицание чрез местния печат.На 21 април 2016 г. Сашка се обадила на телефон 112 и съобщила в полицията на град Роман, че била изнасилена ден по-рано от полицейски служител, който я принудил със сила и заплашване. След няколко дни тя депозирала и писмена жалба до Началника на районното управление в Роман и до Министерството на вътрешните работи, отдел \"Вътрешна сигурност\".Заради казаното от Сашка била образувана проверка, към която били присъединени материалите, получени от Районните управления в Роман и Мездра.Когато давала сведения пред служителите на реда във Враца, подсъдимата потвърдила казаното от нея в Районното управление и обяснила, че с телефона си е заснела половия акт.След като била изготвена видео-техническа и лицево-идентификационна експертиза на видеофайловете, които Сашка предоставила, се оказало, че записите не били с достатъчно добро качество и с недостатъчно съдържание. Заради това те не отговаряли на необходимите изисквания за изследване.Оказва се, че от събраните по делото факти е видно, че подсъдимата Сашка е извършила престъпление срещу правосъдието - набедила е Б.М. в престъпление, като е знаела, че е невинен.Със сегашната присъда на Сашка се добавя и предната - условно наказание \"лишаване от свобода\" в размер на една година. Така общо Сашка трябва да изтърпи наказание от четири години затвор при първоначален \"строг режим\".", "date": "2017.10.31", "title": "Жена, оплаквала се от изнасилвания, ще лежи в затвора за набеждаване"}
{"url": "https://news.bg/energy/ministar-na-oresharski-kupuva-tets-varna.html", "text": "Фирма на бившия транспортен министър от кабинета \"Орешарски\" Данаил Папазов купува ТЕЦ \"Варна\". Информацията бе съобщена от чешкото държавно дружество ЧЕЗ, което досега беше собственик на централата и цитирана от радио Прага и от БНТ.Пред обществената телевизия Данаил Папазов обясни, че договорът е сключен на 30 октомври 2017 г., но не е финализиран, защото се очаква одобрение от Комисията за защита на конкуренцията. Очаква се до месец сделката да бъде приключена.Още преди година от чешкото електроразпределително дружество обявиха, че искат да продаде бизнеса си в България. Освен купувач на ТЕЦ Варна се търси купувач и на доставчика на ток в Западна България.От сайта на чешкото дружество става ясно, че варненската фирма \"Сигда\" собственост на Папазов е предложила най-добрата оферта за централата, която е най-голямата въглищна мощност след ТЕЦ-овете в Маришкия басейн.ТЕЦ \"Варна\" беше спрян от експлоатация в началото на 2015 г. Причината е, че не отговаря на екологичните изисквания. Централата е собственост на ЧЕЗ от 2006 г. Тогава дружеството плати за нея 206 млн. евро като половината от сумата беше инвестирана за увеличение на капитала на дружеството. ТЕЦ-ът работеше основно за студен резерв - гарантираше енергийната система при недостиг на ток, какъвто обикновено има през студените зимни дни.По думите на Данаил Папазов, ТЕЦ-ът ще бъде пуснат отново.Припомняме, в периода 1994 - 1997 г. Папазов е заместник-директор в \"Булюнион България\". Между 1997 и 2001 г. е капитан далечно плаване. От 2001 г. е изпълнителен директор и член на съвета на директорите на \"Пристанище Варна\" ЕАД.", "date": "2017.10.31", "title": "Министър на Орешарски купува ТЕЦ \"Варна\""}
{"url": "https://news.bg/world/yuzhna-koreya-i-kitay-ofitsialno-slozhiha-kray-na-diplomaticheski-spor.html", "text": "Южна Корея и Китай официално прекратиха дипломатически спор след месеци на напрежение и икономически рестрикции, предизвикани от разгръщането на спорна противоракетната система за отбрана на САЩ, информира СиЕнЕн.САЩ разположиха система за противоракетна отбрана в Южна Корея във връзка със заплахата от КНДР.В съобщения на външните министри на Южна Корея и Китай се отбелязва, че признават \"голямата важност\" на отношенията между двата съседа.Те са постигнали съгласие за засилване на сътрудничеството, което да бъде в интерес и за двете страни, както и възстановяване на сътрудничеството във всички области възможно най-скоро.Отношенията между Пекин и Сеул се влошиха, след като Южна Корея обяви през юли 2016 г., че на нейна територия САЩ ще разположат елементи от противоракетна отбрана за защита от потенциално нападение на КНДР.Веднага Китай обяви, че системата може да засегне \"легитимните национални интереси на Китай в сигурността\".Според експерти Китай се нуждае от стабилни отношения с Южна Корея, за да поддържа геостратегическите си интереси на Корейския полуостров.Разрешаването на противоречията между двете държави идва няколко дни преди първата визита на президента на САЩ Доналд Тръмп в Азия, където той ще посети Китай, Южна Корея и Япония.Докато китайското правителство заяви много ясно, че е против разгръщането на ракетната система, Сеул и Пекин са се съгласили да комуникират по въпроса чрез военни канали.Двете страни ще проведат среща в кулоарите на регионален форум във Виетнам за възстановяване на отношенията.В началото на тази година беше съобщено, че китайските власти са атакували южнокорейски компании.", "date": "2017.10.31", "title": "Южна Корея и Китай официално сложиха край на дипломатически спор"}
{"url": "https://news.bg/world/tramp-posochi-koya-e-nay-golyamata-istoriya-v-ruskata-afera.html", "text": "Президентът на САЩ Доналд Тръмп обяви, че \"най-голямата история\" от повдигнатите вчера обвинения във връзка с разследването на руската намеса е оставката на демократа лобист Тони Подеста от компанията си, информира АП.Вчера беше съобщено, че Подеста напуска 30-годишната си лобистка компания \"The Podesta Group\". Фирмата е разследвана от специалния прокурор Робърт Мълър.Тони Подеста е брат на Джон Подеста, който беше шеф на предизборната кампания на Хилари Клинтън, а също така шеф на канцеларията на бившите президенти Бил Клинтън и Барак Обама.Мълър разследва възможна връзка между Русия и предизборната кампания на Тръмп. Вчера бяха повдигнати първите обвинения във връзка с разследването дали Русия се е намесила на президентските избори в САЩ през 2016 г. Обвиняеми са Пол Манафорт, бивш шеф на предизборната кампания на Доналд Тръмп, и бизнес партньорът му Рик Гейтс.\"\", написа Тръмп в \"Туитър\".\"\", отбеляза американският лидер.Той добави, че \"т\".В същото време Джон Подеста отговори на коментара на Тръмп. Той се защити, че е \"жертва на голяма лъжлива кампания\" от страна на американския президент., написа Подеста в \"Туитър\".Междувременно АП потвърди самоличността на двамата чужденци, които са в центъра на контактите между Русия и бивш съветник на Тръмп.Джордж Пападопулос е провел разговори с Джоузеф Мифсуд и Иван Тимофеев, според съдебни документи.Мифсуд е професор в Лондонската академия по дипломация, а Тимофеев е директор на програми към Руския институт за международни отношения в Москва.Професорът е заявил пред Пападопулос през април 2016 г., че руснаците имат \"мръсотии\" за Клинтън във формата на имейли. Пападопулос е обсъждал неща с Тимофеев, който има връзки с руското външно министерство.", "date": "2017.10.31", "title": "Тръмп посочи коя е „най-голямата история” в руската афера"}
{"url": "https://news.bg/regions/balgarskite-klasitsi-ozhivyaha-v-gradskiya-transport-vav-varna.html", "text": "Ученици четоха и рецитираха стихотворения на Вазов, Ботев и Славейков в градския транспорт във Варна.Инициативата не е сюжет от маскарад, а литературно четене на ученици, които се возят в движещи се автобуси и тролеи, съобщи Нова телевизия.Акцията се казва \"Четящ автобус\" и представлява своеобразен подарък към всички хора, пътуващи с градския транспорт. Акцията се провежда в навечерието на Деня на народните будители, 1 ноември, и е част от Националната седмица на четенето.В инициативата взеха участие ученици, които четоха на глас любимите си български произведения. В градския транспорт във Варна прозвучаха творбите на Иван Вазов, Христо Ботев, Любен Каравелов, Добри Чинтулов, Стоян Михайловски, Петко Славейков, Николай Зидаров и още велики български класици.Организаторите на акцията \"Четящ автобус\" са от Частното средно училище \"Юрий Гагарин\" във Варна. Те се надяват, че инициативата ще привлече вниманието и на други училища и ученици в страната, които ще последват техния пример за други предстоящи празници.", "date": "2017.10.31", "title": "Българските класици оживяха в градския транспорт във Варна"}
{"url": "https://news.bg/politics/priklyuchi-savmestnata-ohrana-na-nebeto-ni-s-italianskite-vvs.html", "text": "Завърши съвместното изпълнение на мисията Air Policing от военновъздушните сили на България и Италия, съобщиха от Министерството на отбраната.Командирът на авиобаза Граф Игнатиево бриг. ген. Иван Лалов изтъкна постигнатите добри резултати от съвместната дейност на пилотите.\"Благодаря за съюзническата Ви подкрепа в изпълнение на мисията Air Policing в рамките на Интегрираната система на НАТО за противовъздушна и противоракетна отбрана. Целта беше да се усилят способностите на страните от Източния фланг на НАТО, включително и на Република България, за гарантиране на въздушния суверенитет\", каза ген. Лалов.В авиобазата имаше специална церемонията по закриването на съвместното изпълнение на задачите по охрана на въздушното пространство от българските и италианските военновъздушни сили.Командирът на италианските сили, базирани в авиобаза Граф Игнатиево, полковник Морис Гиадони подчерта значимостта на 4-месечното съвместно сътрудничество между военновъздушните сили на България и Италия за повишаване на оперативната съвместимост. Той акцентира върху изграденото приятелство и възможността да бъдат споделени добрите практики в авиациите на двете страни.\"Благодаря специално на бригаден генерал Иван Лалов и личния състав от авиобаза Граф Игнатиево за изключителната подкрепа по време на цялата съвместна мисия. Ние работихме рамо до рамо за успешното й изпълнение в интерес на опазване границите на обединеното въздушното пространство на НАТО\", изтъкна в обръщението си полковник Гиадони. Той пожела просперитет и развитие на бойните авиации на Италия и България.На церемонията присъстваха и командирът на Оперативните сили от състава на Военновъздушните сили на Италия генерал-лейтенант Фернандо Джанкоти, и командирът на бойния компонент на италианските Военновъздушни сили генерал-майор Силвано Фриджерио.На 1 ноември 2017 г. четирите самолета \"Eurofighter Typhoon\" на Военновъздушните сили на Италианската Република ще бъдат пребазирани.Припомняме, съвместното изпълнение на мисията Air Policing от военновъздушните сили на България и Италия беше прието от Министерския съвет на редовно заседание на 21 юни т.г. и се изпълни по плановете и процедурите на Интегрираната система на Алианса за противовъздушна и противоракетна отбрана (NATINAMDS).То бе планирано за периода 15 юли - 15 октомври. На 11 октомври с решение на МС срокът на съвместните дежурства по контрол на въздушното пространство бе удължен до 01 ноември 2017 г.", "date": "2017.10.31", "title": "Приключи съвместната охрана на небето ни с италианските ВВС"}
{"url": "https://news.bg/world/makron-zashtiti-antiteroristichniya-zakon-den-pri-otmyana-na-izvanrednoto-polozhenie.html", "text": "Президентът на Франция Еманюел Макрон защити нов спор закон за сигурност, заявявайки, че ислямските екстремисти все още представляват сериозна заплаха за Франция, информира Ройтерс.Утре Франция отменя наложеното преди две години извънредно положение във връзка със серията терористични атаки.Според критици антитерористичното законодателство подкопава гражданските свободи. То влиза в сила от сряда, заменяйки наложеното през ноември 2015 г. извънредно положение.Законът дава по-големи правомощия на полицията при претърсване на жилища, провеждане на електронно следене и затваряне на джамии.Пред Европейския съд по правата на човека в Страсбург, Източна Франция, Макрон обяви, че \"джихадисткият тероризъм\" остава най-голямата заплаха за сигурността на страната му., каза той Макрон.Повече от 240 души са убити при терористични атаки на френска земя през последните три години. Десетки други загинаха при терор във Великобритания и Белгия.Париж обяви, че извънредното положение е помогнало на службите да осуетят повече от 30 атаки.\"\", предупреди \"Хюман райтс уоч\".Макрон обеща новото законодателство да бъде прегледано., поясни той.", "date": "2017.10.31", "title": "Макрон защити антитерористичния закон ден при отмяна на извънредното положение"}
{"url": "https://news.bg/world/vsichki-da-izbiem-ruski-trolove-vav-feysbuk-prizovavali-kam-nasilie-v-sasht.html", "text": "Профили на руски тролове във \"Фейсбук\" многократно са призовавали за насилие срещу различни социални и политически групи в САЩ, включително срещу полицаи, активисти на антирасисткото движение \"Животът на чернокожите е от значение\" (Black Lives Matter) и нелегални имигранти, съобщава СиЕнЕн.По-рано от \"Фейсбук\" обявиха, че около 126 млн. американски потребители може да са видели съдържание, качено от руски тайни агенти през последните две години.СиЕнЕн съобщава за три групи във \"Фейсбук\" с руски тролове, които вече са премахнати от мрежата. Те са били създадени от руската Агенция за интернет изследвания. Информацията показва, че Русия не само се е опитвала да се намеси в американската политика, но и е насърчавала идеологически противоположни групи да влизат в сблъсък.Съобщенията са част от база данни, събрани от Джонатън Олбрайт, директор към център за цифрова журналистика в Колумбийския университет. Той е проследил и е анализирал руската пропаганда.Например, \"Да бъдеш патриот\" е група, която редовно е хвалела кандидата Доналд Тръмп. През април 2016 г. тя публикувала съобщение, че активисти на \"Животът на чернокожите е от значение\", които не уважават флага на САЩ, трябва \"незабавно да бъдат застреляни\". Профилът е бил следван от 200 000 души преди да бъде затворен.Друга свързана с Русия група описва полицейското насилие в съобщение седмици след изборите за президент през 2016 г. Тя призовавала: \"Афроамериканците\".Групата \"Подсигури границите\" е свързана с най-подтикваща към насилие риторика. В съобщение от март 2017 г. тя предупреждава за заплахата от \"опасни и незаконни нашественици\".\"\", призовавала групата.В друго съобщение пише: \"Ако сте депортирани, това е само предупреждение към вас. Ако се върнете, ще бъдете застреляни и хвърлени в канавката...проблемът е разрешен\".А съобщение за бежанците гласи: \"\".", "date": "2017.10.31", "title": "„Всички да избием” – руски тролове във „Фейсбук” призовавали към насилие в САЩ"}
{"url": "https://news.bg/politics/ot-1-noemvri-otvarya-vrati-balgarsko-konsulstvo-v-tarakliya.html", "text": "Българско консулство в молдовския град Тараклия откриха вицепремиерите на България и на Молдова - Екатерина Захариева и Андрей Галбур, съобщиха от МВнР.На церемонията вицепремиерът Захариева заяви пред стотиците наши сънародници от района, които се събраха пред сградата на мисията, че ще имат връзка с родината 24 часа, 7 дни в седмицата. Над сградата вече се веят знамето на България и на Европейския съюз увериПървият работен ден на консулството е утре. Консулският окръг обхваща територията на районите Тараклия, Кахул, Кантемир, Бесарбяска и Гагаузия. Първоначално съставът на консулството ще бъде от един дипломат (консул) и един технически служител. Мисията е оборудвана с най-модерната техника за снемане на биометрични данни по стандарти на Шенген.\"Идеята е тази служба да предоставя не само административни услуги, а да бъде и център на културата. Надявам се и българският бизнес да бъде мотивиран да дойде и да инвестира тук, да създава работни места\", каза българският вицепремиер на церемонията по откриването. Захариева пожела след време тук да звучат не само химните на Република България и Република Молдова, но и на Европейския съюз.\"Вие сте щастливи хора, защото имате две прекрасни родини - България и Молдова. Надявам се вашата първа родина да бъде все по-близо до вас\", обърна се българският първи дипломат към жителите на Тараклия.Тя увери, че се гордее, че първият български университет зад граница е в Тараклия. Външният министър пое ангажимент да бъдат предоставяни стипендии за обучение във висши училища и да бъдат финансирани различни проекти за подобряване на инфраструктурата в рамките на помощта за развитие. До момента в Тараклийския район България е вложила близо 380 000 евро в такива проекти. Захариева заяви, че се радва, че в Тараклия има присъствие на български медии.Молдовският вицепремиер и външен министър Андрей Галбур декларира, че Република Молдова е отворена за българските инвеститори. \"За мен е удоволствие да бъда тук заедно с министър Захариева. Целта ни е да подпомогнем българската общност в Молдова да живее възможно най-комфортно тук, да се чувства част от нас, но същевременно да съхрани българската култура и обичаи\", каза Галбур.Молдовският външен министър изтъкна, че за пръв път на предстоящите парламентарни избори жителите на Тараклия ще могат да изпратят свой депутат в парламента, тъй като областта бе обособена като самостоятелен едномандатен избирателен район.\"В нашия район живеят 45 000 души, от които 65% са българи. Имаме театър, читалище, университет, народен ансамбъл, пет завода за вино и коняк, хлебозавод, който произвежда 150 000 броя хлебни изделия дневно, две зони за свободна търговия, клъстер за международен транспорт. Предстои отваряне на пет шивашки цеха с български инвестиции, които ще отворят 500 нови работни места\", каза ръководителят на районната администрация Кирил Татарлъ. Той заяви, че се надява новото българско консулство да подпомогне и търговските връзки между двете държави.Само от 2011 до 2016 г. българско гражданство са получили 31 005 жители на Молдова. Статутът на малцинството ни позволява нашите сънародници да имат двойно гражданство.През 2015 г. България, в тясно партньорство с Програмата за развитие на ООН, започна и финансира два проекта в областта на сътрудничеството за развитие в Тараклия - проект \"Чиста вода\". Той предвижда изграждането на осем съоръжения за пречистване на водата в осем населени места.Вторият проект е \"Ремонт на покрива на общежитието на университета \"Григорий Цамблак\" в град Тараклия\". Финансирането на проектите е на обща стойност 537 853 лева.През 2016 г. със средства от българския бюджет започнаха шест нови проекта - за реконструкция на Дома на културата в село Валя Пержей, район Тараклия. На водоснабдителната система в село Кирсово, Комратски район, АТО Гагаузия. Друг проект е за ремонтиране на част от фасадата и подмяна на вратите и прозорците на детска градина \"Слънчице\", село Кайраклия, район Тараклия.Основен ремонт на звеното за хранене и подмяна на електрическата инсталация на детска градина \"Искра\", село Кортен, област Тараклия; реконструкция на отоплителната система в гимназия \"Иван Вазов\", село Стояновка, район Кантемир, ремонт на зали за танци и концерти в Музикалния колеж в град Твърдица, район Тараклия.", "date": "2017.10.31", "title": "От 1 ноември отваря врати българско консулство в Тараклия"}
{"url": "https://news.bg/world/puchdemon-prizovan-da-se-yavi-pred-ispanskiya-sad-za-povdigane-na-obvineniya.html", "text": "Испански съд призова отстранения лидер на Каталуния Карлес Пучдемон да се яви пред съда, където официално да му бъдат повдигнати обвинения, съобщават световни агенции.Също така пред съда трябва да се явят 13 членове на сваленото каталунско правителство, за да свидетелстват и да им бъдат повдигнати обвинения.Те трябва да се явят пред съда в Мадрид в четвъртък.Главният прокурор на Испания Хосе Мануел Маса обяви вчера, че предприемат съдебни действия срещу политиците, отговорни за обявяването на независимост на Каталуния. Те ще бъдат разследвани за бунт, подмолна противодържавна дейност, злоупотреба с финансови средства и други престъпления.Общо 20 души са поместени в списъка на прокуратурата. Сред тях са 14 членове на воденото от Пучдемон правителство и шестима депутати, включително председателя на местния парламент Карме Форсадел.Според испанското законодателство за бунт наказанието е между 15 и 25 г. затвор, а за противодържавна дейност - максимум 15 г. затвор.По-рано днес Пучдемон заяви на пресконференция в Брюксел, че ще остане в белгийската столица безсрочно, докато не му бъде гарантиран справедлив процес.", "date": "2017.10.31", "title": "Пучдемон призован да се яви пред испанския съд за повдигане на обвинения"}
{"url": "https://news.bg/bulgaria/34-7-mln-leva-byudzheten-defitsit-za-oktomvri.html", "text": "С 34,7 милиона лева дефицит се очаква да приключи октомври на месечна база. Това прогнозира финансовото ни министерство.Според предварителните данни и оценки се очаква салдото по консолидираната фискална програма (КФП) на касова основа към края на месец октомври 2017 г. да бъде положително в размер на 2 386,2 млн. лв. или 2,4 % от прогнозния БВП.В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 година. Той е свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година, поясняват от ведомството.Традиционно, част от планираните разходи за годината се концентрират в последното тримесечие. Това се дължи основно на по-високите разходи, свързани с разплащане на инфраструктурни и инвестиционни проекти предвид етапите на тяхното изпълнение и приключване на строителния сезон. Освен това през есенно-зимния сезон са по-високи социалните разходи, разходите за издръжка и др. Поради тези фактори се прогнозира превишение на разходите над приходите за последното тримесечие и свиване на отчетения текущо бюджетен излишък, допълва министерството.Приходите и помощите по КФП към октомври 2017 г. се очаква да бъдат в размер на 29 152,4 млн. лв. (82,3 % от годишния разчет). Изпълнението на данъчните и неданъчните приходи се очаква да бъде 85,5 % от разчета за годината, като съпоставени със същия период на предходната година те нарастват с 2 222,7 млн. лв. (8,6 %). Постъпленията от помощи към края на месец октомври са по-ниски спрямо същия период на 2016 г., като изпълнението спрямо годишните разчети за 2017 г. се очаква да бъде 42,2 %.Разходите по консолидираната фискална програма (вкл. вноската на Република България в бюджета на ЕС) към октомври 2017 г. се очаква да бъдат в размер на 26 766,2 млн. лв., което е 72,8 % от годишния разчет. Разходите за същия период на миналата година са в размер на 24 854,6 млн. лева. Нарастването на разходите спрямо края на месец октомври 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., новото им увеличение от юли 2017 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 г.Частта от вноската на Република България в бюджета на ЕС, изплатена към 31.10.2017 г. от централния бюджет, възлиза на 746,2 млн. лв.В същото време салдото по КФП на касова основа към месец септември 2017 г. е положително в размер на 2 420,9 млн. лв. (2,4 % от прогнозния БВП) и се формира от излишък по националния бюджет в размер на 2 482,1 млн. лв. и дефицит по европейските средства в размер на 61,2 млн. лева.В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.Постъпилите приходи и помощи по КФП към септември 2017 г. са в размер на 26 151,5 млн. лв. или 73,8 % от годишните разчети. Съпоставени със същия период на предходната година, данъчните и неданъчните приходи нарастват с 1 774,9 млн. лв. (7,6 %), докато постъпленията от помощи са по-ниски.Общата сума на данъчните постъпления, вкл. приходите от осигурителни вноски, възлиза на 21 856,5 млн. лв., което представлява 78,0 % от планираните за годината приходи. Съпоставено с данните към септември 2016 г. данъчните постъпления нарастват номинално с 8,7 % (1 750,1 млн. лв.).Приходите от преки данъци са в размер на 3 885,0 млн. лв. или 76,3 % от предвидените в разчетите за годината, като спрямо същия период на предходната година нарастват с 310,4 млн. лева. (8,7 %).Приходите от косвени данъци са в размер на 11 028,2 млн. лв., което е 78,7 % от разчетите за годината. Съпоставено с данните към септември 2016 г., постъпленията в групата нарастват с 643,4 млн. лв. (6,2 %). Постъпленията от ДДС са в размер на 7 137,5 млн. лв. или 81,3 % от планираните. Съпоставени с предходната година, приходите от ДДС нарастват с 523,2 млн. лв. (7,9 %). Размерът на невъзстановения ДДС към 30.09.2017 г. е 60,1 млн. лева. Приходите от акцизи възлизат на 3 724,9 млн. лв. (73,9 % от разчетените за годината). Постъпленията от мита са 141,0 млн. лв. или 84,9 % от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 815,6 млн. лв. или 82,3 % изпълнение на годишните разчети.Приходите от социално и здравноосигурителни вноски са 6 127,6 млн. лв., което представлява 77,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 14,2 % (760,9 млн. лева).Неданъчните приходи са в размер на 3 245,2 млн. лв., което представлява 68,2 % изпълнение на годишните разчети.Приходите от помощи са в размер на 1 049,8 млн. лв. или 39,7 % от планираните за годината.Разходите по КФП (вкл. вноската на Република България в бюджета на ЕС) към септември 2017 г. възлизат на 23 730,5 млн. лв., което е 64,5 % от годишните разчети. За сравнение, разходите по КФП за същия период на 2016 г. бяха в размер на 22 289,6 млн. лева. Нарастването на разходите спрямо края на месец септември 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., новото им увеличение от юли 2017 г., както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 година.Нелихвените разходи са в размер на 22 327,3 млн. лв., което представлява 64,6 % от годишните разчети. Текущите нелихвени разходи към септември 2017 г. са в размер на 20 951,7 млн. лв. (73,9 % от разчета за годината), капиталовите разходи (вкл. нетния прираст на държавния резерв) възлизат на 1 375,6 млн. лв. (22,2 % от разчетите към ЗДБРБ за 2017 г.). Лихвените плащания са в размер на 726,6 млн. лв. или 87,9 % от планираните за 2017 година.Частта от вноската на Република България в бюджета на ЕС, изплатена към 30.09.2017 г. от централния бюджет възлиза на 676,6 млн. лв.", "date": "2017.10.31", "title": "34,7 млн. лева бюджетен дефицит за октомври"}
{"url": "https://news.bg/politics/pr-at-na-borisov-opresnyava-pametta-na-denitsa-zlateva.html", "text": "Деница Златева е ходила зад гърба на лидера си Корнелия Нинова в централата на ГЕРБ на лични срещи с премиера Бойко Борисов. Това разкри пиарката на Борисов и шеф на правителствената информационна служба Севделина Арнаудова във фейсбук профила си.Коментарът й е по повод , в която участие взе вицепремиерът по подготовката на европредседателството ни в служебното правителство на Огнян Герджиков.ГЕРБ и БСП дълго се \"хапаха\" на тема Златева, след като Борисов я покани да остане на този пост и в третия му мандат. Днес на брифинга на \"Позитано\" 20 обаче Деница Златева попита дали са фалшиви новини: фактът, че лично Борисов се обади на Нинова, за да ме покани да остана в правителството и че Нинова и служебният премиер Герджиков по молба на Бойко Борисов проведоха среща по същия въпрос? Фалшива новина ли е, че ГЕРБ предложиха на Корнелия Нинова да оглави НС?\"\"Деница Златева, не помниш ли колко пъти идваше при Бойко Борисов в партийната централа на НДК, на 17 етаж, зад гърба на Корнелия Нинова\", пита Арнаудова в отговор на днешните нападки на социалистката. Пиарката на Борисов се сеща за поне две такива срещи между Борисов и Деница Златева.\"Не помниш ли и колко вътрешна съпротива имаше тогава в теб, че твоята председателка иска да провали европейското председателство\", пита още пиарката на министър-председателя и призовава Златева да си спомни разговорите с лидера на ГЕРБ.По-рано днес от пресцентъра на ГЕРБ разпространиха изявление на изпълнителната комисия на ГЕРБ, с което опровергаха изявление на Кирил Добрев, заместник-председател на Изпълнителната комисия на ГЕРБ заявиха отново, че възможността за съвместно управление е нулева. В неделя пък също след извънредно заседание от ГЕРБ обявиха, че възнамеряват да .Малко по-късно от пресцентъра на БСП изпратиха опровержение на информацията от Севдалина Арнаудова. Според Деница Златева, тя: \"като ресорен вицепремиер по председателството бях поканена на разговор от г-н Борисов в централата на ГЕРБ, на който предоставих цялата информация по подготовката на България за председателството на Съвета на ЕС.\"На втората среща му е отказала да бъде част от настоящия кабинет. \"Двете срещи никога не са били тайна и за тях съм информирала Изпълнителното бюро на НС на БСП\", дакларира Златева.", "date": "2017.10.31", "title": "ПР-ът на Борисов опреснява паметта на Деница Златева"}
{"url": "https://news.bg/politics/sotsialisti-pitat-karakachanov-za-umishlen-falit-na-darzhavno-druzhestvo.html", "text": "Социалистите питат Каракачанов дали умишлено не се води към фалит държавното дружество \"МОБА\", охраняващо обекти на МО. На пресконференция в централата на партията членът на ИБ на БСП Атанас Зафиров изнесе факти, като според него държавното дружество умишлено се води към фалит. Той попита военния министър Каракачанов какво е състоянието на дружеството и наясно ли е, че то върви към фалит?Фирма \"МОБА\" по думите на Зафиров била декапитализирана, тъй като размерът на задълженията й надхвърля размера на уставния капитал. Ръководството на фирмата продавало части от уставния капитал под формата на оръжие. Проведен бил търг в нарушение на няколко закона, на който са продадени 800 пистолета, 60 000 патрона и не малко количество бинокли.Дружеството няма лиценз за търговия с оръжие, което е още едно нарушение. Цената, на която са продадени изброените неща, и пазарната цена се разминавали, стана още ясно от думите на Зафиров.От началото на годината дружеството имало натрупана загуба от 500 000 лв. и в момента имало съкращения. Зафиров уточни, че чака отговор на поставените въпроси.", "date": "2017.10.31", "title": "Социалисти питат Каракачанов за умишлен фалит на държавно дружество"}
{"url": "https://news.bg/world/sadat-na-moldova-reshi-che-ofitsialniyat-ezik-e-rumanski.html", "text": "Конституционният съд на Молдова подкрепи предложение за конституционна промяна от проевропейски депутати, според която официалният език на страната трябва да бъде наричан румънски вместо молдовски, информира BalkanInsight.Съдът одобри проектозакон, предложен от 35 депутати. Предложението е инициирано преди две седмици от малка група депутати от Либералдемократическата партия на Молдова. То е подкрепено също и от други проевропейски депутати в парламента.Най-висшата съдебна инстанция на страната поясни, че решението за изменение на член 13 от конституцията е \"технически\" въпрос, тъй като съдът през декември 2013 г. вече е обявил, че държавният език на страната е румънски.Тогава съдът реши, че фразата \"румънски език\", използвана в декларацията за независимост от 1991 г., получава юридическо предимство пред фразата \"молдовски език\", използвана в конституцията.Предложението за промяна сега трябва да бъде гласувано в парламента и да бъде одобрено от 2/3 мнозинство.Но проруският президент Игор Додон разкритикува решението на съда и поиска референдум по въпроса.\"\", написа Додон във \"Фейсбук\".", "date": "2017.10.31", "title": "Съдът на Молдова реши, че официалният език е румънски"}
{"url": "https://news.bg/energy/kevr-ne-vizhda-nuzhda-ot-novi-golemi-energiyni-moshtosti.html", "text": "България няма нужда от нови големи енергийни мощности до 2035 година. Ако има нови, то те трябва да бъдат само заместващи на действащите понастоящем, коментира председателят на Комисията за енергийно и водно регулиране - КЕВР, Иван Иванов по време на организираната в столичния хотел \"Балкан\" кръгла маса на тема \"Приоритетите на енергийния сектор в България до 2050 г. - европейски перспективи и стратегически рискове\", съобщава \"До голяма степен бъдещето в следващите 10 години на българските енергопроизводствени мощности ще зависи от решението по повод\" исканията за дерогация, коментира Иванов.Председателят на КЕВР е оптимист, че големите термични централи ще получат дерогация от ЕК. По думите му ЕК ще се съобрази, че това решение има важно социално-икономическо значение за една голяма част от населението на България. Той добави, че след като ЕК излезе с окончателното решение по този въпрос, страната ни трябва да изготви енергийна стратегия.Той препоръчва в бъдеще тези термични централи да преминат на природен газ. Смята, че в рамките на следващите няколко години България ще има достатъчно алтернативи за доставки на природен газ.Иванов допълва, че след четири години енергийният регулатор ще престане да регулира цените на електроенергията, защото постепенно регулираният пазар ще приключи. \"По препоръката на Европейския съюз това трябва да се случи до 2021 г.\", посочи Иван Иванов. ПоСлед 2021 г. регулаторът ще определя единствено тарифите заради естествения монопол на електропреносната и електроразпределителната мрежа, както и добавката \"Задължение към обществото\", която постепенно ще намалява и постепенно ще отпадне.Делян Добрев заяви, че световната енергетика е на кръстопът, от който тръгват много пътища. Затова е много трудно да се направи прогноза какъв ще бъде енергийният микс до 2050 година, още по-малко - какъв ще бъде правилният енергиен микс за всяка страна. Според Добрев принципът, който трябва да се следва, е да се даде възможност на конкуренцията на пазара. \"Основният принцип, към който да се придържаме, е пазарният. Ако вземем решение на принципа на либерализацията, това ще е правилното решение\", допълва Добрев.Центъра за изследване на демокрацията представи три сценария за развитие на електроенергийния пазар до 2050 година. При всички сценарии разходът на домакинствата за електроенергия, като дял от доходите им, ще се удвои средно до около 8,5 на сто през 2050 година. Според тях, при всички сценарии, природният газ играе преходна роля на заместване на въглищата като гориво.Експертите са на мнение, че при очакваните средни цени на електроенергията през 2050 година нова ядрена мощност няма да бъде финансово устойчива, тъй като единичната цена на електроенергията, която би позволила проектът \"Белене\" да покрива разходите си, е поне 80 евро/МВтч. Поради бързо покачващите се цени на въглеродните емисии, въглищните и лигнитните мощности ще бъдат изведени от пазара до 2050 година. Към 2050 година електроенергийният микс на страната ще включва 53-54 на сто ВЕИ-производство и в трите разгледани сценария, посочват още от Центъра за изследване на демокрацията.", "date": "2017.10.31", "title": "КЕВР не вижда нужда от нови големи енергийни мощости"}
{"url": "https://news.bg/int-politics/tramp-si-izmiva-ratsete-ekssavetnikat-mu-bil-na-nisko-nivo-i-dokazan-lazhets.html", "text": "Американският президент Доналд Тръмп обяви, че външнополитическият съветник от предизборния му щаб, който призна, че е излъгал ФБР за срещите си с руски посредници, бил \"доброволец на ниско ниво\", който бил \"доказан лъжец\".В любимата си социална мрежа \"Туитър\" Тръмп се опита да се дистанцира от Джордж Пападопулос: \"Малцина познаваха младия доброволец на ниско ниво на име Джордж, който вече е доказан лъжец.\"В обвинителния акт, внесен в съда, се изтъква, че с Пападопулос са се свързали хора, които твърдят, че са свързани с Русия и са му предложили \"мръсотия\" за Хилари Клинтън под формата на \"хиляди имейли\". Пападопулос се призна за виновен, че е лъгал агентите на ФБР относно разговорите си.Съдебните документи, отворени вчера, също така разкриха за повдигнато обвинение срещу бившия шеф на предизборната кампания на Тръмп - Пол Манафорт.Тръмп заяви, че действията на Манафорт, за които беше обвинен, са били извършени \"много преди\" да се присъедини към щаба му. Това обаче не е вярно, защото подробностите от обвинителния акт показват, че е обвинен за действия, извършени в периода между 2006 и настоящата 2017 г., а той беше шеф на предизборния щаб на Тръмп между юни и август 2016 г. Сред 12-те обвинения срещу него са заговор срещу САЩ и пране на пари. ", "date": "2017.10.31", "title": "Тръмп си измива ръцете, екссъветникът му бил на ниско ниво и доказан лъжец "}
{"url": "https://news.bg/int-politics/atentatorat-ot-kabul-e-13-godishno-detet.html", "text": "Базир Муджахид, говорител на полицията в Кабул, съобщи, че самоубийственият атентат е извършен от дете на 12 или на 13 години, информира Radio Free Europe.Няма пострадали български граждани и дипломатически служители на посолството на България в АфганистанНяма загинали или пострадали български граждани при мощния взрив, избухнал в дипломатическия квартал на афганистанската столица Кабул по-рано днес. Това съобщиха от МВнР.Българските дипломати в мисията ни в Афганистан са невредими. Към момента няма данни за нанесени материални щети на сградата на дипломатическата мисия.По последна информация се съобщава за 13 загинали и 17 ранени в следствие на експлозията. Други подробности за инцидента не се съобщават.Заместник-министърът на външните работи Георг Георгиев разговаря със служители на посолството на Република България, за да се информира лично за тяхното състояние и обстановката в Кабул след експлозията, уточниха от външното ни министерство.", "date": "2017.10.31", "title": "Атентаторът от Кабул е 13-годишно детет"}
{"url": "https://news.bg/world/katolitsi-i-luterani-poiskaha-proshka-za-nasiliyata-po-povod-500-g-ot-reformatsiyata.html", "text": "Лидерите на католиците и лутераните приеха съвместна декларация, в която заявяват, че искат прошка за насилието помежду им по повод 500 г. от Реформацията, съобщава АФП.\"\", се отбелязва в общата декларация на Ватикана и Лутеранската световна федерация.Преди петстотин години германският монах Мартин Лутер публикува радикалните за своето време \"95 тезиса\", с които критикува Католическата църква, разтърсва Европа и в крайна сметка води до промяна лицето на християнството.Реформацията води до войни, преследвания и масови преселения в Европа. Най-смъртоносният религиозен конфликт в Европа е Тридесетгодишната война, която приключва през 1649 г. и след това ролята на религията в европейската политика е намалена.Ние осъзнаваме, че миналото не може да бъде променено, но оказалото върху нас влияние днес може да бъде трансформирано, за да се превърне в стимул за все по-голямо приобщаване, и признак на надежда за света за преодоляване на разделението, допълва се в декларацията.Има много богословски различия между протестантите и римокатолиците, които предимно са свързани с Библията и властта на папата.Двете страни се ангажират да \"преодолеят останалите между тях различия\" и допълват, че имат далеч повече общи неща, отколкото това, което ги разделя.Днес Германия ще отбележи събития, свързани с годишнината от Реформацията.", "date": "2017.10.31", "title": "Католици и лутерани поискаха прошка за насилията по повод 500 г. от Реформацията"}
{"url": "https://news.bg/regions/za-5-dni-mitnichari-izzeha-30-t-vino-i-nad-6-t-spirt.html", "text": "1217 л. ракия, 6350 л. спирт и общо 304 950 л. вино и суровина за производството му са в нарушение на Закона за акцизите и данъчните складове. Това установиха митнически служители при поредица проверки на данъчни складове и нерегистрирани обекти за производство и складиране на алкохол.На 23 и 24 октомври 2017 г., митническа мобилна група е проверила производител на алкохолни продукти в района в Софийска област. Митничари проверили и двата данъчни склада, собственост на една и съща фирма. Властите установили некоректно водене на дневниците за складови наличности, като са открити 304 950 л. вино и суровина, които не са отговаряли на наличностите, и представляват съответно липса или излишък.Разминаването между дневника за складовата наличност и физическите обеми на суровини, като гроздовата мъст, и алкохолни продукти, дори такива с нулева акцизна ставка каквото е виното, крият риск от нерегламентираната им преработка до междинни продукти или етилов алкохол, за които вече се дължи акциз.Митничари продължават да проверяват и обекти по линията на нелегалното производство и разпространение на алкохол. Така са задържани над 6000 литра спирт, защото не са представени документи за плащане на акциз. При проверки на 24, 25 и 27 октомври митничари са иззели нелегален алкохол от имоти в Бяла Черква, Септември, Пловдив, Катуница, Радомир, Димитровград и Гоце Делчев. Иззети са общо 6358 л етилов алкохол.1217 л. ракия са задържани от митническите служители, в периода 24-27 октомври 2017 г., при поредица от проверки из цялата страна, включително такива свързани с регистрирани, дерегистрирани и нелегални \"казани\".При всички случаи на задържана ракия, в рамките на проверките не са представени документи за акциз. Взети са проби и са образувани административнонаказателни производства.", "date": "2017.10.31", "title": "За 5 дни митничари иззеха 30 т вино и над 6 т спирт"}
{"url": "https://news.bg/int-politics/v-belarus-arestuvaha-lidera-na-opozitsiyata.html", "text": "Съпругата на водещ опозиционер в Беларус обяви, че нейният съпруг е бил арестуван от полицията, съобщава \"Асошиейтед прес\".Марина Адамович уточнява в публикация във \"Фейсбук\", че е пътувала със съпруга си, Микола Статкевич, понеделник вечерта, когато са били спрени от катаджии, които арестували Статкевич.Адамович отбелязва, че не ѝ е било казано по каква причина той е бил задържан.Статкевич организира две събития в Беларус през този месец - протестен марш срещу правителството на 21 октомври и възпоминание в неделя за жертвите на политическите репресии от времето на съветския диктатор Й. В. Сталин.Статкевич беше противник на авторитарния президент Александър Лукашенко по време на изборите през 2010 г. и беше арестуван след голяма демонстрация, протестираща срещу резултатите. Той прекара 5 години в затвора.Той трябваше да пътува до Украйна за конференция днес, в която са участвали депутати от Европейския парламент.", "date": "2017.10.31", "title": "В Беларус арестуваха лидера на опозицията"}
{"url": "https://news.bg/crime/spetspolitsai-neutraliziraha-grupa-za-podgotovka-na-falshivi-dokumenti.html", "text": "Специализираната полицейска операция е проведена в Пловдивска област, Стара Загора, Русе и Ямбол, съобщиха от МВР.Целта на полицаите е да неутрализират организирана престъпна група, ангажирана с подготовка и разпространение на фалшиви документи за самоличност. В рамките на операцията са задържани 10 участници в престъпната схема, 8 от които криминално проявени.Разкрити са общо две работилници за изработка на неистински официални български, френски, украински, немски, австрийски, италиански, испански и други документи. От тях са иззети голямо количество както готови, така и недовършени фалшиви документи, компютри, принтери, ламинатори, лазерен принтер за гравиране, печатни плаки, мастила и множество материали за изработката на фалшификатите.Шестима са задържани в Пловдив, където полицаите са обискирали шест адреса и шест автомобила. Разкрити са двете работилници за изработка на фалшиви български и чужди документи. Една от тях се намирала в апартамент в жилищна сграда, откъдето са иззети множество готови и недовършени чужди документи, компютри, принтери, ламинатори, печатни плаки, машина за топъл печат, мастила и множество материали, съотносими към престъпната дейност.Другата работилница била обособена в офис на фирма, където са намерени лазерен принтер за гравиране, компютърна конфигурация, флаш памет с предпечат на български и чужди документи и изображение на 50 евро.В два от автомобилите полицаите намерили фалшиви български паспорти, лични карти и шофьорска книжка. На един от адресите в Пловдив е открито и голямо количество наркотично вещество, което при направения полеви тест е реагирало на канабис.Друг съучастник в групата е задържан на територията на град Стамболийски. При процесуално-следствени действия на адрес в града са открити и иззети неистински документи.При обиск на апартамент в Русе полицаите открили фалшиви документи, снимки паспортен формат с данни на лица и компютърна конфигурация. Там е задържан член на престъпната група.Негов \"колега\" е установен и задържан и на територията на Стара Загора, където полицаите са претърсили адрес и лек автомобил. От дома те иззели неистински документи, снимки паспортен формат с данни на лица. Техен съучастник е арестуван в Ямбол, след извършени процесуално-следствени действия.По случая е образувано досъдебно производство под наблюдението на Специализирана прокуратура.", "date": "2017.10.31", "title": "Спецполицаи неутрализираха група за подготовка на фалшиви документи"}
{"url": "https://news.bg/world/kitay-praktikuval-bombardirane-na-guam.html", "text": "Китай практикувал бомбардиране на американската територия Гуам. Това съобщават американски военни представители, цитирани от Defense News.Китайски бомбардировачи са прелетели в близост до американската територия и са практикували нападениe, поясниха източниците.В материала на Defense News се отбелязва, че огневата мощ на комунистическата държава, наред с провокативните й действия, безпокоят Вашингтон и САЩ разглеждат Пекин като основна заплаха в региона, макар че КНДР продължава да заплашва с ядрено нападение.Представителите поясниха, че напрежението с Пхенян все още не е преодоляно, но евентуален конфликт със страната все още е разглеждан като \"борба, която можем да спечелим\".С Китай обаче, която остава \"дългосрочно предизвикателство в региона\", американските представители се \"тревожат за начина, по който нещата се развиват\".Според информацията китайски бомбардировачи са се доближили и до Хавайските острови.", "date": "2017.10.31", "title": "Китай практикувал бомбардиране на Гуам"}
{"url": "https://news.bg/regions/obshtinski-savetnitsi-iskat-nezabavno-prekratyavane-na-dogovora-za-remont-na-bul-dondukov.html", "text": "Общинските съветници от РБ Иво Божков, Марта Георгиева и Трайчко Трайков призовават Столичния общински съвет да защити гражданите на София и техните средства от некачествените ремонти в София. Те искат и да бъде свикано извънредно заседание на съвета, на което да се обсъдят тези проблеми.Според общинарите СОС е задължен да предприеме нужните мерки за прекратяване на порочния кръг с некачествено ремонтиране на градската инфраструктура, а досегашните санкции и мерки от страна на кмета Йорданка Фандъкова и столичната администрацията са очевидно неработещи и не предотвратяват разхищаването на общински средства за незадоволителни резултати.Съветниците са категорични и че благодарение на гражданската активност обществото се е запознало с големия брой некачествено изпълнени ремонтни дейности, възложени от Столична община, за което имало и неоспорими доказателства. Това показвало, че проблемите с некачествено изпълняваните ремонти не са изолирани, а представляват системен проблем в начина, по който общината извършва контрол и съответно защитава интереса на софиянци, техните пари и тяхното право да живеят в благоприятна градска среда.Общинските съветници подкрепят желанията на неправителствената организация \"Спаси София\", която в отворено писмо във връзка с качеството на извършваните строително-ремонтни дейности в София призовава СОС да проведе извънредно заседание с една единствена точка - качеството на извършваните строително-ремонтни дейности в София. Организацията призовава още да се приеме нарочна декларация на Столичния общински съвет за преустановяване на практиката \"ремонт на ремонта\" и да започне да се поема политически ангажимент за качеството на извършваните строително-ремонтни дейности, както и да се създаде механизъм за прозрачен публичен мониторинг на качеството на извършваните строително-ремонтни дейности. \"Спаси София\" настоява и за повишаване на санкциите за некачествено изпълнение на договорите.Божков, Георгиева и Трайков настояват и кмета на София незабавно да прекрати договора за ремонт на бул. \"Дондуков\" поради системни публично установени некачествени дейности, съществено отклонение спрямо параметрите, разписани в спечелената обществена поръчка, както и забавяне на строителството с повече от 10 календарни дни, което също е основание за едностранно прекратяване на договора със СО.Според съветниците администрацията на Йорданка Фандъкова е отговорна за изготвянето и сключването на Договора за обществената поръчка ремонта на бул. \"Дондуков\", както и за контрола за качеството на изпълнение. Следователно тя трябва да поеме отговорност за сгрешения подход и липсата на надзор. \"Този ремонт се превърна в олицетворение на хаоса, изкуствено създадените конфликти между ползвателите, и неспособността на Столична община да организира правилно и трайно подновяването на инфраструктурата на града\", категорични са общинарите.", "date": "2017.10.31", "title": "Общински съветници искат незабавно прекратяване на договора за ремонт на бул. \"Дондуков\""}
{"url": "https://news.bg/crime/signal-za-bomba-oprazni-sadebnata-palata-v-burgas.html", "text": "Магистратите и гражданите, намиращи се в Съдебната палата в Бургас, бяха евакуирани, след като на телефон 112 беше подаден сигнал за бомба в сградата.Към момента е изяснено, че сигналът за взривно устройство в сградата на Съдебната палата в Бургас е бил подаден в София. Сигналът веднага е бил предаден до службите в Бургас. Известиято било анонимно, информира Дарик.Всичките съдии, прокурори, чиновници и граждани в сградата са били евакуирани незабавно.Органите на реда веднага са отцепили сградата. При предприетите действия за проверка на сградата взривно устройство не е било намерено.Припомняме, това е втори сигнал за бомба в съда в Бургас в рамките на по-малко от 2 месеца. На 5 септември сградата отново беше евакуирана заради сигнал за поставено взривно устройство. Такова обаче отново не беше намерено.", "date": "2017.10.31", "title": "Сигнал за бомба опразни Съдебната палата в Бургас"}
{"url": "https://news.bg/int-politics/zelenite-spavat-koalitsiyata-v-germaniya-ne-iskat-da-ima-ogranicheniya-za-migrantite.html", "text": "Зелената партия в Германия трябва да направи компромис относно имиграционната политика, за да бъдат доведени до успешен край преговорите за сформиране на нова управляваща коалиция. За това настоя лидерът на свободните демократи (FDP), като определи 50-50 шансовете за постигане на споразумение, съобщава \"Ройтерс\".Канцлерът Ангела Меркел се опитва да сформира коалиция с FDP и зелените, след като нейните консерватори загубиха подкрепа, която се преля към крайната десница по време на парламентарните избори през миналия месец. Съюзът между трите формации досега не е бил изпробван на национално равнище.\"Все още виждам най-големите различия със зелените\", подчерта лидерът на свободните демократи Кристиан Линднер във връзка с имиграционната политика, като допълни: \"Германия е на лимита на това, което мнозинството е готово да предостави във вид на хуманитарна помощ.\"По думите му, \"реализмът не може да бъде жертван заради готовността за коалиция\".Трите партии намериха обща основа в областите на социалната политика и цифровата инфраструктура по време на днешните преговори, но останаха раздалечени по въпросите на имиграцията, фискалните и климатичните пилитики, които ги разделиха миналата седмица.Линднер напомни, че зелените не представляват мнозинството от германците по въпроса за събирането на семейства, позволявайки на чужденци да се събират с близки, които са получили убежище в Германия. Това е един от най-спорните въпроси в коалиционните преговори.Всички партии имат силно желание да покажат на обществеността, че предприемат мерки за предотвратяване на повторение на 2015 г., когато решението на Меркел да приветства хората, бягащи от войни и преследване, доведе до най-големия приток на мигранти и бежанци в годините след Втората световна война насам.Ала зелените могат да не приемат плана на консерваторите за отмяна на правото за събирания на семейства за търсещи убежище, на които им е била предоставена т. нар. спомагателна закрила, започвайки през март 2018 г. Зелените твърдят, че това ще възпрепятства интеграцията.На онези, на които е предоставена спомагателна закрила, се предоставят едногодишни визи, които могат да бъдат подновени, ако се смята, че родната им страна не е безопасна. Но те нямат пълен бежански статут, който би им дал правото да останат.Реформата на Европейския съюз е друг спорен въпрос между трите партии.", "date": "2017.10.31", "title": "Зелените спъват коалицията в Германия, не искат да има ограничения за мигрантите"}
{"url": "https://news.bg/regions/bezopasni-sa-yazovirite-v-oblast-burgas-uveryavat-ot-damtn.html", "text": "Няма съществени нарушения, които да застрашават язовирните стени в област Бургас след валежите, съобщиха от Държавната агенция за метрологичен и технически надзор (ДАМТН).Това е общата констатация в доклада за състоянието на водоемите в региона, след обилните валежи, изготвен от инспекторите на Главна дирекция \"Контрол на язовирните стени и съоръженията към тях\" към Държавната агенция за метрологичен и технически надзор, чийто директор е Кирил Войнов.Над 3630 проверки са направени от началото на годината на язовири, но са и много случаите, при които въпреки контрола липсват предприети действия от собствениците на язовири. Затова са и наложени близо 400 акта, заяви Кирил Войнов.В периода 27-29 октомври служителите на агенцията извършиха комплексна проверка на 46 язовира на територията на бургаска област. Инспекциите обхванаха засегнатите обекти в резултат на влошената метеорологична обстановка на 24-25 октомври, както и язовирите с висок рисков потенциал за областта.Проверката е установила, че те не създават предпоставки за аварийни ситуации и риск от наводнения на населените места и елементите на техническата инфраструктура в област Бургас. Собствениците трябва да ремонтират засегнатите водоеми и да спазват предписанията на държавната агенция.Към момента първоначалната хипотеза на инспекторите на ДАМТН се потвърждава - има преливане и бавно и частично разрушаване на сегменти на язовирни стени на няколко каскадни водоема в община Камено.Четирите микроводоема Чанаджик 1,2,3 и 4 са прелели следствие на обилните валежи (някои от тях дори са били празни преди започване на дъждовете, според ДАМТН). Водата от тях се е оттекла към язовир \"Чотората\".Той е разполагал с постоянно видеонаблюдение, от което се вижда как около 2:00 часа през нощта на 24 срещу 25 октомври започва да приижда вода, която носи наноси - пръст, храсти и дървета. От прииждащата вода и обилния валеж започва рязко повишаване на нивото на язовира като се стига до преливане през короната на стената и водата се разлива в земеделски земи. Въпреки това съоръжението задържа основната водна маса и не се стига до пълно разрушаване на стената. Според данните, водният отток от тях не е причина за човешките жертви и разливът на водата е в земеделски земи.Дерето, на което е разположена каскадата, се зауства в русокастренска след 5.5 км надолу по течението. От мястото на заустването до село Ливада, което е най-близкото населено място, са около 11 км. Селото е отдалечено от река Русокастренска на още около 1 км, обясни ген. Кирил Войнов, директор на Главна дирекция \"Контрол на язовирните стени и съоръженията към тях\" към ДАМТН.Към този момент язовирите не се разглеждат като причина за наводненията от ДАМТН, обясни ген. Войнов, който даде пример с населени места, до които няма разположени язовири. Той призова собствениците на язовири да приведат съоръженията си в изправност, където има проблеми.", "date": "2017.10.31", "title": "Безопасни са язовирите в област Бургас, уверяват от ДАМТН"}
{"url": "https://news.bg/world/putin-nyakoy-tselenasocheno-sabira-biologichen-material-ot-rusnatsite.html", "text": "Руски биологичен материал е събиран из цялата страна, целенасочено и професионално. Това заяви руският президент Владимир Путин, намеквайки, че зад това могат да стоят САЩ, информират руски медии.По-рано тази година ВВС на САЩ са предприели действия за сдобиване с руски биологичен материал.Путин участва на среща на руския Съвет по правата на човека, на която е бил информиран от избирателните секции, че по време на наскоро проведените местни избори е имало засилен интерес от чужбина.Игор Борисов от съвета заяви, че статистиката показва, че е имало близо 1 милион включвания от IP адреси от чужбина за наблюдаване на изборите. Той намекна, че зад това има някакъв застрашаващ мотив.Защо толкова хора от чужбина се интересуват от нашите избори и правят видеозаписи на хората, пък и как ще се използва всичко това по-късно, попита Борисов., каза Путин пред съвета. Той не конкретизира кой стои зад мистерията. Но Путин успокои, че ситуацията не трябва да бъде разглеждана със страх.\"\", каза той.Руски ентусиасти на конспиративни теории твърдят, че био пробите са събирани от САЩ с цел създаване на биологично оръжие срещу руснаците.През юли отдел за образование и обучение към ВВС на САЩ е публикувал поръчка на американския правителствен сайт FedBizOpps за събиране на проби Рибонуклеинова киселина (РНК) и друг биологичен материал от руснаците. Всички проби \"трябва да бъдат събрани от Русия и да бъдат от руски/европеиден произход\". Според поръчката изисква се информация за пола, години, етноса, телосложението, височината и история на физическото здраве на донора. ВВС няма да разглежда проби от Украйна.Говорителят на Кремъл Дмитрий Песков потвърди, че разузнавателните служби имат информация за събиране на биологичен материал от руснаци.Песков поясни, че действително някакви емисари провеждат такава дейност, някакви представители на неправителствени организации.", "date": "2017.10.31", "title": "Путин: Някой целенасочено събира биологичен материал от руснаците "}
{"url": "https://news.bg/regions/gorski-zadarzhaha-kamion-s-nezakonna-darvesina-vav-vidinsko.html", "text": "Екип горски инспектори на Изпълнителна агенция по горите задържаха товарен камион с незаконна дървесина. При проверка горските установили,ч е товара от 5 куб. м. дървесина - е незаконен.Камионът е проверен на територията на село Арчар, област Видин. Горските инспектори установили, че дървеният материал е маркиран с контролна горска марка и производствена марка, които впоследствие са намерени в шофьорската кабина на автомобила.На същото място горските служители, намерили и кочан превозни билети. Впоследствие е установен и лицензираният лесовъд, чиято собственост е контролната горска марка.На нарушителя е съставен акт и са сезирани органите на РУ на МВР Видин.", "date": "2017.10.31", "title": "Горски задържаха камион с незаконна дървесина във видинско"}
{"url": "https://news.bg/int-politics/ayatolah-hamenei-ogranichi-obsega-na-balistichnite-raketi-na-iran.html", "text": "Началникът на паравоенната Революционна гвардия на Иран обяви, че върховният лидер на Ислямската република е ограничил обхвата на балистичните ракети до 2000 км, съобщава \"Асошиейтед прес\".Изявлението на ген. Мохамед Али Джафари пред журналисти бележи първото признание, че аятолах Али Хаменеи е наложил ограничения на програмата за балистични ракети на страната.Позицията на Революционната гвардия идва, докато ядреното споразумение на Иран със световните сили е застрашено от отказа на американския президент Доналд Тръмп да препотвърди сделката. Администрацията на Тръмп също така санкционира Иран за изпитанията на балистични ракети.Обсегът от 2000 км би обхванал голяма част от Близкия изток, включително Израел и американски бази в региона. Иран често твърди, че неговата програма за балистични ракети има само отбранителни цели срещу регионалните противници.", "date": "2017.10.31", "title": "Аятолах Хаменеи ограничи обсега на балистичните ракети на Иран "}
{"url": "https://news.bg/crime/551-telefonni-izmami-tazi-godina.html", "text": "Телефонните измами са 551 от началото на годината до септември, което е с 2 случая по-малко спрямо същия период през 2016 г. Разкрити са 16%, а миналата година 9%.Само през септември месец от 50 измами, 25 са предотвратени. Най-много са измамите в големите градове. Това съобщи вътрешният министър Валентин Радев на брифинг в МВР.От думите му стана ясно, че на границата съоръжението е имало разрушения заради проливния дъжд, но то се държи добре и изровената част е запълнена в бетон.\"Никой не може да си мисли, че може да влезе под съоръжението\", добави Радев.Относно наводненията в Бургаско, Радев посочи в месечния си отчет, че се оказва психологическа помощ на пострадалите от селата и ситуацията е овладяна.По повод мерките за сигурност по време на Председателството, вътрешният министър призова за разбиране от страна на гражданите, заради някои ограничения, които ще се наложат.Пътно-транспортните произшествия са 5530, което е близо с 600 по-малко от същия период миналата година.11 413 превозни средства са с отнети регистрации по Закона на движение по пътищата.Министър Радев акцентира и върху допълнително отпуснатите 55 млн.лв. за МВР. Той подчерта, че повишаването на заплатите на полицаите ще бъде устойчив процес.Главният секретар на МВР Младен Маринов не даде подробности за отвличането на Адриян Златков, с аргумент, че разследването все още тече.", "date": "2017.10.31", "title": "551 телефонни измами тази година"}
{"url": "https://news.bg/politics/byudzhet-2018-dava-pari-na-nereformirani-sektori-skochi-rb.html", "text": "Зад бюджета за 2018 г. прозира отказ от реформи. Такава е политическата оценка на партиите от Реформаторския блок в партньорство с \"Глас народен\".Политическите формации от Реформаторския блок са категорични, че не приемат така предложения от правителството бюджет за 2018 г.От РБ са категорични, че се наливат пари в сектори, които продължават да бъдат нереформирани. Найден Зеленогорски заяви, че като опозиция категорично не подкрепят настоящия проект за бюджет. Той посочи, че и общините остават доста скептични към него.Така например са крайно недостатъчни средствата за поддръжка на четвъртокласните пътища, за които са предвидени 164 млн. лв. В сравнителен план четвъртокласните пътища, които се поддържат от общините са толкова, колкото и републиканските общо 20 хиляди км. За републиканските, обаче са планирани разходи в размер на 700 млн. лв.Зеленогорски застъпи тезата за приоритизиране на големите инфраструктурни обекти като АМ \"Хемус\", така и тунела под Шипка и на скоростните пътища от София до Видин и от Велико Търново - до Русе.Общо за тяхното реализиране били нужни около 5 млрд. лв. Парите може да дойдат от пенсионните фондове, които били натрупали около 12 млрд. лв. Такива успешни примери има в редица държави.За да се случи подобно финансиране е необходима законодателна промяна и създаването на Закон за статута на инфраструктурните облигации по проекти с национално значение. Така ще се гарантира възвръщаемостта по проектите.Борислав Великов заяви, че предвид предстоящото председателство е редно първо да се помисли за присъединяване на Северозападна България към ЕС и след това за разширяване на ЕС в посока Западните Балкани.Той заяви, че е крайно неприемлив и фактът, че средната заплата в БАН е с 200 лв. по-ниска от средната заплата в България и с под 500 лв. от средната заплата в София. Несъгласие Великов изтъкна и с бюджета на НЗОК, който предвижда мораториум върху новите лекарствени молекули, които могат да бъдат по-ефективни и по-евтини дори.Относно поканата към ДСБ за общи действия, Зеленогорски посочи, че Реформаторският блок ще продължи да се разширява. \"Ние сме за широко дясно обединение\", посочи той. По думите му в противен случай между 500 и 700 хиляди български избиратели остават без политическо представителство.Зеленогорски каза още, че сепаратизмът е нанесъл огромни щети в цяла Европа и в частност - в дясното политическо пространство у нас. По думите му РБ има над 30 кмета, четири от които на големи областни градове, над 300 общински съветника и още над 150 кметове на села.По думите му опитът за сепариране в дясно ще доведе до нова катастрофа. Зеленогорски увери, че РБ ще продължи активно да функционира и ще положи максимални усилия да внесе законодателни проекти.На въпрос дали Глас народен ще се присъедини към РБ Светослав Витков заяви, че \"Глас народен\" не е част от Реформаторския блок, но ще продължат да работят с него.", "date": "2017.10.31", "title": "Бюджет 2018 дава пари на нереформирани сектори, скочи РБ"}
{"url": "https://news.bg/world/i-fbr-razkriva-arhivi-za-ubiystvoto-na-kenedi.html", "text": "Федералното бюро за разследване на САЩ съобщи, че е разрешило да се публикуват всички документи, свързани с убийството на президента Джон Кенеди, информира \"Политико\".Бюрото поясни, че документите ще бъдат публикувани от Националния архив на САЩ през следващите седмици.Миналата седмица правителството на САЩ разреши публикуването на хиляди документи, свързани с убийството на Кенеди през 1963 г. Но администрацията на президента на САЩ Доналд Тръмп остави стотици класифицирани архиви за допълнителен преглед от разузнавателните агенции преди окончателно да бъдат публикувани. Белият дом даде срок на агенциите да проверят архивите до април 2018 г.ФБР обяви, че останалите архиви съдържат някои преработки, които се свързват с лица, предоставили информация по време на разследването на убийството и чиито живот може да бъде подложен на риск, ако им бъде установена самоличността.Бюрото добави, че ще направят всичко възможно за публикуването на целия архив.", "date": "2017.10.31", "title": "И ФБР разкрива архиви за убийството на Кенеди"}
{"url": "https://news.bg/society/zimata-nyama-da-ni-iznenada-obeshta-nankov.html", "text": "\"Агенция \"Пътна инфраструктура\" е напълно готова за идващата зима.\" Това заяви на пресконференция в Министерството на регионалното развитие и благоустройството ресорният министър Николай Нанков. Той представи организацията за зимно поддържане на пътищата в страната, която ще е в сила от 1 ноември.По думите на регионалния министър през този зимен сезон около 3 000 машини ще чистят пътищата в цялата страна. Почти всички снегопочистващи фирми вече са осигурили необходимите пясък, сол, луга и други според Нанков. Ресорният министър обясни и че има областни пътни управления с напълно налична и оборудвана техника, а в останалите области техниката е ангажирана за извършването на текущи ремонти, но фирмите декларират, че тя може да бъде преоборудвана за 24 часа. Всички областни пътни управления са проверени, а директорите им - подготвени, допълни Нанков.Проведени са и срещи за осигуряването на по-добра координация със сектор \"Пътна полиция\", Държавна агенция \"Автомобилна администрация\", Главна дирекция \"Пожарна безопасност и защита на населението\". \"Проведохме и среща със Съюза на българските автомобилисти, след която отново призовахме шофьорите да сменят гумите на автомобилите си със зимни\", обясни Нанков.За почистването на пътищата през идващия зимен сезон държавата е отделила около 80 млн. лв. Нанков обаче обясни, че има надежда тези средства да не бъдат изразходвани напълно, а да останат и икономии, с които през пролетта да бъдат ремонтирани пътищата, които са се разрушили през зимата.Предвидени са и високи санкции за снегопочистващите фирми, които не изпълняват добре задълженията си - миналата година най-високата санкция е била 40 хил. лв. Тя е била наложена на фирма, която не е затворила път и това е довело до проблеми. Според министъра именно затварянето на недобре почистените пътища трябва да е акцент тази година, защото по този начин се предотвратявали по-сериозни проблеми.Николай Нанков съобщи и че вчера, 30 октомври, е започнало залесяването на участъка от АМ \"Тракия\" в района на Карнобат с кипарисови видове за снегозащита. Ако методът е успешен, той ще бъде приложен по всички магистрали. Стана ясно и че е започнал монтажът на снегозадържащи съоръжения в участъци по магистралите \"Тракия\" и \"Хемус\" в областите Варна и Шумен.", "date": "2017.10.31", "title": "Зимата няма да ни изненада, обеща Нанков"}
{"url": "https://news.bg/world/konstitutsionniyat-sad-otmeni-ednostrannoto-obyavyavane-na-nezavisima-kataluniya.html", "text": "Конституционният съд на Испания отмени едностранното обявяване на Каталуния за независима държава, съобщават световни агенции.Съдът прие решението като предохранителна мярка.Вчера каталунският парламент призна решението на Мадрид за разпускането му като част от мерките на испанското правителство да поеме пряк контрол над региона след едностранното обявяване на независимост.Говорител на най-висшата съдебна инстанция на Испания заяви, че Конституционният съд е преустановил действието на приетата от каталунския парламент в петък резолюция за провъзгласяване Каталуния за независима държава.В същото време бившият лидер на Каталуния Карлес Пучдемон дава пресконференция в Брюксел.", "date": "2017.10.31", "title": "Конституционният съд отмени едностранното обявяване на независима Каталуния "}
{"url": "https://news.bg/crime/voenno-apelativna-prokuraturata-podhvashta-odita-na-vma.html", "text": "От Военноапелативна прокуратура ще проверят постановлението на Военноокръжна прокуратура - София (ВОП -София) за отказ да се образува досъдебно производство по доклад от вътрешен одит на Военномедицинска академия (ВМА). Това съобщиха от прокуратурата.Припомняме, вчера здравният министър Петров подаде оставка, след като разследване на БиТиВи показа съмнителни връзки при възлагане на обществените поръчки.Такива съмнения има формулирани и в одита, който обаче завършва с мнение да не се образува производство и е приет от МЗ, вече когато министър беше Николай Петров. Одитът е поискан от служебния военен министър Стефан Янев и е възложен на Сметната палата.От Военноапелативна прокуратура припомнят, че на 29 март 2017 г. във Военно-окръжна прокуратура - София е постъпил одитен доклад за извънпланова инспекция. Тя е за оценка на законосъобразността и ефективността на извършените дейности по управление и контрол на бюджетните и други средства за периода 01.01.2014г. - 31.01.2017 г. във ВМА, изготвен от Дирекция \"Вътрешен одит\" при Министерство на отбраната.В доклада има констатации както за нарушения на Закона за обществените поръчки / ЗОП/, така и за реализиране на значителни икономии през одитирания период от страна на ръководството на ВМА.В одитния доклад липсват констатации, че поръчките с възложител ВМА са печелени от фирми, ръководени от свързани лица.Според информация на военноапелативна прокуратура, чрез програмата за случайно разпределение на делата, за наблюдаващ прокурор е определен майор Адалберт Живков Кръстев. Той е военен прокурор при ВОП-София. Възложена е проверка, която е направена от военен следовател.Военният следовател е приключил проверката с мнение да бъде отказано образуването на досъдебно производство, поради това, че няма данни за осъществен състав на престъпление от общ характер.На 07 юни 2017г. военният прокурор майор Живков е отказал да образува наказателно производство, поради липса на данни за извършено престъпление от общ характер.На 08 юни 2017г. постановлението е изпратено на Министъра на отбраната и на Началника на ВМА. Постановлението не е обжалвано по съответния ред.Причината да бъде поискана преписката от Военно-апелативна прокуратура за служебна проверка над законосъобразността на постановения от ВОП - София, са появилите се в медиите коментари за съдържанието на одитния доклад.", "date": "2017.10.31", "title": "Военно-апелативна прокуратурата подхваща одита на ВМА"}
{"url": "https://news.bg/int-politics/erdogan-se-oplakva-v-sada-ot-deputat-narekal-go-fashistki-diktator.html", "text": "Турският президентът Тайип Ердоган е подал оплакване до съда срещу виден опозиционен депутат, коментира един от адвокатите на Ердоган, след като депутатът нарекъл турския лидер \"фашистки диктатор\", съобщава \"Ройтерс\".В своята критика към Ердоган говорителят на основната опозиционна \"Републиканска народна партия\" Бюлен Тезкан определи положението в Турция, като \"страховита атмосфера\".Адвокатът на Ердоган, Хюсеин Айдън, коментира, че \"ние сме подали жалба и попълнили съдебна петиция за Бюлен Тезкан до кабинета на главния прокурор на Анкара заради престъплението, обида на президента\". \"Изявленията на заподозрения са част от нова кампания срещу нашия президент и не могат да се тълкуват като изолиран инцидент\", се съобщава в петицията, като допълва, че подобна кампания е била стартирана и преди опит за преврат миналата година.В реч в понеделник в западния град Текирдаг, критикувайки местните съдебни органи, Тезкан е казал: \"Ако се опитате да плашите хората и да се създавате атмосфера на страх, като показвате легални думи като нелегални, ние няма да се спрем.\"Неговите коментари са в защита на местния кмет, член на CHP, който е разпитан от властите този месец, след като нарекъл Ердоган \"диктатор\" на партиен конгрес. \"Не знам дали кметът e казаl това или не. Аз, тук в Текирдаг, ще кажа сега: \"Ердоган е фашистки диктатор\", коментира Тезкан. Неговите коментари предизвикват незабавната реакция от офиса на Ердоган и от депутати от неговата управляваща Партия, като говорителят на Ердоган, Ибрахим Калин коментира, че \"тази реч на омраза е позор за основната опозиционна партия\".Обидата над президента е престъпление, наказуемо с до четири години затвор в Турция. Адвокатите на Ердоган, който доминира в турската политика в продължение на повече от десетилетие, водят над 1800 дела срещу хора, включително карикатуристи, бивша победителка в Мис Турция и ученици по обвинения в обида към държавния глава. ", "date": "2017.10.31", "title": "Ердоган се оплаква в съда от депутат, нарекъл го \"фашистки диктатор\""}
{"url": "https://news.bg/world/zhertvi-i-raneni-sled-vzriv-v-kabul.html", "text": "Силен взрив е разтърсил Афганистанската столица Кабул, в район където се намират много чуждестранни посолства и правителствени служби, съобщава свидетел пред \"Ройтерс\".Експлозия е причинила множество жертви и поражения, а телевизионен екип на \"Ройтерс\" е видял поне осем души, вероятно загинали, освен ранените на мястото на експлозията в района на Wazir Akbar Khan.Служител на общественото здравеопазване коментира, че трима загинали и 10 ранени са откарани в градските болници.По непотвърдена информация, атентатор самоубиец се е взривил близо до посолството на Австралия.ДАЕШ (Ислямска държава) са поели отговорност за атентата.", "date": "2017.10.31", "title": "Жертви и ранени след взрив в Кабул"}
{"url": "https://news.bg/regions/golemite-remonti-v-stolitsata-priklyuchvat-do-kraya-na-noemvri.html", "text": "\"Очакваме до края на ноември да приключим с основните дейности по големите инфраструктурни обекти.\" Това каза столичният кмет Йорданка Фандъкова при проверка на строителните дейности на бул. \"Тодор Каблешков\". Кметът увери, че до 20-ти ноември ще приключи разширяването на булеварда в участъка от бул. \"Бъкстон\" до \"Кауфланд\".Изгражда се нов път, четирилентов път, нови тротоари и осветление, както и мостово съоръжение.До 20-ти ноември ще приключи и ремонтът на бул. \"Дондуков\". \"Ако има детайли за доработване - ще ги доработват, но за мен е важно да бъде пуснато движението\", посочи столичният кмет.Следващата седмица се очаква пускането и на другия голям инфраструктурен обект - бул. \"Монтевидео\" в участъка до Нов Български Университет. Там също е планирано последният участък да бъде приключен до края на ноември. Фандъкова информира, че следващият участък от бул. \"Тодор Каблешков\" в участъка от \"Кауфланд\" до бул. \"Цар Борис Трети\" остава за следващото лято. Тя отбеляза, че контролът върху качеството е изключително сериозен и най-големите санкции в последните две три години са налагани именно от нея.Така фирмите не са получили заради санкции от страна на кмета над 2 млн. лв. Фандъкова увери, че Столична община не плаща за лошо свършена или некачествено свършена дейност.Тя подчерта, че за Общината е важно развитието на велоалеите. Затова и в последните години се изграждат такива. \"Нашите усилия са за изграждане на повече велоалеи\", посочи Фандъкова и заяви, че се надява младите хора да подкрепят тази политика.", "date": "2017.10.31", "title": "Големите ремонти в столицата приключват до края на ноември"}
{"url": "https://news.bg/world/osadiha-na-dozhivoten-zatvor-balgarka-za-ubiystvo-v-gartsiya.html", "text": "Българската гражданка Анелия Александрова, която беше обвинена в жестокото убийство на гръцкия си съпруг, беше осъдена на доживотен затвор.Припомняме, жената беше обвинена за убийството на 63-годишния си съпруг Василис Кокинис, моряк, гражданин на Гърция. Тялото на моряка беше намерено през месец януари 2016 година във фризер в апартамент на семейството в Калитея. Според направените експертизи тялото на мъжа е било във фризера повече от година, преди да бъде намерено.Според гръцкия прокурор, внесъл обвинението в съда, убийството на Анелия е едно от най-тежките престъпления, извършвано в страната. Прокурорът твърди, че Анелия целяла да задигне състоянието на съпруга си, съобщи Нова телевизия.Припомняме, Анелия Александрова е на 50-годишна възраст и е от ромски произход. Тя беше задържана заедно със сина си, опитвайки да напусне страната в посока Румъния.", "date": "2017.10.31", "title": "Осъдиха на доживотен затвор българка за убийство в Гърция"}
{"url": "https://news.bg/int-politics/mvf-prishporva-stranite-ot-persiyskiya-zaliv-da-otslabyat-zavisimostta-si-ot-petrola.html", "text": "Международният валутен фонд (МВФ) посъветва богатите на енергийни ресурси икономики от Персийския залив да ускорят отслабването на зависимостта си от петрола, след като прогнозира най-лошия икономически ръст за региона от световната финансова криза насам, съобщава \"Франс прес\".Страните износителки на петрол в Близкия изток, особено онези от Съвета за сътрудничество в Персийския залив, бяха сериозно засегнати от рухването на цените на петрола, който осигурява голяма част от финансите им.След резкия спад на цените в Бахрейн, Кувейт, Оман, Катар, Саудитска Арабия и Обединените арабски емирства предприеха фискални мерки и реформи за орязване на публичните разходи и увеличаването на приходите от източници, несвързани с петрола.В резултат на мерките икономическият растеж се забави значително, след като гореспоменатите 6 страни и други страни износителки на петрол от региона отчетоха огромни бюджетни дефицити.В свой доклад за икономическата перспектива на региона МВФ прогнозира икономически ръст от само 0,5 процента през тази година за страните от Съвета за сътрудничество в Персийския залив, което е най-лошият показател от 2009 г. насам, когато е бил 0,3 на сто, непосредствено след разразяването на световната финансова криза.\"Сега е точният момент за икономиките от Съвета за сътрудничество в Персийския залив да ускорят диверсификацията си извън петрола и да насърчат по-голяма роля на частния сектор, което да доведе до растеж и създаването на допълнителни работни места\", изтъква Джихад Азур, който е директор в МВФ за Близкия изток и Централна Азия.\"Подготвянето на техните икономики за епохата след петрола е нещо, което се превръща в приоритет за властите на страните от Съвета за сътрудничество в Персийския залив\", допълва Азур.Азур посочи още, че прогнозите за растежа на страните от Съвета за сътрудничество в Персийския залив главно са движени от сделката между страните производителки на петрол да съкратят производството, за да се повишат ниските цени на суровия петрол, което означава, че въпросните страни добиват и изнасят по-малко петрол.", "date": "2017.10.31", "title": "МВФ пришпорва страните от Персийския залив да отслабят зависимостта си от петрола"}
{"url": "https://news.bg/crime/stolichni-kriminalisti-razbiha-narkolaboratoriya.html", "text": "Двама мъже и жена са задържани при специализирана полицейска операция по противодействие на наркоразпространението, проведена в понеделник.В акцията са участвали служители на отдел \"Криминална полиция\" в ГД \"Национална полиция\" и Областната дирекция на МВР - София под наблюдението на прокуратурата, съобщиха от МВР.На територията на Божурище са задържани 60-годишният Л. Т. - криминално проявен и осъждан, и 36-годишният М. М. След претърсване в автомобила на Л. Т. е намерен плик с наркотични вещества.Полицаите са продължили с обиска в къща, обитавана от мъжа в село Храбърско. Там открили помещение, приспособено за нарколаборатория за производство на амфетамин и иззели наркотични вещества, прибори, материали и препарати за производството им, както и други силно токсични вещества.На адреса била и 19-годишната Г. В. При проверка служителите на реда открили в личния компютър на момичето рецепти и химически формули за производство на наркотици.Образувано е досъдебно производство за производство и разпространение на наркотици. Материалите са докладвани на Окръжна прокуратура-София.", "date": "2017.10.31", "title": "Столични криминалисти разбиха нарколаборатория"}
{"url": "https://news.bg/regions/bchk-sabra-168-hil-lv-za-bedstvashtite-v-burgas.html", "text": "Само за 4 дни  на БЧК за подпомагането на пострадалите жители при наводненията в област Бургас вече е събрала сумата от над 198 хил. лв.Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:Стана ясно и че екипите на БЧК и други доброволци продължават да подпомагат пострадалите с топли дрехи и храна. Продължават и действията по разчистването на къщите на пострадалите жители. Все още се оценяват и щетите от бедствието.Припомняме, по-рано днес стана ясно, че жертвите на наводненията в област Бургас вече са четири. 71-годишният мъж от село Черни връх, който беше намерен в тежко състояние при наводненията, е починал тази сутрин в болницата. Неговата съпруга продължава да се издирва.", "date": "2017.10.31", "title": "БЧК събра 168 хил. лв. за бедстващите в Бургас"}
{"url": "https://news.bg/world/puchdemon-obyavi-che-nyama-da-tarsi-ubezhishte-v-belgiya-i-shte-priznae-vota-na-21-dekemvri.html", "text": "Испания планира агресивно нападение срещу сепаратистите.Това заяви бившият лидер на Каталуния Карлес Пучдемон по време на дългоочаквана пресконференция в белгийската столица Брюксел, пише \"Паис\".Бившият лидер на Каталуния обяви, че ще подкрепи регионалните избори на 21 декември.\"Изборите на 21 декември са предизвикателство, което ще приемем\", подчерта той и добави, че ще уважат резултата от вота.Медии спекулираха, че Пучдемон може да потърси убежище в Белгия, след като вчера испанската прокуратура съобщи, че бившият лидер и бившите му министри ще бъдат съдени.\"Не съм тук, за да търся политическо убежище\" или безопасност, увери той.По-рано БиБиСи информира, че бившият премиер на Каталуния е с петима свои министри в Брюксел.Каталунското правителство, по думите му, е на посещение в Брюксел безсрочно, за да привлече вниманието върху каталунския проблем в сърцето на Европа и за да изобличи пристрастната правосъдна система на Испания.Той поясни, че част от каталунското правителство ще остане в богатия регион, за да продължи да изпълнява политическите си задължения., каза той.Според него министрите му искат да изобличат поляризацията в испанската правосъдна система и да покажат на света \"сериозния дефицит на демокрация, който съществува в испанската държава\".По думите му обвиненията са пример за \"максималната войнственост на испанската държава\"., каза Карлес Пучдемон.Испанският прокурор няма \"желание за правосъдие\", а по-скоро \"желание за отмъщение\", според него.Политикът увери, че не са принуждавали държавните служители да заемат позиция за независима Каталуния.Той е убеден, че предприетите усилия за независимост трябва да бъдат \"забавени\", за да се избегне вълнение.Ако това отношение коства отлагане на Републиката, приемаме го, добави Пучдемон.Според него република за всички не може да бъде изградена на основата на насилие.Той изтъкна, че събитията са го принудили да приеме работен план, при който приоритет е избягване на насилие, защото мирът и диалогът винаги са били приоритет за каталунския народ и правителството.Но бившият каталунски лидер е убеден, че на този етап не е възможен диалог с Мадрид, а обвиненията срещу него са безпочвени.Пучдемон е убеден, че каталунският конфликт е европейски проблем. Той призова международната общност да реагира.На въпрос колко дълго ще остане в Брюксел, той отговори, че зависи от това дали ще получи гаранции за справедлив процес, с разделение на властите.\"Тогава ние ще се върнем незабавно обратно\", увери той.Хаосът започна на 1 октомври с упражненото от Испания насилие. Всичко, което ще правим, ще се основава на решенията, които взехме в петък, поясни той, имайки предвид приетата резолюция за провъзгласяване на Каталуния за независима.Преди минути Конституционният съд на Испания блокира резолюцията. На пресконференцията, която започна с около час закъснение, присъстваха 150 журналисти. По-рано белгийски медии съобщиха, че не е било разрешено на Пучдемон да даде пресконференцията в сградата на белгийското правителство, а в пресклуб в Брюксел.Пред пресклуба демонстранти чакаха Пучдемон да излезе от пресконференцията.", "date": "2017.10.31", "title": "Пучдемон обяви, че няма да търси убежище в Белгия и ще признае вота на 21 декември"}
{"url": "https://news.bg/regions/mikrobus-katastrofira-na-am-struma.html", "text": "Микробус е катастрофирал на АМ \"Струма\", при пътен възел \"Кочериново\", съобщава БНР.Микробусът бил с пазарджишка регистрация и превозвал хляб.Водачът на превозното средство е с леки наранявания и е транспортиран в болнично заведение. Предполага се, че до катастрофата се стигнала, след като шофьорът заспал зад волана.Движението по магистралата е затруднено. Екипи на \"Пътна полиция\" изяснява причините и обстоятелствата около инцидента.Припомняме, за последните няколко месеца на пътния възел \"Кочериново\" станаха няколко пътни произшествия. Там се обърнаха няколко ТИР-а и камиона. Според местните жители отсечката, свързваща кръговото кръстовище с платното на магистралата в посока София, има голям обратен наклон. Заради този наклон по-тежките превозни средства трудно успявали да вземат завоя със скорост над 20 километра в час.Последно на това място се обърна камион с бира, а движението по магистралата от Благоевград до София беше спряно за часове - превозните средства трябваше да карат по стария път и да се качат на магистралата от следващия пътен възел.", "date": "2017.10.31", "title": "Микробус катастрофира на АМ \"Струма\""}
{"url": "https://news.bg/regions/razsledvat-dvoyno-ubiystvo-v-selo-kray-pleven.html", "text": "Криминалисти разследват двойно убийство на баща и дъщеря в село Горни Дъбник, област Плевен.Тази сутрин около 8.35 часа на тел. 112 е постъпил сигнал за открито в къща в Горни Дъбник тялото на 71-годишен мъж. Пострадала била и 35-годишната му дъщеря. Жената е била откарана в болница, където по-късно е починала.На мястото на убийството и към момента продължават процесуално-следствените действия. Първоначално имаше твърдение, че бащата и дъщерята с убити при обир на семейния дом. Според последвалите данни обаче мотивите за тежкото престъпление са лични.По-късно от МВР съобщиха, че вече има задържан за двойното убийство в Горни Дъбник. Задържаният е 36-годишен мъж, който е познат на полицията, но не е осъждан. Мъжът е бил арестуван вследствие на предприетите издирвателни действия на територията на Плевенско и Стара Загора. Според последната информация на МВР мотивът за двойното убийство не е с цел грабеж - най-вероятно причината за убийството е лична. ", "date": "2017.10.31", "title": "Разследват двойно убийство в село край Плевен"}
{"url": "https://news.bg/energy/aets-belene-finansovo-neustoychiv-pri-tri-stsenariya-za-sektora.html", "text": "АЕЦ \"Белене\" не би била финансово устойчива. За да е финансово рентабилна, цената на електроенергията трябва да е 80 евро на МВтч. Това сочи анализ на Центъра за изследване на демокрацията.Центърът е разработил по модел на Европейската комисия три сценария за бъдещото развитие на сектор енергетика до 2050 г. Така първият сценарий - \"Без цел\" - отразява изпълнението на съществуващите енергийни политики, включително изпълнението на целите на ЕС за възобновяема енергия до 2020 г., и изграждането на всички електроцентрали, включени в официалните документи за планиране, съчетано с повишаваща се цена на въглеродните емисии, но без целите на намаляването им към 2050 г.Сценарий \"Декарбонизация\" - отразява дългосрочната стратегия за намаляване на емисиите на въглероден двуокис с 96,7% в съответствие с целите на ЕС за намаляване на въглеродните емисии на електроенергийния сектор като цяло до 2050 г., дължащо се на нарастващата цена на квотите за емисии и силната държавна подкрепа за ВЕИ.Сценарият \"Забавена декарбонизация\" включва първоначално изпълнение на настоящите национални инвестиционни планове, последвани от промяна посоката на политиката след 2030 г. Това води до реализиране на почти същата цел за намаляване на емисиите през 2050 г. като при сценария декарбонизация.Резултатите от моделирането за България показват, че при сценариите с амбициозна цел за декарбонизация и съответните схеми за подпомагане на ВЕИ страната ще има енергиен микс от 53%-54% ВЕИ до 2050 г., предимно базирани на слънчева и вятърна енергия, както и ВЕЦ.Сценарият \"Декарбонизация\" предполага още по-големи инвестиции от около 16,5 млрд. евро, но само около 4 млрд. евро държавна помощ за период от три десетилетия, поради по-бързото затваряне на въглищните централи.Увеличаващите се цени на въглеродните емисии, въглищата и природния газ ще доведе до увеличение на цените на едро на електроенергията в България от средно 34 евро на МВтч през 2016 г. до над 74 евро на МВтч. При тази проектирана усреднена цена на електроенергията през 2050 г. въвеждането в експлоатация на нови ядрени мощности би било неоправдано, тъй като единичната цена на електроенергията, която би позволила проектът \"Белене\" да покрива разходите си, е поне 80 евро/МВтч. Поради бързо покачващите се цени на въглеродните емисии, въглищните и лигнитните мощности ще бъдат изведени от пазара при всички сценарии.В анализа се посочват следните последици за енергийната сигурност. Декарбонизацията на електроенергийния сектор носи значителни последствия за българската енергийна сигурност, които оказват сериозно влияние върху дългосрочната политическа рамка за сигурността на доставките и достъпността на енергията.Резултатите от модела SEERMAP показват, че най-евтиният начин за декарбонизиране на електроенергийния сектор в България би бил замяна на остарелите въглищни електроцентрали с възобновяеми енергийни източници - предимно вятърни и соларни централи. Според анализаторите при всички сценарии разходът на домакинствата за електроенергия като дял от доходите им, ще се удвои средно до около 8,5% през 2050 г. Това представлява значителен риск за увеличаване на енергийната бедност в страната. Това обаче би трябвало да се компенсира от икономическия растеж. При сценария \"Декарбонизация\" и нивото на БВП е средно около 2% по високо към 2050 г. в сравнение с базовия сценарий за икономическо развитие на страната.", "date": "2017.10.31", "title": "АЕЦ „Белене“ - финансово неустойчив при три сценария за сектора "}
{"url": "https://news.bg/health/zdravnata-kasa-uprazhnyava-genotsid-obvinyava-ya-npo.html", "text": "\"Част от пациентските организации от години са свързани с политически амбиции.\" Това заяви председателят на Федерация \"Български пациентски форум\" Иван Димитров по време на пресконференция на федерацията, която беше озаглавена \"Повече пари за здраве през 2018 г.? Надзорният съвет на НЗОК подписа смъртната присъда на пациентите и на българското здравеопазване\".Пресконференцията на Федерация \"Български пациентски форум\" е във връзка с мораториум на Националната здравноосигурителна каса върху заплащането на някои лекарствени терапии, част от които животоспасяващи и жизнено важни за българските пациенти. Мораториумът върху заплащането на тези терапии е приет от Надзорния съвет на НЗОК и предстои да бъде разгледан от народните представители.Димитров обясни, че и той, като председател на пациентска организация, преди 3 години също е членувал в Надзорния съвет на НЗОК. Той обясни, че моделът изисква в Надзорния съвет да има представител на пациентската общност, който се избира на ротационен принцип. По думите му това е бил единственият период, в който не се е направило нищо лошо за здравеопазването на българските пациенти.\"Пациентските организации сега се подписват под това да има лимити за пациента, включително и за деца. Смятате ли, че тези пациентски организации мислят за някои или мислят само за себе си\", попита иронично Димитров. Той посочи и пример - пациентските организации подкрепили \"онази простотия\" с пръстовия отпечатък.\"Тези пациентски организации не представляват пациентите, а гонят политически амбиции или други корпоративни интереси\", отсече Димитров и добави, че представители на тези пациентски организации, както и такива от Българския лекарски съюз, са били поканени на пресконференцията, но не са се отзовали. Димитров призова те да бъдат попитани дали това, което се случва е добро за българските граждани.\"Народните представители не трябва да се съгласяват с този текст. Ако това стане, означава, че това не е политика на здравноосигурителната каза, а на избраните от нас депутати и министерски съвет. Това ще потвърди опасенията ни, че в България систематично през годините се води геноцид срещу здравеопазването от върховете на управата в държавата ни\", обясни още председателят на ФБПФ и добави, че тези действия могат само да изгонят пациентите и много други хора от страната, защото \"след такъв геноцид\" нямало какво да ги задържи тук.Димитров припомни и всички заболявания, за които се спира финансирането на лекарствените терапии. Засега лишени от лечение са: пациентите с хронична лимфоцитна левкемия, идиопатичната белодробна фиброза, остра лимфобластна левкемия, пациенти с умерено тежък до тежък активен ревматоиден артрит, хормонално позитивен/ ХЕР-2 негативен метастатичен рак на млечната жлеза, пациенти с неоперабилен или метастазирал меланом с BRAF V600 мутация, пациенти с бъбречен ангиомиолипом, пациенти с астма, които въпреки осъществяваното досега лечение продължават да имат астматични симптоми, пациенти с недребноклетъчен рак на белия дроб.Председателят на Фондция \"Псориазис\" д-р Иван Богданов заяви следното: \"Хипократ е казал, че процесът на лекуване има три страни - на едната страна стои болестта, на другите две - лекарят и пациентът. Единственият начин да преборим болестта е ако пациентът и лекарят се борят заедно с нея. Влизането на държавата в този триъгълник определено ще наклони везните в недобра посока\".По думите му спирането на тези лекарства със сигурност ще означава \"смъртна присъда, защото за да се стигне до тези медикаменти, означава че всички други терапевтични варианти са изчерпани\".", "date": "2017.10.31", "title": "Здравната каса упражнява геноцид, обвинява я НПО"}
{"url": "https://news.bg/economics/bvp-mozhe-da-se-uvelichi-s-nad-4-2-ako-ima-kvalifitsirani-kadri.html", "text": "Прекомерната административна намеса на пазара на труда и недостига на квалифицирани работници са причина за задържане на икономическия ръст в страната. Това гласи позиция на Асоциация на индустриалния капитал в България по повод приетия от правителството в понеделник проектобюджет за 2018 година.По време на заседание на работодателите, на което бе прието становището за Бюджет 2018 г., са обсъдени и възможностите на иновациите за развитие на бизнеса.В позицията на АИКБ по проекта на Бюджет за 2018 г. се подчертава, че БВП може да се увеличи и над 3.8 - 4.2 %. Условието това да стане е, ако правителството насочи системни усилия за решаване на основния проблем на бизнеса - липсата на квалифицирани и производителни човешки ресурси.Становището на работодателската асоциация за Бюджет 2018 беше обсъдено на заседание, проведено в понеделник. В него се предупреждава, че повишаването на равнището на заетостта (особено на нискоквалифицираните кадри) би могло да се насърчи, ако: \"се пристъпи към бипартитно договаряне на минималната работна заплата по браншове, ако бъдат премахнати минималните осигурителни прагове и доплащането за прослужено време (т.нар. \"класове\"). Отказът от административно определяне на минималната работна заплата (МРЗ), минималния осигурителен доход (МОД) и на политика по доходите като цяло би осигурило възможност за допълнително нарастване на БВП, както и за включване в заетост на повече хора с ниска и без квалификация\".Намалели са заявките за регистриране на изобретения. Това стана ясно от думите на Владимир Йосифов, директор в Световната организация по интелектуална собственост /WIPO/ пред Националния съвет на Асоциация на индустриалния капитал в България.Според Владимир Йосифов, ако преди 1990 г. у нас са се подавали 4500 заявки за изобретения и 600 - за търговски марки годишно, то днес заявките за изобретения са 150 годишно. Молбите за регистриране на търговски марки достигат 1500. Успешните иновации обаче зависят от реализацията на пазара, категоричен е експерът.Ако единица е инвестицията в едно изобретение, изработването на прототип ще струва - 10 единици, пробното производство - 100, а излизането на пазара - 1000, дава пример Йосифов. Индустриалната инфраструктура на малката фирма у нас, която има 10-15 служители не й позволява такива разходи за инженери, за адвокати и за маркетинг на изделието. Според директора в Световната организация по интелектуална собственост тук е ролята на АИКБ - да подпомогне малките и средни компании в страната.Работодателите са обсъдили и мерки в Европейски и в национален план, с които да насърчат малките и средни предприятия (МСП), които произвеждат 2/3 от БВП на страната и дават работа на 3/4 от заетите у нас.Малкият бизнес е по-уязвим, по-малко ефективен и често не може да поддържа необходимата администрация, подчерта председателят на Асоциацията на индустриалния капитал Васил Велев. За това е важно прилагането на Акта за малкия бизнес, както и на теста за малки и средни предприятия при оценката на определени административни актове.Осигуряване на по-добри условия за малките и средни предприятия е един от приоритетите на Българското председателство на Съвета на ЕС. За това от АИКБ предлагат три мерки. Първата е да има промяна на дефиницията за малки и средни предприятия (МСП). На тази основа да се решава дали компаниите имат достъп до финансиране от европейските фондове, до по-евтини кредити и редица административни облекчения. Втората е въвеждане на законово задължение - както в ЕС, така и в България, за спазване на принципите \"мисли първо за малките\", \"само веднъж\" и на мълчаливото съгласие.Третата промяна е провеждане на тест за пригодност към нуждите на МСП на всички предлагани законодателни промени.От АИКБ съобщиха, че са приети трима нови членове. Националният съвет на работодателската организация одобри членството на \"ЕВРОХОЛД БЪЛГАРИЯ\" АД, на Българската асоциация за текстил и кожи и на фармацевтичната компания \"АБВИ\" ООД.", "date": "2017.10.31", "title": "БВП може да се увеличи с над 4.2%, ако има квалифицирани кадри "}
{"url": "https://news.bg/int-politics/irakskite-vlasti-saobshtavat-che-sa-poeli-ot-kyurdite-granitsata-s-turtsiya.html", "text": "Иракските власти са поели контрола над основните сухопътни участъци и границата с Турция от автономното кюрдско регионално правителство, съобщават трима иракски представители, цитирани от \"Ройтерс\".Един от служителите е показал на репортери снимки на иракското знаме, издигнато на границата, където са разположени иракски и турски войници, виждат се и турски знамена.\"Ние днес вдигнахме иракското знаме над граничния пункт с Турция и официално е под контрола на иракското правителство\", заявява капитанът от граничната полиция Али Абдул Илах.Кюрдските регионални власти отричат да са предали границата. \"Преговорите все още са в ход\", коментира кюрдски представител. Цялата турска граница с Ирак се намира в рамките на автономния кюрдски регион. Ирак поиска контрол над всички гранични пунктове, след като кюрдите организираха миналия месец референдум за независимост, който Багдад смята за незаконен. В Анкара турските сили за сигурност заявяват, че турски и иракски войници са се отправили към граничния пункт \"Ибрахим ал-Кхалил\" в граничната зона на \"Фиш-Кхабур\" или на \"Хабур\" на турски. Там е и мястото, където петролопровод, превозващ иракски петрол за износ към турските пристанища, пресича границата.Предоставянето на границите на иракските власти се обсъжда след разговори в петък, събота и неделя за разрешаване на конфликта между централното правителство и кюрдите.", "date": "2017.10.31", "title": "Иракските власти съобщават, че са поели от кюрдите границата с Турция"}
{"url": "https://news.bg/world/falshivite-novini-vredyat-na-doverieto-kam-mediite-predimno-v-internet.html", "text": "Фалшивите новини вредят на доверието към медиите в САЩ и по света, но влиянието, което оказват е далеч по-неблагоприятно за социалните и онлайн медии в сравнение с вестниците и телевизиите.Това показва проучване на аналитичната компания \"Кантар\", цитирано от Ройтерс.В проучването са участвали 8000 души и е проведено в САЩ, Бразилия, Великобритания и Франция.От него става ясно, че към вестниците, радиата и телевизиите има по-голямо обществено доверие в сравнение с медиите в интернет.В САЩ традиционните медии съобщават за разпространение на фалшиви новини онлайн, които са помогнали на Доналд Тръмп да спечели президентските избори през миналата година. В същото време Тръмп обвинява традиционните медии, че бълват фалшиви новини.58 на сто от анкетираните отбелязват, че след като са осъзнали, че се разпространяват фалшиви новини, те по-малко се доверяват на новинарските истории за политика и избори в социалните мрежи. При традиционните медии процентът е 24 на сто.Опитите да се заклеймят \"традиционните новинарски медии\" като \"фалшиви новини\" като цяло се провалят, отбелязват авторите на изследването.Проучването прави връзка между нивата на по-задълбочено отразяване на новините и доверието. Откритията показват, че по-голям процент от хората предпочитат списанията, телевизионните канали, вестниците и радиостанциите заради дълбочината на коментарите и анализите в сравнение със социалните мрежи.Но има липса на консенсус и яснота относно каква точно е дефиницията за фалшиви новини.Запитани какво изразява това, 58 на сто от респондентите заявяват, че се отнася до истории, които умишлено са измислени от медии. 42% отбелязват, че това са истории, разпространени от някой, който претендира, че е медия.От анкетираните държави в Бразилия е най-висок процентът на хората, които вярват, че фалшивите новини са повлияли на изборите в страната - 69%. В САЩ процентът е 47 на сто.", "date": "2017.10.31", "title": "Фалшивите новини вредят на доверието към медиите – предимно в интернет"}
{"url": "https://news.bg/int-politics/manafort-harchil-milioni-za-zhilishta-kilimi-i-drehi.html", "text": "Пол Манафорт, обвиненият бивш шеф на предизборния щаб на американския президент Доналд Тръмп, е похарчил почти 1 млн. долара за 8 килима в рамките на две години и над 1,3 млн. долара за дрехи от магазини в Бевърли Хилс, щата Калифорния, и Ню Йорк, съобщава \"Ройтерс\".Разточителният му начин на живот - с жилища в Манхатън, Бруклин, Хамптънс, Арлингтън, щата Вирджиния, и другаде - е подробно описан в обвинителния акт, внесен в окръжния съд на Вашингтон DC, което беше разкрито вчера.В обвинителния акт, внесен от специалния прокурор Робърт Мюлър, се изтъква, че Манафорт \"е използвал скритото си богатство в чужбина, за да се наслади на разточителен начин на живот в САЩ\".Прокурорите твърдят, че са открили плащания от страна на Манафорт за четири джипа \"Рейндж Роувър\" и за \"Мерцедес\" при сделки, които те твърдят, че са били извършени незаконно от чужбина, за да избегне плащането на данъци върху доходите в САЩ.Прокурорите твърдят, че са открили доказателства, че Манафорт е купил апартамент в реновирана с червени тухли сграда в престижния квартал \"Сохо\" в Ню Йорк за 2,85 млн. долара, също с пари от чужбина, най-често от Кипър.Манафорт и бизнес партньорът му Рик Гейтс не се признаха за виновни вчера по обвинението за пране на пари, заговор срещу САЩ и други обвинения във връзка с разследването за намеса на Русия в президентските избори в САЩ през 2016 г.Федерален съдия разпореди домашен арест за двамата, като им наложи парични гаранции съответно от 10 и 5 млн. долара.Адвокатът на Манафорт заяви вчера, че нямало доказателства, че неговият клиент се е сговарял тайно с руското правителство, докато е работил за предизборния щаб на Тръмп. Нито Тръмп, нито неговият предизборен щаб е споменат в обвинителния акт.Манафорт беше шеф на предизборния щаб на Тръмп от юни до август 2016 г., преди да подаде оставка заради информации, че може да е получил милиони долари при незаконни плащания от проруска политическа партия в Украйна, чийто лидер е бил бившият украински президент Виктор Янукович.Обвинението твърди, че и Манафорт, и Гейтс са генерирали десетки милиони долари приходи от работа в Украйна и са изпрали пари чрез множество американски и чуждестранни компании, за да прикрият плащанията от американските власти.Обвинителният акт изтъква, че Манафорт е похарчил 850 хил. долара в магазин за мъжки дрехи в Ню Йорк и 520 хил. долара в магазин в Бевърли Хилс.Той похарчил 5 434 793 долара за къща в нюйоркския район Water Mil, по-конкретно в \"Хемптънс\" в Лонг Айлънд, пръскайки 820 хил. долара за озеленяване. Кадри от въздуха на мястото показват градини, басейн, тенис корт, баскетболно игрище и др. екстри на площ от близо 1 хектар.Манафорт е придобил и жилище със 7 спални в нюйоркския квартал \"Бруклин\" за 3 млн. долара, който агенти за недвижими имоти описват като истинско \"бижу\".", "date": "2017.10.31", "title": "Манафорт харчил милиони за жилища, килими и дрехи"}
{"url": "https://news.bg/regions/navodneniyata-v-oblast-burgas-vzeha-oshte-edna-zhertva.html", "text": "71-годишният мъж от село Черни връх, област Бургас, който беше ранен при наводненията в района, е починал рано сутринта в лечебно заведение, съобщи \"\".Припомняме, домът на Димитър и Стоянка беше отнесен от поройните дъждове в област Бургас. В нощта на бедствието . Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.Мъжът беше спасен и настанен в здравно заведение с наранявания и в тежко състояние. Той прекарал повече от 3 часа в студената вода, заляла дома му. Като го намерили, мъжът се държал за ламарина и се бил нагълтал с кал и тиня. Тогава мъжът получил инсулт. Неговата съпруга .Припомняме и че  на БЧК за подпомагане на пострадалите вече е събрала сумата от над 165 хил. лв. Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.10.31", "title": "Наводненията в област Бургас взеха още една жертва"}
{"url": "https://news.bg/crime/faruk-bektash-poluchi-obvinenie-za-dvoyno-ubiystvo-po-nepredpazlivost.html", "text": "Турският гражданин Фарук Бекташ отива на съд за двойно убийство по непредпазливост.Софийската окръжна прокуратура е внесла в съда обвинителен акт спрямо Бекташ. В обвинението се посочва, че на 25 юли 2016 година на първокласен път № І-8 , в района на град Драгоман, турчинът е нарушил правилата за движение по пътищата, управлявайки лекия си автомобил с немска регистрация. В резултат на действията си Фарук Бекташ по непредпазливост е причинил смъртта на две лица от град София, които се предвижвали с мотоциклет в района на произшествието.Предстои разглеждане на делото от Софийски окръжен съд.Припомняме,  и успя да избяга и да се укрие. , след като съдията от Софийския окръжен съд. Впоследствие на Фарук Бекташ задочно бе наложена мярка за неотклонение \"постоянен арест\".  с европейска заповед за арест. В издирването се включи и Интерпол. По информация на МВР турският гражданин вероятно се намира в Германия.Двойното убийство от турския гражданин и неговото бягство от отговорност станаха повод за  на граждани. ", "date": "2017.10.31", "title": "Фарук Бекташ получи обвинение за двойно убийство по непредпазливост"}
{"url": "https://news.bg/world/do-3-g-zatvor-pri-neuvazhenie-himna-na-kitay.html", "text": "До 3 г. затвор при неуважение химна на Китай. Това гласи нов китайски законопроект, който може да се прилага също за Хонконг и Макао, съобщава държавната медия \"Синхуа\", цитирана от Ройтерс.Решението на китайските власти може да предизвика бурно недоволство в полуавтономния Хонконг, който се радва на права и свободи, които не съществуват на други места в Китай. Хонконг и Макао са управлявани с формулата \"една държава - две системи\".Някои футболни фенове в Хонконг освиркват химна на Китай преди началото на мачове въпреки призивите да се въздържат от подобни прояви.Китай прокарва законодателство за определяне на подходящи условия и места при изпълнението на националния химн. Наскоро бяха затегнати някои правила, които вече забраняват на хора да изпълняват химна на забави, сватби и погребения.През септември комунистическата държава прокара Закон за националния химн, който предвижда 15 дни арест при неуважение на химна.Но според новите мерки \"наказанието ще варира от премахване на политическите права и полицейски надзор до задържане и осъждане на три години затвор\", отбелязва \"Синхуа\".Тази седмица се обсъжда дали мярката да бъде прилагана и за Хонконг и Макао.", "date": "2017.10.31", "title": "До 3 г. затвор при неуважение химна на Китай "}
{"url": "https://news.bg/crime/sadyat-zhena-hvarlyala-se-po-litse-v-kalta-za-da-poprechi-na-trasirane.html", "text": "Прокуратурата в Гоце Делчев предаде на съд Геновева К. по обвинение за извършени от нея непристойни действия, грубо нарушаващи обществения ред и съпротива срещу полицейски служители.Спорове между собствениците на два съседни имота - представителите на \"Б.М. - С.\" ООД и от другата страна - съпругът на обвиняемата - предизвикали подаване на заявление за трасиране на границите на имотите.Трасирането било насрочено за 8 ноември 2016 г. Трябвало да бъдат определени границите на недвижим имот в града и даване на строителна линия и ниво на строежа на разрешена ограда.На дружеството било издадено разрешение за строеж, след което били предприети действия по разчистването на имота. Собствениците на единия имот направили изкоп за издигане на ограда. Геновева и мъжът й не били съгласни с това. Те смятали, че така се отнема от площта на техния имот около 10 кв. м.Когато специалистите дошли на място, за да извършат трасирането, с оглед избягване на евентуален конфликт между съседите, те били придружени и от полицаи.Геновева обаче била твърдо решена да не допусне пристигналите на място общински служители и геодезисти да изпълнят задълженията си. Със стол в ръцете тя влязла в изкопа и седнала в него.Жената всячески се опитвала да попречи на извършването на трасирането на имота. Геновева гонела присъстващите специалисти, спорела с тях, не изпълнила разпореждането на полицаите да се отдръпне, съпротивлявала се на отвеждането й от изкопа, направила опит да счупи измервателен уред.Геновева започнала да рита служителя на реда и да отправя ругатни. Въпреки многократни увещания, в това число и от съпруга й, близо час тя не преставала да блъска и да обижда.Жената дори се хвърляла по лице в калта, категорично отказвала да стане, симулирала здравословни проблеми и демонстрирала пренебрежение към органите на реда.В крайна сметка, трасирането на съседния имот не било направено.За извършените от Геновева непристойни действия, съпроводени със съпротива срещу служителите на полицията в Гоце Делчев, обвиняемата е предадена на съд, като предстои насрочване на делото.", "date": "2017.10.31", "title": "Съдят жена, хвърляла се по лице в калта, за да попречи на трасиране"}
{"url": "https://news.bg/crime/rusenskite-mitnichari-zadarzhaha-drehi-i-parfyumi-za-tsyal-magazin.html", "text": "Русенските митничари задържаха почти 2000 различни текстилни изделия и над 100 парфюма с логото на известни търговски марки. Това стана при проверка на украински микробус, съобщиха от агенция \"Митници\".На 27 октомври 2017г. сутринта микробус с украински регистрационен номер, на път от Турция за Украйна, се явил на трасе изход на ГКПП-Дунав мост 1. Той е проверен по метода \"анализ на риска\". Багажът на пътниците са селектирани за щателна митническа проверка.При проверката в товарния отсек под третия ред седалки и в естествени кухини на тавана на микробуса са намерени текстилни изделия и парфюми. Сред извадените от укритията текстилни изделия са стотици дънкови панталони от марките Zeo Basic, Ricoss и Red Man. В контрабандните пакети има и дамски поли, рокли и пуловери.Намерените парфюми носят лого на марките \"Therre D'Hermes\" , \"Dolce & Gabbana\" , \"Gucci\", \"Chanel №5\", \"Giorgiio Armani\" и др. Открити са и фактури, че стоката е закупена от Турция и внесена контрабандно на територията на страната.Образувано е досъдебно производство по описа на Митница Русе. Двамата шофьори са задържани с прокурорска мярка за 72 часа. Работата по случая продължава.", "date": "2017.10.31", "title": "Русенските митничари задържаха дрехи и парфюми за цял магазин"}
{"url": "https://news.bg/world/grazhdanskata-gvardiya-na-ispaniya-pretarsi-upravleniya-na-katalunskata-politsiya.html", "text": "Гражданската гвардия на Испания претърси централните управления на каталунската регионална полиция Mossos d'Esquadra във връзка с разследването на проведения на 1 октомври незаконен референдум. Това съобщи говорител на гвардията, цитиран от АФП.\"\", поясни говорителят.Той добави, че гвардията е претърсила управленията в Сабадел, град в Каталуния, и други управления.Междувременно всеки момент се очаква бившият лидер на Каталуния Карлес Пучдемон да даде пресконференция в Брюксел.", "date": "2017.10.31", "title": "Гражданската гвардия на Испания претърси управления на каталунската полиция"}
{"url": "https://news.bg/world/25-rast-na-targoviyata-mezhdu-es-i-rusiya.html", "text": "Руският външен министър Сергей Лавров обяви, че търговското партньорство между Русия и ЕС се е подобрило с 25% през първите 8 месеца на 2017 г., информира ТАСС.Според министъра ръстът на търговския обмен бележи първо увеличение след двойния спад в цифрово изражение през последните 3 г., подчерта Лавров.Той добави, че това са основните причини защо търговията между Русия и ЕС показва променливи тенденции.Лавров каза още, че това е \"солиден резултат, дори и фактът, че се отнася до много ниска база\".", "date": "2017.10.31", "title": "25% ръст на търговията между ЕС и Русия"}
{"url": "https://news.bg/regions/pernichani-ostaviha-trupove-na-kucheta-pred-obshtinata.html", "text": "Граждани организираха зловещ протест в Перник - те оставиха труповете на отровени кучена пред сградата на общината в знак на това, че е крайно време местната власт да предприеме адекватни действия срещу масовото отравяне на кучета в града.Според протестиращите злонамерените хора крият отровата в храна. После те разпръсквали отровената храна по целия град. По този начин се изтребвали стотици кучета - както бездомни, така и домашни.Припомняме, вчера стана ясно, че в Перник са открити около 20 трупа на отровени кучета. Те били на улица \"Вардар\" и в квартал \"Дараците\". Кучетата са отведени за аутопсия от органите на реда. По случите са образувани досъдебни производства.Според гражданите има и друг много притеснителен момент - част от отровените храни, както и труповете на отровените кучета, често се срещали и до детски площадки, игрища и градинки, което буквално скандализира обществото. Местните жители са категорични, че общината не обръща внимание на този проблем. Поради това те организирали и днешния зловещ протест.\"Трябва да се случи нещо крайно, за да се види ефектът\", каза един от протестиращите граждани. Според него отровените кучета са над 60, като продължават да се откриват и още трупове.След спонтанните протестни действия, гражданите на Перник вече са предприели действия и за организиран протест, който ще се проведе в 10 часа събота, 4 ноември. Протестни действия са организирани и в петък, 3 неомври, от 19 ч. пред сградата на общината в Перник.", "date": "2017.10.31", "title": "Перничани оставиха трупове на кучета пред общината"}
{"url": "https://news.bg/world/slovakiya-i-ungariya-podpisaha-memorandum-za-iystring.html", "text": "Словашкият икономически министър Петер Жига и унгарският външен министър и министър на търговията Петер Сиярто подписаха вчера в Кошице меморандум за разбирателство относно проекта за газопровод \"Ийстринг\" (Eastring), предадоха словашки медии.Двамата подчертаха на церемонията по подписването колко важен е подобен проект не само за двете държави. Словакия от дълго време настоява за изграждането на газопровода, нужен не само за енергийната сигурност на Централна и Югоизточна Европа, но и да диверсифицира доставките на газ за Европа. Припомняме, че България също участва в проекта \"Ийстринг\", който трябва да бъде пуснат през следващата година и вече подписа подобен меморандум със Словакия. Капацитетът му ще достига до 40 млрд. куб.м годишно.Той започва от словашко-украинската и стига до българо-турската граница. Участва също така и Румъния.", "date": "2017.10.31", "title": "Словакия и Унгария подписаха меморандум за \"Ийстринг\""}
{"url": "https://news.bg/curious/helouin-se-otbelyazva-v-noshtta-sreshtu-1-noemvri-1.html", "text": "Търсачката Гугъл празнува днес Хелоуин. Денят на Вси Светии се отбелязва в нощта срещу 1 ноември по цял свят, но е изключително популярен в САЩ, Великобритания и Ирландия. Тържествата датират от дълбока древност, като се смята, че празникът е измислен от келтите.Те са празнували своята Нова година на 1 ноември, като са вярвали, че в нощта срещу Нова година се отваря границата между мъртвите и живите и сенките на починалите през изминалата година навестяват земята. Те търсели живи тела, в които да се вселят.За да се предпазят от сенките, хората гасели огъня в огнищата и се опитвали да изглеждат колкото се може по-страшно - обличали животински кожи и глави, надявайки се да изплашат привиденията.В това отношение той е доста сходен с кукерството, където присъстват същите атрибути - маски с рога и зловещо изражение, животински кожи като целта е гонене на злото.На духовете оставяли храна, за да се нахранят и да не настояват да влизат в дома им. А самите жители се събирали около огньове, запалвани от жреците.По традиция децата носят страшни костюми, тиквени фенери и обикалят съседите си, като искат бонбони и сладки с предупреждението, че ако не получат такива ще им \"изиграят номер\".Денят на Вси светии в западната християнска традиция е утвърден от папа Бонифаций IV в 853 г., в чест на всички християнски светци и мъченици.", "date": "2017.10.31", "title": "Хелоуин се отбелязва в нощта срещу 1 ноември"}
{"url": "https://news.bg/weather/zhalt-kod-za-buren-vyatar-po-moreto.html", "text": "Жълт код за бурен вятър е обявен днес в 3 области - Бургас, Варна и Добрич. Това съобщават от НИМХ на БАН. Очаква се да духа умерен и силен запад-северозападен вятър, който ще отслабне в следобедните часове. Средната скорост на вятъра ще е 7-12 м/с, а пориви до 15-20 м/с.Припомняме, че вчера силният вятър затвори пристанищата в Бургас и Варна. Очаква се застудяването да продължи, въпреки че ще преобладава слънчево време. Максималните температури ще са между 7 и 12 градуса. ", "date": "2017.10.31", "title": "Жълт код за бурен вятър по морето "}
{"url": "https://news.bg/regions/oktomvri-priklyuchva-sas-slantse-vyatar-i-zastudyavane.html", "text": "В последният ден на октомври северозападният вятър отслабва, но остава ветровито, ще продължи да нахлува студен въздух. Очаква ни преобладаващо слънчево време. Минималните температури ще са между 0 и 5 градуса, а максималните ще са между 7 и 12 градуса.Над планините и по Черноморието ще преобладава слънчево време. На места сутринта ще духа бурен, по високите и открити части в планините и ураганен северозападен вятър, като след обяд ще отслабне. Температурите на 2000 метра ще са около минус 6 градуса.За ноември се очаква средната месечна температура да е около и под нормата, между 3 и 10 градуса, а в планините от минус 5 до 3 градуса. Очаква се в отделни дни температурите да достигнат 15 и 20 градуса. Валежите ще бъдат около нормата.В първите дни на ноември се очаква слънчево време, температурите леко ще се повишат, но ще са по-ниски от обичайните. Към 3-ти и 4-ти ноември през страната ще премине бърз студен атмосферен фронт с увеличаване на облачността и валежи.Повишение на температурите се очаква от 5-ти до 7-и ноември. През последните дни на десетдневието облачността ще се увеличи и на места ще има валежи, в равнините от дъжд, а в планините от сняг.През второто десетдневие около 12-ти, 17-ти и 20-ти ноември ще има и валежи, като с понижението на температурите дъждът по високите части на страната и в предбалкана ще преминава в сняг.През повечето дни от третото десетдневие времето над страната ще е облачно, а в равнините и мъгливо, като повече слънчево време ще има в планинските райони.", "date": "2017.10.31", "title": "Октомври приключва със слънце, вятър и застудяване"}
{"url": "https://news.bg/regions/pazardzhishkata-bolnitsa-ostava-pod-politseyska-ohrana.html", "text": "Пазарджишката болница остава втори ден под засилена полицейска охрана. Причината е напрежението, създадено от стотици жители на циганската махала събрали се пред Спешното отделение в неделя вечер, съобщава НоваТВ.След тежка катастрофа с техни близки, пред лечебното заведение се събрали повече от 350 души, за да поискат обяснение от лекарите за случилото се.Д-р Дора Панчева обясни, че не е имало прояви на агресия, а униформените били повикани, защото това било задължително в подобни ситуации.Инцидентът причина за напрежението станал между пазарджишките села Братаница и Ветрен дол. Автомобилът се движел на прав участък с над 100 км/ч. Заради високата скорост 18-годишният шофьор изгубил контрол над управлението, леката кола се завъртяла, излязла от пътното платно и се ударила в дърво.След събирането на ромите, пред болницата веднага пристигнали около 50 полицейски служители с кучета, както и жандармерия.В ромската махала също отричат да е имало проблеми или прояви на агресия, съобщава БТВ. Става дума за пет пострадали, близките на всеки, като отидат по 20-30 души, става 100 души. Не е имало някаква агресия, обясняват жители на махалата.\"Ако е малък случай, няма да ходя, но това е голяма трагедия, затова сме ходили - имаме уважение един към друг\", споделя друг жител.", "date": "2017.10.31", "title": "Пазарджишката болница остава под полицейска охрана"}
{"url": "https://news.bg/int-politics/126-mln-potrebiteli-v-sasht-videli-manipulativni-ruski-publikatsii-vav-feysbuk.html", "text": "От най-голямата социална мрежа в света Facebook обявиха, че около 126 млн. американски потребители може да са видели съдържание, качено от руски тайни агенти през последните две години.\"Фейсбук\" уточни, че около 80 хил. публикации са били генерирани преди и след американските президентски избори през 2016 г.Повечето от публикациите са били съсредоточени върху социални и политически послания.\"Фейсбук\" публикува данните преди изслушването в Сената на САЩ, където те - заедно с \"Туитър\" и \"Гугъл\" - ще дадат подробности относно влиянието на Русия върху популярните сайтове.Русия многократно отрича твърденията, че се е опитала да повлияе на последните президентски избори в САЩ, в които Доналд Тръмп победи Хилари Клинтън.Последните данни, публикувани от \"Фейсбук\", са били видени от новинарската агенция \"Ройтерс\" и в. \"Вашингтон поуст\".80-те хиляди постинга са били публикувани между юни 2015 и август 2017 г. Според \"Фейсбук\" те са били публикувани от руска компания, свързана с Кремъл.\"Тези действия са против мисията на \"Фейсбук\" за изграждане на общност и всичко, зад което заставаме\", написа Колин Стреч, който е главен юрисконсулт на \"Фейсбук\", като допълни: \"И ние сме решени да направим всичко, което е по силите ни, за да се справим с тази нова заплаха.\"Вчера от \"Гугъл\" също разкриха, че руски тролове са качили повече от 1000 видеоклипа в YouTube на 18 различни канала.Междувременно \"Туитър\" са открили и блокирали 2 752 акаунта, които са проследили до изследователска интернет агенция, чието седалище е в Русия.Само преди около година шефът на \"Фейсбук\" Марк Зукърбърг отхвърли твърденията за намеса на Русия като \"налудничаво\" говорене.", "date": "2017.10.31", "title": "126 млн. потребители в САЩ видели манипулативни руски публикации във \"Фейсбук\""}
{"url": "https://news.bg/crime/nyakolko-versii-za-katastrofiraliya-avtobus-na-am-trakiya.html", "text": "Все още няма яснота какво е причинило произшествието, при което автобус се обърна в канавка на АМ \"Тракия\". Преумора, неизправност или недобросъвестен водач на друг автомобил са възможните към момента версии, съобщава БТВ.Малко след 22 часа рейс на \"Юнион Ивкони\" от столицата за Слънчев бряг катастрофира между Зимница и Карнобат, а 15 минути по-късно на място са пристигнат и 5 екипа от ямболската болница. В лечебното заведение са приети 13 души, а 7 са откарани в Бургас. Никой не е с животозастрашаващо състояние, а сред ранените има двама руснаци и германец.Тази сутрин в МБАЛ-Ямбол остават двама от пострадалите, а в спешното отделение има 4 легла, в болницата липсват достатъчно ресурси.Според пътници автобусът тръгнал към канавката внезапно и така се оказал на една страна извън пътя. Жена споделя пред БТВ, че същият шофьор по-рано през деня е карал в обратната посока, което е недопустимо.Управителят на \"Юнион Ивкони\" Георги Атанасов коментира, че според друг пътник кола е засякла автобуса и това е причинило инцидента. \"Шофьорът беше силно притеснен от случилото се, не можа да даде адекватен отговор\", допълва той.По думите на Атанасов служителят е от година и половина във фирмата и е минал изпит преди да започне да кара пътници. \"Ако този шофьор е направил услуга на някой свой колега и е поел курс, това ще бъде отразено\", коментира Атанасов. Автобусът е на 12 години, минал е преглед преди 10 дни. Управителят на превозвача посочи, че преди излизане от автобазата всеки рейс се проверява за неизправности.31 пътници се отървават на косъм от трагедия, а хора разказват, че шофьорът заспал зад волана, съобщава НоваТВ. \"Пътувах сутринта от Поморие със същия шофьор, караше само той, и на връщане също беше сам\", коментира Галя Василева, пътник в автобуса. Не е забелязан втори шофьор.\"Това означава, че един шофьор е карал в продължение на не знам колко часа. Автобусът тръгва от Слънчев бряг в 6 часа, отива до София и се връща обратно в четири, с един шофьор само\", допълва Василева.От \"Юнион Ивкони\" признават, че не е имало втори шофьор, но този, който е управлявал катастрофиралия автобус, е спазил правилата за управление и почивка. Някои от пътниците опитвали да държат шофьора на автобуса буден.\"Имаше една рускиня до шофьора и му пускаше музика. Шофьорът беше като някакъв дрогиран, с риза разкопчана до пъпа. Шофьорът беше заспал\", коментира пътникът Веселин Алексиев.Имало е вероятност и автобусът да се запали. \"Всички пациенти, които приехме, бяха в дизелово гориво\", съобщава д-р Валентин Вълчев, МБАЛ \"Св. Пантелеймон\" Ямбол. Пострадалите са с \"наранявания по горни и долни крайници, тъй като е настъпила доста сериозна суматоха. Автобусът се е обърнал и се е влачил около 20-ина метра в канавката\", обясни д-р Валентин Вълчев.", "date": "2017.10.31", "title": "Няколко версии за катастрофиралия автобус на АМ \"Тракия\""}
{"url": "https://news.bg/int-politics/sad-zabrani-na-tramp-da-izhvarlya-transseksualnite-ot-armiyata.html", "text": "Федерален съд във Вашингтон забрани на американския президент Доналд Тръмп да променя политиката на правителството относно военната служба на транссексуалните хора, съобщава \"Асошиейтед прес\".Тръмп обяви през август, че възнамерява да обърне курса на политиката, стартирана през 2016 г. от предишната администрация на Барак Обама, която позволява в американската армия открито да служат транссексуални хора.Тръмп уточни, че ще разпореди връщане към политиката, провеждана преди юни 2016 г., според която военнослужещи могат да бъдат отстранени от армията по причина, че са транссексуални.Окръжният американски съдия Колийн Колар-Котели написа вчера, че транссексуалните военнослужещи, които са подали жалба срещу промяната, вероятно ще спечелят делата си и ще възпрат администрацията на Тръмп да обърне курса.", "date": "2017.10.31", "title": "Съд забрани на Тръмп да изхвърля транссексуалните от армията"}
{"url": "https://news.bg/politics/zaharieva-v-podkrepa-na-moldova-po-patya-za-es.html", "text": "България ще продължи да оказва пълна подкрепа на Молдова в реформите, които страната трябва да предприеме по пътя към Европейския съюз. Това е посланието, което вицепремиерът и министър на външните работи Екатерина Захариева отправи в Кишинев на срещите си с министър-председателя Павел Филип и вицепремиера и министър на външните работи и европейската интеграция Андрей Галбур.\"България премина през много трудни реформи и много хора у нас се питаха струва ли си, но днес може да кажем, че наистина си е струвало. БВП се утрои за 10 години членство в ЕС, икономическият ни ръст е 4%, външният ни дълг е един от най-ниските в Европа като процент от БВП, доходите на гражданите се увеличават всяка година. Но най-важното е, че хората на България имат вече самочувствието на граждани на ЕС: могат да пътуват, да работят, да учат навсякъде в Европа\", каза Екатерина Захариева. Тя подчерта, че реформите, които осъществява правителството на Молдова, не са заради Брюксел, а заради гражданите на тяхната страна.България бе една от първите държави от ЕС, която ратифицира сключеното между Молдова и ЕС на 27 юни 2014 г. споразумение за асоцииране с ЕС - по-малко от месец след подписването му. Страната ни подкрепи и решението на Европейския парламент Молдова да бъде прехвърлена в позитивния списък по Регламент 539/2001, с което от 28 април 2014 г. гражданите на Молдова, притежатели на биометрични паспорти, имат право на краткосрочни безвизови пътувания в страните от ЕС.\"Много ви благодаря за подкрепата по пътя ни към Европа. Нуждаем се от перспектива и от светлина в тунела, не може да стоим непрекъснато на кръстопът\", обърна се към българския си гост министър-председателят на Молдова Павел Филип, който покани на посещение българския си колега Бойко Борисов.Молдовският премиер запозна Екатерина Захариева с хода на съдебната и образователната реформа в страната. Българският вицепремиер му благодари, че правителството на Молдова е наложило мораториум върху закриването на училища в малките населени места, което щеше да засегне и областите с българско население.\"Щастлив съм, че заедно ще открием българското консулство в Тараклия. Надявам се то да се използва не само за административни услуги, а за да поддържа българските традиции - културни и езикови. Мисля, че е важно българският език не само да се изучава, но и да се използва в обществото ни\", каза вицепремиерът и министър на външните работи и европейската интеграция Андрей Галбур на срещата си със своя български колега.Екатерина Захариева благодари за помощта за откриването на консулството. \"Българите в Тараклия са мост между нашите две държави - трябва да подкрепим образованието им и българския бизнес, за да допринасят за икономиката на Молдова\", каза тя.Наблюдава се засилване на бизнес контактите между двете държави. Стокообменът плавно се увеличава, като през 2016 г. достига 94,1 млн. щатски долара. През 2016 г. 179 034 молдовски граждани са посетили България с цел туризъм и почивка - с 9.1% увеличение спрямо 2015 г. За седемте месеца на 2017 г. техният брой е бил 115 775 души, което е 16,5% повече спрямо същия период на 2016 г.", "date": "2017.10.31", "title": "Захариева в подкрепа на Молдова по пътя за ЕС"}
{"url": "https://news.bg/world/edin-ubit-pri-strelba-v-universitet-v-sasht.html", "text": "Един човек е бил убит при стрелба в Университета на Юта, където на студентите им било разпоредено да останат по местата си след информация за изстрели близо до кампуса на учебното заведение, съобщиха от местната полиция, цитирани от \"Ройтерс\".Университетът уточни в профила си в \"Туитър\" в 21 часа местно време (6 часа българско), че е имало стрелба в района на изследователски център в източната част на ВУЗ-а, който се намира в град Солт Лейк Сити.Един човек е бил убит, уточниха от полицията.Властите издирват заподозрян за деянието бял мъж, идентифициран като 24-годишния Остин Бутейн, който е \"смятан за въоръжен и опасен\".Движението на влаковете в района на университета е било спряно.", "date": "2017.10.31", "title": "Един убит при стрелба в университет в САЩ"}
{"url": "https://news.bg/health/politika-vodevil-i-poredna-ostavka-na-zdraven-ministar.html", "text": "Във връзка с вчерашната оставка на здравният министър проф. Петров, проф. Генчо Начев, директор на УМБАЛ \"Св. Екатерина\", се изказа в негова защита пред НоваТВ. \"Цялата работа ми се струва до голяма степен скроена, цялата. 100 на 100 има нарушени интереси\".\"Ценните хора не са чак толкова много, а ние правим всичко възможно да ги очерним. Твърдя, че има нарушени интереси - 100 на 100. Например във фармацевтичната индустрия би могло да бъде\", заяви проф. Начев. \"Подготвяха се промени в договорното начало, промени в търговете за лекарства. Подготвяха се правила за контрол на качеството на медицинската дейност, каквото още няма в България\", коментира професор Начев.Оставката на министър Николай Петров коментира и директорът на болница \"Пирогов\" проф. Асен Балтов пред БНТ. Определя го като \"неприятно събитие, той беше поел инициатива за обща информация за случващото се в болниците, да изготви проект как да се закупуват продукти, медикаменти, надявам се да има последователност. Като директор на болница се надявах да има ясното за възнагражденията на лекарите и медицинските сестри\".Българската политика придоби доста водевилен характер с някои скорошни конгреси и изпълнения, а сега виждаме една оперетна сцена, коментира пред БНТ проф. Михаил Константинов, който заедно със социолога Татяна Буруджиева обсъди изминалите конгреси и оставката на здравния министър.\"Проф. Николай Петров е една от най-уважаваните личности в гилдията. Възможно е той да е настъпил нечий интереси. Единството, в което го обвиняват, е, че той е спазил закона. Ако критерият е най-ниска цена, фирмата трябва да бъде избрана, другото е нарушение на закона\", смята проф.Михаил Константинов\"Не мога да разбера защо ГЕРБ си го причинява това с тези министри на здравеопазването. Тези действия не са от вчера и онзи ден. Изборите на министри са тежко погрешни, те винаги създават проблем, дори когато си изкарват мандата\", коментира Татяна Буруджиев.Според нея да бъдеш лекар е едно, но да си министър е да виждаш проблемите в здравеопазването. За подаването на оставка, тя каза, че това е морална постъпка и поздрави бившият министър. По думите на Буруджиева проблемите в здравеопазването са много и не е нормално като най-бедна държава да плащаме най-висок процент в здравеопазването. Според нея трябва да се реши и какво да се направи със социалните осигуровки и помощи.Финансовите траншове от ВМА към фирма на близък до директора ѝ са нещо нормално при сегашния модел на управление на здравната система и на държавата, коментираха председателят на Центъра за защита на правата в здравеопазването д-р Стойчо Кацаров и бившият шеф на \"Пирогов\" доц. Спас Спасков пред БТВ.\"Това говори за модел на управление. Хасково, Добрич - така е структурирано нашето управление. Хората участват в политиката, за да получат келепира и, ако не получат келепира, се сърдят\", посочи Кацаров.\"Всички ние се фиксираме върху началото на целия процес - ще проведем конкурси без да проследяваме резултатите от работата\", коментира доц. Спасков.Двамата медици са на мнение, че прекомерната намеса на държавата създава предпоставки за корупция и трябват стъпки в противоположната посока. Искат премахване на монопола на НЗОК и влизане на частните здравни фондове, които по-добре контролират ресурса си, премахване на лимитите и налагане на нови и адекватни стандарти за дейностите. И всичко това, да бъде с възможност за пряк контрол от страна на потребителя.\"Днес берем плодовете от политиката на Петър Москов. Това, че имаме 780 млн. дългове на болниците, това, че имаме 400 млн. реекспорт и болниците са оставени без животоспасяващи лекарства\", коментира Кацаров.На въпрос какъв трябва да е новият здравен министър, доц. Спасков коментира, че \"който и да е, трябва да има изключителна политическа подкрепа. Това да е политическо лице в никакъв случай не е лошо решение, едно политическо лице може да създаде добър консултативен екип от специалисти\".", "date": "2017.10.31", "title": "Политика водевил и поредна оставка на здравен министър"}
{"url": "https://news.bg/int-politics/tilarsan-prizova-kongresa-na-sasht-da-razreshi-izpolzvaneto-na-voenna-sila-po-tsyal-svyat.html", "text": "Американският държавен секретар Рекс Тилърсън призова Конгреса на САЩ да разреши на администрацията на президента Доналд Тръмп да използва сила срещу терористи, без да определя границите на прилагане, т. е. по целия свят, съобщават американските медии.Според него новото разрешение за използване на военна сила не трябва да бъде ограничено от географска гледна точка.\"Както и в ситуацията с това разрешение, администрацията ще трябва да има задължително разрешение за използване на военна сила срещу врага, който не зачита границите и не се ограничава със съблюдаването им\", изтъкна Тилърсън при изслушване в Сената на САЩ.Същевременно, по думите му, администрацията е против отмяната на съществуващите разрешителни, които са издадени след атентатите от 11 септември 2001 г. и през 2002 г. в навечерието на войната в Ирак.Подобна позиция изрази и министърът на отбраната Джеймс Матис.Президентите на САЩ периодично се обръщат към Конгреса за разрешение за използването на военна сила, но често я използват без неговото разрешение. Освен това се наложи практиката за широко тълкуване на подобни разрешения, като например борбата срещу терористичната групировка \"Ислямска държава\" се основава на разрешението, издадено за военни операции срещу \"Ал Кайда\" и иракското правителство начело с тогавашния президент Саддам Хюсеин.", "date": "2017.10.31", "title": "Тилърсън призова Конгреса на САЩ да разреши използването на военна сила по цял свят"}
{"url": "https://news.bg/int-politics/shefat-na-nato-zove-za-maksimalen-natisk-sreshtu-severna-koreya.html", "text": "Генералният секретар на НАТО Йенс Столтенберг призова всички членове на Организацията на обединените нации напълно и прозрачно да прилагат санкциите срещу Северна Корея, която според него се очертава като глобална заплаха, способна да изстрелва балистични ракети до територията на Европа и Северна Америка, съобщава \"Ройтерс\".\"Балистичните и ядрените изпитания на Северна Корея са обида за Съвета за сигурност на ООН\", изтъкна Столтенберг в съвместно изявление в Токио, където той се срещна с японския премиер Шиндзо Абе, като допълни: \"Те представляват глобална заплаха, която изисква глобален отговор.\"Пхенян предприе безпрецедентна програма за изпитания на ракети през последните месеци, както и най-големия си ядрен опит в началото на септември.Посещението на Столтенберг в Токио се случва преди първото официално посещение на американския президент Доналд Тръмп в Азия, което започва в Япония в неделя.Разговорите относно Северна Корея се очаква да доминират посещението, което ще включва и спирка в китайската столица Пекин, където Тръмп се очаква да притисне държавното ръководство на Китай да действа по-решително срещу Пхенян. Китай е главният съюзник на Северна Корея и търговски партньор.\"Вместо диалог е необходимо да се накара Северна Корея да промени политиките си чрез увеличаване на натиска до максимума\", изтъкна от своя страна Абе.Тръмп предупреди Северна Корея, че ще бъде напълно унищожена, ако застраши САЩ с балистични ракети и ядрени оръжия. Северна Корея подклади напрежението през миналата седмица, когато потвърди заплахата да извърши ядрен опит в атмосферата над Тихия океан в демонстрация на своята ядрени способности.", "date": "2017.10.31", "title": "Шефът на НАТО зове за максимален натиск срещу Северна Корея"}
{"url": "https://news.bg/regions/zadrastvane-na-patya-kam-letishte-sofiya.html", "text": "Верижна катастрофа на столичния булевард \"Брюксел\" предизвика километрично задръстване, съобщава \"\". Пътят към летище \"София\" е възпрепятстван, а трафикът се случва много бавно.Няколко коли са се блъснали една в друга и са причинили задръстването в посока към летището. Полицейски екипи са пристигнали на място. Движението в участъка е затруднено. Съветват се хората, които пътуват към района на летище \"София\", да се придвижат с метрото, което стига до там.", "date": "2017.10.31", "title": "Задръстване на пътя към летище \"София\""}
{"url": "https://news.bg/crime/i-sadat-potvardi-zabranata-na-kzp-varhu-deystviya-na-mobilni-operatori.html", "text": "ВАС потвърди заповеди на КЗП за забрана на нелоялни практики при смяна на тарифния план за телекомуникационни услуги и продажба на мобилни устройства.Предоставянето на частична информация за условията, при които даден мобилен телефон може да издържи на потапяне във вода или на удар, е нелоялна търговска практика, категорична е Комисията за защита на потребителите (КЗП). Издадената от контролния орган заповед за забрана на цитираната практика е потвърдена от Върховния административен съд.Проверка на КЗП установи, че БТК ЕАД не е информирала при продажба клиентите си своевременно за това, че представяният като водоустойчив и удароустойчив апарат остава невредим при потапяне на дълбочина до един метър за не повече от тридесет минути и издържа на удар при изпускане от височина до един метър и двадесет сантиметра.Тези съществени характеристики на са били посочени върху етикета на телефона, в същото време обаче могат да бъдат от значение при решението на потребителя за покупка. Освен това, по такъв начин се създават предпоставки впоследствие търговецът да откаже рекламация в случай на проблем с мобилното устройство, възникнал при обстоятелства, които гаранцията не покрива, без потребителят предварително да е бил наясно с условията.Друга наскоро потвърдена от ВАС заповед на КЗП е за забрана на нелоялна практика на \"Мобилтел\" ЕАД. Телекомът не е съобщавал предварително на клиентите си за съществуването на такса при извършването на пожелана от абоната смяна на тарифния план за предоставяне на мобилни услуги.При преминаване към по-висок тарифен план, без да е информирал предварително, търговецът изисква заплащане на такса от 19,90 лв., установи извършената по повод постъпила жалба на гражданин проверка на контролния орган. Заблудата следва от това, че в договора се предвижда възможността абонатът да преминава към друг тарифен план само с по-висока или равна месечна абонаментна такса и никъде не се посочва, че потребителят дължи пари за тази промяна.Таксата за въпросната услуга е обявена единствено на интернет страницата на оператора. Също така, всички съществени клаузи на договора следва да бъдат изрично и изчерпателно уредени преди сключването му, гласи още становището на експертите, потвърдено от магистратите.КЗП съветва потребителите, преди покупка на мобилно устройство с анонсирани предимства или специфични характеристики, да се проверяват детайлно всички условия. Клиентите да се поинтересуват допълнително, ако нещо не е ясно.При подписването на договор за телекомуникационни услуги потребителите да проверяват за евентуални такси в случай промяна на параметрите по свое желание.Напомянт, че при сключен в условията на нелоялна търговска практика договор потребителят има право да претендира за неговото разтрогване и за обезщетение по общия ред.КЗП препоръчва на търговците да предоставят своевременно на клиентите цялата съществена информация за основните характеристики на стоките и да уведомяват потребителите за всички важни условия на сделката преди сключването на договора.Напомянт, че затаяването на информация за основни характеристики на стоките или съществени условия при сключването на договори представлява нелоялна търговска практика.", "date": "2017.10.31", "title": "И съдът потвърди забраната на КЗП върху действия на мобилни оператори"}
{"url": "https://news.bg/world/devet-razchleneni-tela-otkriti-v-apartament-v-yaponiya.html", "text": "Японската полиция е арестувала мъж, след като е открила части от девет тела в неговия апартамент в Зама, близо до столицата Токио, съобщават местните медии.Полицията е открила две отрязани глави в хладилен контейнер извън апартамента на заподозрения, чието име е Такахиро Шираиши, докато разследва изчезването на жена.Те също така са намерили части от телата на други седем души, също съхранявани в хладилни кутии, в неговото жилище.27-годишният е бил задържан по подозрение, че е убил хората.Полицията е открила части от телата на осем жени и един мъж, някои в различни етапи на разлагане, съобщава японското издание \"Маиничи Шимбун\".Шираиши е признал пред полицията, че е убил деветимата и е скрил техните тела.\"Убих ги и обработих телата, за да скрия доказателствата\", уточнил той.Междувременно неговият съсед е заявил, че е започнал да усеща странни миризми, идващи от апартамента, след като Шираиши се е преместил там през август.Полицията е стигнала до ужасяващото разкритие, докато е издирвала 23-годишна жена, която е била изчезнала от 21 октомври.Разследващите са установили, че Шираиши е бил в контакт с нея, след като е написала онлайн, че иска да се самоубие.", "date": "2017.10.31", "title": "Девет разчленени тела открити в апартамент в Япония"}
{"url": "https://news.bg/press/parva-ostavka-v-kabineta-borisov-3-sgs-otryaza-varhoven-sadiya-za-shef.html", "text": "Европредседателство.\"Сега\":Президентът Радев си назначи секретар по Българското председателствоС указ президентът Румен Радев назначи Николай Милков за свой секретар по Българското председателство на Съвета на ЕС - 2018, съобщава президентският прессекретариат.Николай Милков e дългогодишен дипломат от кариерата и е заемал редица ръководни длъжности в държавните институции и дипломатическите ни представителства в чужбина. От 2013 до 2017 г. е посланик на Република България в Канада, а в периода 2010-2013 г. е постоянен секретар на отбраната. От 2005 до 2009 г. Николай Милков е генерален консул на България в Ню Йорк, а от 2001-2004 г. е посланик на България в Румъния.Завършил е \"Международни отношения\" в УНСС и има научна степен \"Доктор на историческите науки\".  Оставка.\"Дума\":Първа оставка в кабинета \"Борисов 3\" След по-малко от половин година първата министерска оставка в правителството е факт. Причината са разкрития, че докато Николай Петров е бил директор на ВМА, а дъщеря му Руслана Петрова - началник на кабинета на здравния министър Петър Москов, фирма на мъжа, с когото тя живее, печели обществена поръчка на военната болница. Договорите са за близо 1,2 млн. лв. (без ДДС). Макар случаят да е отразен в одитен доклад, военната прокуратура отказа да образува наказателно производство. Проверката е по искане на служебния министър на отбраната Стефан Янев.Петров е шестият здравен министър в правителствата на Борисов и четвъртият, подал оставка заради скандали. СГС.\"Монитор\":СГС отряза върховен съдия за шеф Общото събрание на Софийски градски съд не прие предложението на съдии от СГС съдия Геника Михайлова от ВКС да бъде предложена на Съдийската колегия на ВСС за административен ръководител на СГС, съобщиха оттам.Кандидатурата на съдия Михайлова е била издигната от трима съдии, които се мотивирали, че тя е диалогичен човек, който си отстоява мнението и има силно чувство за справедливост. За съдия Михайлова обаче гласували 29 съдии, 11 били против, а 30 се въздържали. Съдия Михайлова е от Трето гражданско отделение на ВКС.На Общото събрание били издигнати и кандидатурите на съдия Десислава Попколева, която в момента е изпълняващ функциите председател на съда, и на съдия Владимир Вълков, но те не дали съгласие, съобщават още от СГС.   НЗОК. \"Дума\":С над 3,8 млрд. лв. ще разполага касата Правителството одобри законопроекта за бюджет на НЗОК за 2018 г. и предлага на Народното събрание да го приеме. Предвидени са 3,859 млрд. лв. приходи и трансфери. Здравноосигурителните приходи са 3,818 млрд. лв., от които над 2,5 млрд. са от здравни вноски и над 1,26 млрд. лв. от трансфери за здравно осигуряване.За медицински дейности са предвидени 2,337 млрд. лв. От тях за личните лекари са предвидени 207,2 млн. лв., за специалистите в извънболничната помощ (вкл. за комплексно диспансерно/амбулаторно наблюдение) - 222,3 млн. лв., за медико-диагностична дейност - 83 млн. лв., а за болниците - 1,8 млрд. лв.За дентални дейности са предвидени 157 млн. лв., за лекарства, медицински изделия и диетични храни за специални медицински цели - 1 098 000 000 лв. В това число са и 282 млн. лв. за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги. След побоя. \"24 Часа\":Оперираха медицинската сестра, която беше пребита от пациент в \"Пирогов\"Медицинската сестра, която преди дни беше пребита от пациент, вече е оперирана. Това съобщиха от пресслужбата на болница \"Пирогов\", където пациентката работи и остана на лечение.Извършена е реконструкция на яблъчната кост и носа. Пациентката се възстановява нормално. ", "date": "2017.10.31", "title": "Първа оставка в кабинета \"Борисов 3\"; СГС отряза върховен съдия за шеф"}
{"url": "https://news.bg/world/nay-malko-15-zaginali-i-17-raneni-pri-vazdushni-udari-v-libiya.html", "text": "Най-малко 15 души са загинали при въздушни удари над източния либийски пристанищен град Дерна, предаде \"Ройтерс\".Сред жертвите има жени и деца.  Всички загинали са цивилни. Други 17 са били ранени. Атаката е продължила около час. Град Дерна през 2012 г. беше превзет от ислямисти. Той се намира по границата с Египет. По-късно \"Ислямска държава\" започна да губи позиции и бе изтласкана от тази част на страната. От момента на свалянето на дългогодишния лидер Муамар Кадафи през 2011 година страната се намира във въоръжен конфликт и гражданска война.", "date": "2017.10.31", "title": "Най-малко 15 загинали и 17 ранени при въздушни удари в Либия "}
{"url": "https://news.bg/world/likvidirana-e-saprugata-na-napadatel-na-putin.html", "text": "При нападение в украинската столица Киев е била убита 34-годишната Амина Окуева. Жената е била застреляна, предаде Sky News. Тя е съпруга на чеченеца Адам Осмаев, съден за опит за покушение срещу руския президент Владимир Путин през 2012 година.Самият Осмаев, предполагаемата мишена, е жив, но е ранен. Започнало е разследване на предумишлено убийство, са съобщили от вътрешното министерство. Съобщава се, че е стреляно по колата, с която двамата са пътували. Това е поредно нападение срещу двойката. Съпрузите са се сражавали като доброволци за украинската армия срещу проруските сепаратисти в Източна Украйна. ", "date": "2017.10.31", "title": "Ликвидирана е съпругата на нападател на Путин "}
{"url": "https://news.bg/world/puchdemon-nae-advokat-na-eta-v-belgiya.html", "text": "Каталунският лидер Карлес Пучдемон нае адвокат по време на посещението си в Белгия, за което стана ясно по-рано. Ще го представлява Пол Бекер, за когото е известно, че е защитавал членове на баската сепаратистка организация ЕТА. Пучдемон замина за Белгия, след като Мадрид отне автономията на региона, уволни регионалните власти, пое контрола над администрацията и насрочи избори на 21 декември. Тези действия бяха в отговор на обявената едностранно независимост, след проведения референдум. Барселона обаче не признава този \"преврат\".Присъствието на лидера стана повод за спор в белгийското правителство. Премиерът на Белгия призова държавния секретар по убежището и миграцията Тео Франкен да \"не налива масло в огъня\" относно политическата криза в Каталуния. Франкен заяви, че бившият лидер на Каталуния Карлес Пучдемон може да потърси политическо убежище в Белгия. Той също постави под въпрос дали Пучдемон, който може да бъде обвинен в \"неподчинение\" , подбуждане към \"размирици\" и злоупотреба с финансови средства, ще получи справедлив процес в Испания.Тези изявления са \"неприемливи\", според говорител на испанското правителство. Представителят изрази надежда това \"незабавно да се коригира\".\"Абсолютно не е в дневния ред\" разглеждане на молба за убежище на Пучдемон, увери премиерът на Белгия Шарл Мишел пред местната агенция Belga. Той също отново призова за политически диалог между Мадрид и Каталуния.Испанските власти заплашиха \"сепаратистите\" в Каталуния с присъди от 30 години затвор. ", "date": "2017.10.31", "title": "Пучдемон нае адвокат на ЕТА в Белгия "}
{"url": "https://news.bg/society/moskovski-razporedi-nezabavna-proverka-za-katastrofata-na-am-trakiya.html", "text": "Министърът на транспорта, информационните технологии и съобщенията Ивайло Московски разпореди незабавна комплексна проверка на фирма \"Юнион Ивкони\". Повод за спешните действия е възникналият късно снощи пътен инцидент с автобус на компанията, извършващ превоз на пътници по линията София - Слънчев Бряг.В рамките на няколко дни инспекторите на ИА \"Автомобилна администрация\" ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга. Проверка се извършва и за конкретния случай, като констатациите и материалите от инспекцията ще бъдат предоставени на разследващите органи.Предвид предстоящия зимния сезон, екипите на ИА \"Автомобилна администрация\" ще се фокусират върху подготовката на транспортните средства за извършването на обществен превоз на пътници и товари. Ще се обръща специално внимание на състоянието на гумите, спирачните системи, светлините и общото техническо състояние. Инспекторите ще следят за спазването на времената за управление и почивка на водачите, както и за наличието на всички необходими документи.", "date": "2017.10.31", "title": "Московски разпореди незабавна проверка за катастрофата на АМ \"Тракия\""}
{"url": "https://news.bg/world/v-germaniya-arestuvaha-siriets-podgotvyal-teroristichna-ataka.html", "text": "Германската полиция е арестувала 19-годишен сириец, заподозрян за подготовка на ислямистка терористична атака в страната, използвайки мощни взриви вещества, съобщава \"Франс прес\".Мъжът, идентифициран само като Ямен А., е бил арестуван призори от спецчасти в североизточния германски град Шверин, уточниха от германската прокуратура. Обискирани са били няколко апартамента в провинцията, която се намира северно от столицата Берлин.Арестуваният мъж е запозрян, че е \"планирал и вече е подготвил ислямистки мотивирано нападение в Германия, използвайки много мощни експлозиви\", се посочва в изявлението на прокуратурата.\"Все още не е установено дали заподозреният вече е имал цел в главата си или не\", посочват още от прокуратурата, добавяйки, че нямали информация дали заподозреният е членувал в терористична организация.Сириецът е взел решение \"не по-късно от юли 2017 г. да взриви бомба в Германия с цел да убие и рани колкото се може повече хора\".През следващите седмици той е започнал да се сдобива с химическите продукти и материали, необходими за направата на бомба. Германската полиция е на \"бойна нога\" относно заплахата от ислямистки атаки, особено след кървавата баня, предизвикана от ТИР на коледния базар в Берлин, за която отговорност поеха терористите от ДАЕШ (\"Ислямска държава\") и при която бяха убити 12 души.Доклад, публикуван през септември, установи, че властите в Берлин са пропуснали няколко възможности да арестуват и депортират шофьора - тунизиец, търсещ убежище в Германия.Властите признаха серия от провали по отношение на сигурността, които са позволили на тунизиеца да се регистрира под множество самоличности и да избягва властите, докато е бил в контакт с ислямски екстремисти.", "date": "2017.10.31", "title": "В Германия арестуваха сириец, подготвял терористична атака"}
{"url": "https://news.bg/politics/gerb-oprovergavat-otnovo-vazmozhnostta-za-koalitsiya-sas-sotsialistite.html", "text": "\"Изпълнителната комисия на ГЕРБ ще продължи да опровергава лъжите на БСП за възможно коалиционно управление между двете партии\". Така реагира изпълнителната комисия на партията в прессъобщение до медиите по повод изказване на заместник-председателя на Националния съвет на БСП Кирил Добрев за възможно съвместно управление.Припомняме, в свое интервю пред bTV Добрев обясни възможността за съвместно управление. \"Днес се разминаваме, пак казвам - днес се разминаваме, след три години може да се съберем.\" Това заяви Кирил Добрев пред медията.В официално прессъобщение от партията изтъкнаха, че за ГЕРБ е \"невъзможно и неприемливо да управлява заедно с БСП\".От изпълнителната комисия на партията са категорични, че никога не са обсъждали подобна коалиция.От ИК на ГЕРБ изтъкват решението си да предложат на Националното събрание на 26 ноември 2017 г. да приеме изрична декларация, в която се казва, че партията няма да управлява заедно с БСП.", "date": "2017.10.31", "title": "ГЕРБ опровергават отново възможността за коалиция със социалистите"}
{"url": "https://news.bg/int-politics/lavrov-obvinyava-sasht-v-antiruska-propaganda.html", "text": "Руското външно министерство заяви, че няма \"нито едно доказателство\", което да сочи към предполагаема намеса на Москва в президентските избори в Съединените щати през миналата година, предаде АФП.Руският външен министър Сергей Лавров също коментира, че тези обвинения на САЩ са в съответствие с антируската пропаганда, за да се намали влиянието на Москва в глобален мащаб. Лавров заяви, че въвеждането на ембарго е друг опит да спънат страната в европейските енергийни и оръжейни пазари.\"Под претекст за справяне с руска заплаха във Вашингтон, те (б.р. САЩ) се опитват да запълнят трансатлантическата солидарност и не само да накарат европейците да увеличат разходите си за отбрана, но и да развият своите собствени икономически и енергийни интереси в Европа\", подчерта министърът.Според говорителя на Кремъл Дмитрий Песков всички обвинения на членовете на кампанията на президента Доналд Тръмп са вътрешен проблем на САЩ и не засягат Русия, съобщават руски медии. Москва не желае да бъде замесвана по никакъв начин в тази ситуацията, подчертава Песков, въпреки че следят внимателно какво се случва.\"Ние следваме този непрекъснат процес в САЩ, което е тяхна, американска вътрешна афера. От това, което прочетохме в медиите и видяхме в изявленията на участниците в процеса, Русия не се появи в обвиненията, напротив, други страни и хора се появяват там. В никакъв случай, ние не бихме искали да участваме в тези процеси и се надяваме, че тези процеси няма да допринесат за ескалиращата русофобна истерия\", коментира Песков.Той изразява надежда, че \"мъдростта в крайна сметка ще надделее\".Изявлението на Песков е по-малко от ден след като двама бивши членове на президентската кампания на Тръмп бяха обвинени от ФБР. По-конкретно бившият мениджър на кампанията Пол Манафорт е с 12 обвинения, включително \"конспирация срещу САЩ\" и пране на пари и е под домашен арест. Манафорт, който е работил като съветник на бившия украински вицепрезидент Виктор Янукович, който бе отстранен по време на протести \"Майдан\", довели до преврат през февруари 2014 г., е обвинен, че е ангажиран в САЩ с милионна кампания за лобиране от страна на Киев.Белият дом и Тръмп коментираха въпроса, като американският президент обясни, че Манафорт е обвинен в сделки, които е направил \"преди години\", преди да стане част от избирателния си екип.Освен това, Джордж Пападопулос, международен енергиен адвокат, който според Белия дом има \"изключително ограничена роля\" в кампанията Тръмп, се призна за виновен за това, че е лъгал ФБР за предполагаеми връзки с Русия.Тръмп още веднъж потвърди, че няма \"тайно споразумение\" между неговия екип и Русия, твърдение, което също подкрепят руските официални лица, описвайки обвиненията като \"абсурдни\".Руската предполагаема намеса, описана от американския президент като \"лов на вещици\", се разследва отделно от специалния съветник Робърт Мълър и от Сената.", "date": "2017.10.31", "title": "Лавров обвинява САЩ в антируска пропаганда"}
{"url": "https://news.bg/crime/vlado-platsentata-ostava-na-svoboda.html", "text": "Софийски градски съд наложи на Владимир Стоянов, станал известен като Владо Плацентата, мярка за неотклонение парична гаранция в размер на 500 лв.Той е обвинен в притежание на огнестрелно оръжие. Съдът не уважи искането на прокуратурата за налагане на най-тежката мярка задържане под стража. Според съда държавното обвинение се е активизирало да иска най-тежката мярка заради медийния интерес към обвиняемия и се осъществявал произвол.Според съдебния състав Владимир Стоянов няма опасност да се укрие и да извърши престъпление. Плацентата се яви в съда с противогрипна маска на лицето и шапка, почти закриваща очите му.\"Нищо не съм направил. Щом съм на свобода, значи съм невинен\", заяви на излизане той.Стоянов изрази недоволство, че се заснема от журналистите, скара им се и поиска да се спазват правата му по Конституцията и да не бъде сниман, когато не желае.Паричната гаранция трябва да се внесе до две седмици.Припомняме, на 1 юли , минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.  След отказ Стоянов започнал да бие д-р Албена Гагова. Побоят над д-р Гагова стана повод за  на , които се обявиха твърдо против агресията срещу медиците.", "date": "2017.10.31", "title": "Владо Плацентата остава на свобода"}
{"url": "https://news.bg/economics/kupuvaneto-na-novi-vlakove-za-bdzh-da-bade-obsadeno-s-obshtestvoto-i-biznesa.html", "text": "За обществено обсъждане на процедурата за закупуване на нови влакове и локомотиви за БДЖ настояват от Гражданска инициатива За обществен и релсов транспорт. Те са изпратили своето искане и до премиера Бойко Борисов.Междувременно от ръководството на \"БДЖ - Пътнически превози\" обявиха обществена поръчка за избор на външна юридическа помощ за изготвяне на документацията по Закона за обществените поръчки (ЗОП) за закупуване на 41 мотрисни влака.В позицията на Гражданската инициатива за обществен и релсов транспорт, изпратена до премиера, се казва:\"В редица публикации от последните седмици представители на ръководството на БДЖ твърдят, че се подготвя обществена поръчка за закупуване на влакове, а решението за вида подвижен състав вече било взето. Като данъкоплатци и ползватели на железопътна услуга на територията на Република България и на територията на Европейския съюз, изразяваме категоричното си несъгласие с процеса на взимане на решенията относно евентуалното закупуване на нов подвижен състав на БДЖ, в който изобщо не е взето предвид мнението на гражданите, а и на различни предприятия от железопътния бранш\".От инициативата за обществен и релсов транспорт правят аналогия между сегашното предпоставено решение на БДЖ и купуването на мотриси \"Сименс Дезиро\" през 2004 г. \"Гласът на гражданите отново се очертава да не бъде чут. Ние се опасяваме, че последствията за БДЖ, а и пътниците ще бъдат не по-малко негативни от тези преди 10 години\", се казва в позицията на гражданското движение.Основните искания на гражданите са няколко. Първото е да бъдат публично представени резултатите от досегашните проучвания на серия събития в няколко основни гари в страната (София, Пловдив, Стара Загора, Варна, Бургас, Шумен, Русе, Плевен, Горна Оряховица, Мездра, Благоевград, Карлово/Казанлък.) с необходимото широко разгласяване, гарантиращо участието на обществеността.В деня, в който е внесено искането на гражданската инициатива - 27 октомври петък, от БДЖ Пътнически превози обявиха обществена поръчка за юридическа помощ за изготвяне на документацията за обществената поръчка за 41 нови влака. Това е видно на линка: http://www.bdz.bg/bg/subirane-na-oferti-s-obiava-ili-pokana-do-opredeleni-lica/izbor-na-izpulnitel-za-izgotviane-na-tehnicheski-harakteristiki-i-dokumentaciia-za-provejdane-na.html\"Освен фактът, че процедурата очевидно отново ще се движи \"на тъмно\", буди абсолютно недоумение - защо БДЖ, което има цял юридически отдел, решава да наеме външен консултант\" - коментират гражданите.Копие от писмото е изпратено до президента Румен Радев, до транспортния министър Ивайло Московски, до всички парламентарни групи, до членовете на комисията по транспорт в Народното събрание, до омбудсмана Мая Манолова. Становището е изпратено и до редица български предприятия, които отново се очертава да бъдат пренебрегнати, припомнят от инициативата.", "date": "2017.10.31", "title": "Купуването на нови влакове за БДЖ да бъде обсъдено с обществото и бизнеса"}
{"url": "https://news.bg/disasters/klimatichnite-promeni-uvrezhdat-zdraveto-na-milioni-hora-po-sveta.html", "text": "Климатичните промени вече са отговорни за кризата в общественото здравеопазване, като са причина за увреждането на здравето на милиони хора по света. Това е установило ново проучване, цитирано от ДПА.Горещите вълни, продължителните алергии, замърсяването на въздуха и болестите са основните здравни проблеми, свързани с глобалното затопляне според проучването, публикувано в авторитетното медицинско сп. The Lancet.Изследването е било проведено от изследователи от 26 институции по света, включително университети и Световната здравна организация (СЗО).То е установило, че производителността на физическия труд е намаляла с 5,3 процента заради нарастващите температури, които оказват влияние върху поминъка на индивидите, семействата и общностите.В периода между 2000 и 2016 г. е имало 46 процента ръст на броя на свързаните с времето бедствия, а 125 млн. възрастни над 65-годишна възраст са били изложени на горещи вълни, като са възможни въздействия върху здравето, вариращи от топлинен удар до увреждане на бъбреците заради дехидратация, се изтъква в проучването.Икономическите загуби, в които не се включват влошеното здраве на хората, свързани с екстремни климатични събития, се оценяват на 129 млрд. долара през 2016 г.Инфекциозните заболявания също се разпространяват, установява още изследването, като броят на случаите на треска денга, най-бързо разпространяващата се болест в света, почти са се удвоявали през всяко десетилетие от 1950 г. насам. Сега денга засяга до 100 млн. души годишно.Броят на хората с недохранване в 30 страни в Азия и Африка се е увеличил от 398 на 422 млн. души от 1990 г. насам.Очаква се също така климатичните промени да окажат въздействие върху реколтата. Увеличаването на температурите с 1 градус по Целзий намалява до 6 процента добива на пшеница в световен мащаб и до 10 процента добива на ориз.Научният доклад също така изтъква, че най-малко 800 хил. смъртни случаи годишно сред милиони, причинени от замърсяването на въздуха, са свързани само и единствено с изгарянето на въглища.", "date": "2017.10.31", "title": "Климатичните промени увреждат здравето на милиони хора по света"}
{"url": "https://news.bg/economics/s-14-namalyavat-razhodite-za-nauchni-izsledvaniya-prez-2016-g-spryamo-2015-g.html", "text": "През 2016 г. разходите за научноизследователска и развойна дейност (НИРД) са 734.0 млн. лв., което е с 13.7% по-малко в сравнение с предходната година.Интензивността на НИРД, измерена като процент на разходите за НИРД от БВП, също намалява спрямо предходната година - от 0.96% през 2015 г. на 0.78% през 2016 г.Намалението на общите разходи за НИРД през 2016 г. спрямо предходната година се дължи в най-голяма степен на сектор \"Предприятия\", където разходите за НИРД намаляват с 86.2 млн. лв., или с 13.8%. Сектор \"Предприятия\" продължава да бъде най-големият от четирите институционални сектора, в които се осъществява НИРД, с дял от 73.3% от общите разходи за НИРД. Следват секторите \"Държавно управление\", \"Висше образование\" и \"Нетърговски организации\" с дялове съответно от 21.2, 5.2 и 0.3%.Научноизследователската и развойна дейност се финансира от държавния бюджет, бизнеса, други национални източници и от чужбина. През 2016 г. най-голям е делът на средствата за НИРД, идващи от сектор \"Предприятия\" - 43.6%. Те нарастват спрямо предходната 2015 г. с 5.7% , възлизайки на 320.0 млн. лв.В структурата на разходите за изследвания по области на науката най-голям относителен дял имат разходите в областта на техническите науки - 57.2%.През 2016 г. персоналът, зает с научноизследователска и развойна дейност на пълна заетост, е 25 033 души - с 11.3% повече в сравнение с предходната година. Делът на жените от общия персонал, зает с НИРД, е 47.6%, като разликата в равнището на заетост между двата пола е 4.8 пункта в полза на мъжете. Броят на изследователите също нараства с 1 754 души, или с 12.3%, спрямо 2015 г..Основната част от научния персонал е съсредоточен във фирмите и научните институти от сектор \"Предприятия\" - 44.8% от общия персонал с пълна заетост - 11 226 души.", "date": "2017.10.31", "title": "С 14% намаляват разходите за научни изследвания през 2016 г. спрямо 2015 г."}
{"url": "https://news.bg/world/germaniya-otbelyazva-500-g-ot-reformatsiyata.html", "text": "Днес Германия отбелязва 500 г. от радикалната инициатива на теолога Мартин Лутер, който закачи своите \"95 тезиса\" на вратата на църква, с което се поставя началото на Реформацията, довела до създаването на Протестантската църква и трансформирането на европейското общество, информира АФП.Германският канцлер Ангела Меркел и президентът на страната Франк-Валтер Щайнмайер ще присъстват на служба в същата църква, където Лутер е окачил списъка с критиките си към Католическата църква през 1517 г.Папите през XVI век отделят изключително много време и енергия да спрат реформаторската вълна, започната от германския монах Мартин Лутер с окачените \"95 тезиса (...)\" в двора на църквата във Витенберг на 31 октомври 1517 г.Службата е запланувана за 14,30 часа местното време в църквата Schlosskirche във Витенберг. С нея ще се сложи край на проведените през последната година чествания от протестантите в 700 германски града.Във Витенберг живеят 47 000 души. Градът се намира на около 100 километра югозападно от Берлин. През последните месеци той бе посетен от десетки хиляди християни от целия свят.Денят на Реформацията, 31 октомври, тази година е обществен празник в цяла Германия. Обикновено е неработен ден в някои провинции.", "date": "2017.10.31", "title": "Германия отбелязва 500 г. от Реформацията"}
{"url": "https://news.bg/bulgaria/62-ot-balgarite-zayavyavat-che-sa-vyarvashti-no-bog-ne-e-tsennost.html", "text": "62% от българите заявяват себе си като вярващи.В проучването на центъра \"Тренд\" по поръчка на Института за дясна политика това е процентът на българите, които отговарят положително на въпроса \"Вярвате ли в Бог!\"На същия въпрос отрицателно отговарят 26%, а 12 остават без отговор.Въпреки високите стойности на декларираната вяра в Бога, над половината от всички анкетирани (52%) посещават религиозни храмове само по празници.14% отговарят, че правят това поне веднъж месечно, а веднъж седмично - 4%. Предвид на начина на задаване на въпросите редно е да се посочи, че 1% декларират, че правят това всеки ден.Прави впечатление следното сравнение - в следващия въпрос 58% от българите отговарят отрицателно за ролята на религията в живота им. 32% са тези, които заявяват, че религията е важна част от живота им.Също така декларираната религиозност на българите не се вижда и във формулираните в свободен отговор ценности.Припомняме, в първата част от : семейство, мир, сигурност, човешки права, свобода, върховенство на закона, неприкосновеност на частната собственост, свобода на изразяване, демокрация, толерантност, равенство, солидарност, пазарна икономика, равенство между половете.Между формулирането ценности българите не посочват обаче \"Бог\", въпреки че се смятат за религиозни, както и считат, че религиозността се изразява в посещаване на църква на празник, а не във влияние на религията в ежедневието.Също така в изследването на \"Тренд\" светският характер на държавата не се подлага на съмнение, като 60% от всички запитани не са съгласни религиозните институции да играят роля в управлението на държавата. Една четвърт са на обратното мнение.70% от хората смятат, че гражданският брак е по-важният, докато 14% определят църковния.53% от всички анкетирани смятат, че хората в България трябва да сключват брак, а не да живеят на семейни начала, докато 37% са на обратното мнение, макар че тук се наблюдава сериозна динамика по възрастов признак.Тези отговори по-скоро кореспондират с категоричния превес на българите, които в мнозинство не смятат, че абортите трябва да се забранят (77%).Такъв е и близо процентът на българите, които не одобряват еднополовите бракове.", "date": "2017.10.31", "title": "62% от българите заявяват, че са вярващи, но Бог не е ценност"}
{"url": "https://news.bg/world/200-zaginali-sled-srutvane-na-tunel-kadeto-severna-koreya-izvarshva-yadreni-izpitaniya.html", "text": "Тунел, където Северна Корея извършва ядрени изпитания, се е срутил след шестия ядрен тест на тоталитарната държава през септември. Вероятно при инцидента са загинали повече от 200 души.Това съобщава японската телевизия Asahi, позовавайки се на източници, запознати със случилото се, информира Ройтерс.Световната осведомителна агенция не може да потвърди информацията.Около 100 души са загинали при първоначалното срутване на тунела на ядрения полигон Пунгери, което се случило около 10 септември, допълва телевизията. Тя информира, че при второ срутване по време на спасителна операция броят на загиналите е нараснал до 200 души.Ядреното изпитание бе извършено на 3 септември. Според експерти това вероятно е най-мощната ядрена детонация, извършвана от КНДР.", "date": "2017.10.31", "title": "200 загинали след срутване на тунел, където Северна Корея извършва ядрени изпитания"}
{"url": "https://news.bg/int-politics/nazovaha-smartonosnite-ruski-orazhiya-na-badeshteto.html", "text": "Приоритетното направление на държавната програма на Русия за въоръжението в периода 2018-2025 г. ще бъде разработването на стратегическите ядрени сили и високоточните оръжия. Това обяви в интервю руският заместник-министър на отбраната Юрий Борисов, цитиран от руските медии.Той припомнил, че ядрените сили са главният възпиращ фактор за евентуална агресия срещу Русия.\"Нашият ракетно-ядрен щит трябва да бъде надежден, така че никой дори да не си помисля да изпробва нашата сила\", натъртил Борисов.Що се отнася до високоточните оръжия, те, според заместник-министъра, започвали да играят все по-голяма роля в съвременните местни конфликти.\"Без съмнение, ново развитие ще получи роботиката, като обща тенденция - за провеждането на военни операции без участието на човека. И въпреки че има още много време до появяването на високоинтелигентни системи, роботите вече са нещо нормално\", добави Борисов.Той изразил увереност, че до 2025-2026 г. в Русия ще се появят нови видове оръжия, които ще доведат до сериозни промени в стратегията и тактиката на сраженията.През септември руският вицепремиер Дмитрий Рогозин посочи, че държавната програма може да бъде приета преди края на годината, а акцентът в нея няма да бъде върху модернизацията, а върху създаването на нови оръжия.", "date": "2017.10.31", "title": "Назоваха смъртоносните руски оръжия на бъдещето"}
{"url": "https://news.bg/economics/pchelari-protestiraha-zaradi-oryazani-sredstva.html", "text": "Пчелари от цялата страна излязоха на протест пред сградата на Министерството на земеделието, храните и горите. Протестът им е във връзка със спрените средства по програма de minimis.Припомняме, че през последните две години пчеларите получаваха такава помощ от порядъка на 7 лв. Друг проблем са спрените средства по мярка 11 на Програмата за развитие на селските райони. Там заради липсата на указан срок от сертифициращия орган, някои пчелари не са се регистрирали навреме като биопроизводители, въпреки направените от тях инвестиции в тази насока.Пчеларите имат проблеми и с отравянията заради използваните не неонекутиноиди - пестициди от нов тип, с които се пръскат семената за посев и земеделските площи. Петър Цанов от Троян заяви, че очаква от ресорното министерство да задоволи исканията на пчеларите от цялата страна да се плаща за всяко пчелно семейства.По думите му 2016- 2017 г. са едни от най-слабите за пчеларите. \"Борбата ни е нашите пчелни семейства да не се подхранват по време на паша\", каза още той и настоя да се спре вноса на китайски и украински мед. Въпросният мед се продавал в магазините на цена от шест лева за килограм, което било абсолютно невъзможно, тъй като българският мед е с цена от 10 -12 лв.Като причина за слабата продукция и големият мор на пчелите Цанов изтъкна природните условия. Така тази година рядко има добив на чист акациев мед. Повечето мед е от добив на акация и рапица. Голямата смъртност при пчелите е в резултат на дъждовната пролет и топлата зима, в която последвало рязко застудяване, заявиха пчелари.Така при добри запаси пчелите умрели от глад. Освен това агропроизводителите не спазвали графиците за пръскане и си позволявали да пръскат с пестициди докато пчелите са на паша.\"Без пчелите природа няма - затова сме тук в защита на пчелите\", заяви Цанов. Заради протеста на среща в Министерство на земеделието и храните влязоха инж. Михаил Михайлов, председател на Обединен пчеларски съюз, както и група протестиращи. От съюза настояват за мораториум за неонекутиноиди пестициди, какъвто е имало в периода 2011 - 2013 г., но през 2016 г. пет пестицида отново са били разрешени.По-късно през деня от Министерството на земеделието и храните съобщиха, че ще се направи анализ и ще потърсят възможности за осигуряване на финансов ресурс за отпускане на държавна помощ \"де минимис\" за пчеларите.По данни обаче на министерството над 80% от пчеларите, които са кандидатствали за биологично производство, са заявени като биологични още през 2-та година. По мярка 11 \"Биологично производство\" от Програмата за развитие на селските райони нови ангажименти не могат да бъдат поемани.На срещата с протестиращите пчелари е било обсъдено и предложението за въвеждане на надписи \"имитиращ продукт\" на бурканчета, в които няма истински мед. Бяха набелязани и мерки, свързани с опазване на здравето на пчелите и превенция от неблагоприятни явления и третиране на земеделските площи с препарати.", "date": "2017.10.31", "title": "Пчелари протестираха заради орязани средства"}
{"url": "https://news.bg/politics/bsp-pita-gerb-koi-sa-falshivite-novini.html", "text": "\"Фалшива новина ли е фактът, че лично Борисов се обади на Нинова, за да ме покани да остана в правителството. Фалшива новина ли е, че Нинова и служебният премиер Герджиков по молба на Бойко Борисов проведоха среща по същия въпрос? Фалшива новина ли е, че ГЕРБ предложиха на Корнелия Нинова да оглави НС?\"Това попита Деница Златева на пресконференция след заседание на Изпълнителното бюро на БСП. По думите й актуалният сезон на фалшивите новини се превръща в основна мантра за ГЕРБ.Златева категорично отхвърли тезата, че БСП е партията, която произвежда фалшиви новини.Припомняме, от няколко дни ГЕРБ и БСП си отправят взаимни нападки именно по-въпроса за производството на фалшиви новини и скандали от тях. В неделя след извънредно заседание ГЕРБ обявиха, че възнамеряват да .Малко по-късно от пресцентъра на БСП изпратиха опровержение и на информацията от Севдалина Арнаудова. Според Деница Златева, тя: \"като ресорен вицепремиер по председателството бях поканена на разговор от г-н Борисов в централата на ГЕРБ, на който предоставих цялата информация по подготовката на България за председателството на Съвета на ЕС.\"На втората среща му е отказала да бъде част от настоящия кабинет. \"Двете срещи никога не са били тайна и за тях съм информирала Изпълнителното бюро на НС на БСП\", дакларира Златева.\"Интервюто на Корнелия Нинова за вестник \"Капитал\" е факт, но е дадено в една съвсем различна среда\", уточни Златева по повод коментарите от последните дни за интервю на Корнелия Нинова във вестник \"Капитал\" от май 2016 г. Тя уточни, че после са се провели избори, 1 милион са гласували за БСП и хората са й отредили място на силна опозиция, което е изнервило управляващите.Относно оставката на здравния министър проф. Николай Петров, Златева попита Борисов, защо ако е знаел фактите от изнесения репортаж, не е реагирал и е назначил проф. Петров.Тя попита още, ако са верни твърденията, че проф. Петров е станал жертва на лобита в здравеопазването, то приемайки оставката му, премиерът заема ли страната на тези лобита.\"Тази поредна оставка в този сектор дали е израз на немощ в сектора здравеопазване\", попита още Златева и припомни проблемите в сектора.Вотът на недоверие по темата корупция остава, ще се стартират разговори с другите парламентарни групи. Темата за провала в здравеопазването няма да бъде включена, стана още ясно от думите на Златева.", "date": "2017.10.31", "title": "БСП пита ГЕРБ кои са фалшивите новини"}
{"url": "https://news.bg/politics/glavchev-kaza-na-vuchich-che-dimitrovgadchani-si-iskat-imeto-tsaribrod.html", "text": "Димитровградчани искат да си върнат името на града - Цариброд. Това настояване председателят на Народното събрание Димитър Главчев представи на президента на Сърбия Александър Вучич, съобщиха от пресцентъра на парламента.Главчев информира Вучич за разговорите си с представителите на българското национално малцинство и поставените от тях няколко въпроса. По отношение на името на Димитровград са отбелязали, че има две решения на общинския съвет. Те няма как автоматично да бъдат приведени в действие без законодателна промяна. Президентът Александър Вучич заяви, че няма проблем това да стане факт, ако хората желаят другото име.Димитър Главчев представи на сръбския президент желанието на босилеградчани да бъдат създадени условия за привличане и задържане на инвеститорите в общината. По думите им, български инвеститор, който е осигурявал 100 работни места с потенциал за 250, е напуснал града. Президентът Вучич се ангажира да продължи търсенето на възможности за привличане на инвестиции в този район на страната.Изграждането на пътна инфраструктура също бе тема на разговора. Александър Вучич посочи, че остават още 12 км от магистралата София- Димитровград - Ниш от сръбския участък и до месец май той ще бъде готов. Отбелязано беше, че магистралата ще облекчи развитието на бизнеса и туризма в региона.Обсъдена беше идеята за изграждане на съоръжение, което да осигури достъп на туристи до Нешков връх, където има обща костница на загиналите в Сръбско-българската война сръбски и български воини.Възможностите за трансгранично сътрудничество са дискутирани по време на срещата. Сътрудничеството е било конкретно между Северозападния район на България и Югоизточния район на Сърбия, които са сред най-изостаналите в двете държави.Общо беше мнението, че със съвместни усилия това трябва да се промени, като се използват в пълен обем съществуващите финансови възможности и инструменти. Материалната свързаност ще бъде естествено продължение на духовната свързаност между двата народа, бе посочено на разговора.Председателят на Народното събрание потвърди подкрепата на България за европейската перспектива на Сърбия и то не само по време на предстоящото българско председателство на Съвета на ЕС, но и постоянно - до приемането на страната в Съюза, при изпълнение на всички критерии.", "date": "2017.10.31", "title": "Главчев каза на Вучич, че димитровгадчани си искат името Цариброд"}
{"url": "https://news.bg/world/sasht-iskat-da-ne-butame-kosovo-i-da-se-samoubiem-izrigna-sarbiya.html", "text": "САЩ предупредили Сърбия да не бута Косово.Това стана ясно от думите на сръбския президент Александър Вучич, цитиран от InSerbia.Вучич заяви, че проведеният разговор с американския представител Хойт Брайън Ий не е бил лесен. По думите му всички дипломати от чуждестранни държави идват със собствените си интереси, а неговата работа е да защити интересите на Сърбия.Заместникът на държавния секретар на САЩ за Централна и Източна Европа разбуни духовете с коментарите си по време на визитата си в балканската страна през миналата седмица.Вучич каза пред телевизия \"Пинк\", че американският дипломат е обявил, че САЩ подкрепят \"териториалната цялост на независимата държава Косово\" и че \"ние не трябва да се месим\" в тази териториална цялост.В същото време сръбският външен министър Ивица Дачич изтъкна, цитиран от B92, че \"САЩ искат от нас да извършим политическо самоубийство\".По думите му Белград ще се съсредоточи върху американския президент и вицепрезидента, а не върху другите държавни служители на САЩ.\"т\", каза Дачич.", "date": "2017.10.31", "title": "САЩ искат да не бутаме Косово и да се самоубием, изригна Сърбия"}
{"url": "https://news.bg/economics/godishnite-vinetki-veche-shte-vazhat-ot-datata-na-kupuvane.html", "text": "Годишните винетки вече ще важат за период от една година от датата на купуване на стикерите, а не , както е до сега. Това се предвижда в проект на постановление за изменение и допълнение в Наредбата за условията и реда за събиране на таксите за ползване на пътната инфраструктура по Закона за пътищата. Промяната ще важи от 1 януари 2018 година за всички пътни превозни средства, независимо от категорията и държавата на регистрация.С промените се предвижда и въвеждането на тримесечни винетки за леки автомобили под 3.5 тона. Новите винетни стикери се пускат в употреба от 1 януари 2018 година.Цената на новата тримесечна винетка ще е 54 лв. Тя е определена от Института за икономически изследвания към Българската академия на науките при спазена пропорционалност за намаляваща стойност с увеличаване срока на валидност.Цените на останалите винетни стикери за леки автомобили се запазват. Годишната винетка за леки автомобили ще струва 97 лв., а месечната 30 лв. Седмичната ще се таксува по 15 лв.Припомняме, че мотористи настояваха за пускането на 3-месечна винетка. Според тях моторите се карат само в месеците, когато времето го позволява, а купуването на годишна или няколко месечни винетки не е удачно и съобразно.", "date": "2017.10.31", "title": "Годишните винетки вече ще важат от датата на купуване"}
{"url": "https://news.bg/economics/sled-protesta-pchelarite-gotvyat-nova-sreshta-s-mzhg.html", "text": "Нова среща на експертно ниво с протестиращите пчелари ще се проведе в сряда, 8 ноември. Това каза за News.bg Румен Балински, организационен секретар на областен пчеларски съюз в Плевен.Балински заедно с представители на протестиращите пчелари се срещна със заместник-министрите в Министерство на земеделието и храните.Идеята на предстоящата среща е в детайли да се обсъди как може да се помогне на пчеларите. Министър Порожанов е уверил своите заместник-министри Цветан Димитров и Лозана Василева, участвали в срещата днес, да предадат на пчеларите, че ще има пари за тях.\"Тук бе въпросът, понеже една от темите ни е биологично пчеларство, че пари няма да се намерят за всички и за биологичните и конвенционалните. Решихме понеже сме национална организация и за да няма разделение между пчеларите, да се раздадат на всички пчелари\".Средствата ще бъдат отпуснати по програма de minimis. \"Показаха ни колко пари са взети за пчеларство тази година и се доказа, че са по-малко от миналата\", коментира Балински.Петя Иванова, председател на Националното сдружение на жените пчелари в България и пчелар на годината за 2010 г. заяви, че проблемите в сектора са от много години.\"Основното, за което сме тук, е не изплащане на субсидиите за 2016 г. по програмата за биологично пчеларство. Много изненадващо ги съкратиха като субсидии, защото нямахме сведения и не бяхме уведомени за нов регламент, който ни задължава след една година преход в биологично пчеларство да се сертифицираме като такива\", обясни Петя Иванова.До сега всички пчелари са имали петгодишен период на преход към биологично пчеларство. През този период се сменят питите, восъкът на всички пчелини. Тази процедура няма как да бъде изпълнена за срок от една година. Според Иванова периодът от една година е в противоречие с всички европейски регламенти. Това са средства, които се осигуряват на 75% от ЕС - 25% се отпускат от бюджета. Тези средства са заявени още през 2015 г.Освен това за държавните помощи de minimis Иванова обясни, че тази година няма субсидии. По думите й, винаги субсидиите, отпускани за пчеларството достигат само до една част от пчеларите. \"Никога за всички пчелари\", коментира Иванова.Така единствените средства, които пчеларите могат да получат, са по тригодишната пчеларска национална програма, както и по програмите за млад фермер и за биологично земеделие.Същевременно болестите по пчелите се увеличават, климатичните условия също подпомагат разпространението на тези болести.Недостатъчни са програмите за обучение. \"Има много млади пчелари, които се отказват поради недостатъчно средства и информираност. Защото, освен труда, който се полага, се изискват много знания и умения\", обясни Иванова.", "date": "2017.10.31", "title": "След протеста пчеларите готвят нова среща с МЗХГ"}
{"url": "https://news.bg/crime/mazh-skochi-ot-pokriva-na-hipermarket-v-sofiya.html", "text": "Мъж е загинал, след като е скочил от покрива на хипермаркет в София, съобщи Дир.бг.Сигналът за самоубийството е подаден на тел. 112 в 16,51 часа от служители на хипермаркета.Мъжът се е качил на покрива на магазина, който се намира в столичния ж.к. \"Младост\" 4, и е скочил пред очите на десетки очевидци. Той е загинал на място.Районът е отцепен от полиция. Няма информация за причините, накарали мъжа да вземе фаталното решение.", "date": "2017.10.31", "title": "Мъж скочи от покрива на хипермаркет в София"}
{"url": "https://news.bg/world/ne-sme-kanili-puchdemon-v-bryuksel-potvardi-belgiya.html", "text": "Премиерът на Белгия Шарл Мишел заяви, че бившият каталунски лидер Карлес Пучдемон не е в Брюксел по покана на белгийското правителство, информират Ройтерс и АФП.Мишел поясни, че отношението към Пучдемон ще бъде \"като към всеки друг европейски гражданин\".\"\", се казва в съобщение на премиера.Мишел добави, че Пучдемон може свободно да се придвижва в шенгенското пространство.По-рано днес бившият лидер на Каталуния даде пресконференция в Брюксел.", "date": "2017.10.31", "title": "Не сме канили Пучдемон в Брюксел, потвърди Белгия"}
{"url": "https://news.bg/health/chetiri-detsa-sa-v-bolnitsata-v-yambol-sas-simptomi-na-hranitelno-otravyane.html", "text": "Четири деца са приети в спешно отделение на ямболнската болница със симптоми на хранително отравяне. Децата са на възраст 7-8 години и са ученици в ямболското основно училище \"Петко Р. Славейков\".На обяд всички те са яли шницел. Според близките на пострадалите ученици точно шницелът е причина за хранителното отравяне. Пак според родителите, освен потърсилите спешна помощ деца има поне още десет, които засега се лекуват в домашни условия. Четирите деца ще бъдат настанени в инфекциозното отделение след като приключат назначените им вливания.Колегите са ги прегледали. Започнали са реанимационни мероприятия, но трябва да бъдат хоспитализирани и наблюдавани няколко дни. Обезводнени са малко. Може би сега затова заболяването. Освен обезводняване и повръщане засега друго няма... болестта е в развитие, затова те трябва да се проследят, за да не се увредят други органи и системи.Това каза д-р Панайот Диманов, директор на МБАЛ \"Св. Пантелеймон\" - Ямбол.", "date": "2017.10.31", "title": "Четири деца са в болницата в Ямбол със симптоми на хранително отравяне"}
{"url": "https://news.bg/regions/shofyorite-da-vnimavat-prez-prohoda-petrohan.html", "text": "През следващите 10 дни в района на прохода \"Петрохан\" ще се извършва санитарна сеч на дървета. Поради това водачите, които предприемат пътуване през прохода, трябва да шофират с повишено внимание и съобразена скорост, както и да спазват стриктно сигнализацията и указанията на контролните органи.Санитарната сеч ще се осъществи в участъка от билото до Малка Бързия в посока Монтана. Сечта ще обхване дървета само извън обхвата на пътя. Въпреки това има опасност и за водачите.Санитарната сеч се прави, за да се повиши безопасността на движение през зимните месеци. Възможно е за кратки интервали от време движението да се спира за почистване на платното от падналите дървета и клони.", "date": "2017.10.31", "title": "Шофьорите да внимават през прохода \"Петрохан\""}
{"url": "https://news.bg/world/v-gartsiya-arestuvaha-ubietsa-na-izvesten-advokat.html", "text": "В Гърция арестуваха убиеца на известния адвокат Михалис Зафиропулос. Полицията е задържала 32 годишен албанец. Първоначалната информация за него е, че той е бивш престъпник.Той е бил арестуван на 28 октомври в Патра. Служители от гръцката полиция прогнозират, че той е един от двамата, които са влезли в офиса на адвоката. Освен това албанецът е и най-вероятно човекът, който е натиснал спусъка и убил адвокат.Зад тежкото престъпление стоят петима поръчители.Известният гръцки адвокат Михалис Зафиропулос беше убит в началото на октомври в кантората си в центъра на Атина.Той се е занимавал с гледането на криминални съдебни дела.Малко преди убийството Михалис Зафиропулос казал на свой колега, че има срещи с двама клиенти, които пристигнали в 19 ч. и позвъняли на входа. Той им отворил вратата и те се качили при него.Колега на Зафиропулос допуска, че клиентите са били чужденци, тъй като са говорели на развален гръцки език. Изстрелите са били произведени веднага след срещата на двамата с адвоката.", "date": "2017.10.31", "title": "В Гърция арестуваха убиеца на известен адвокат"}
{"url": "https://news.bg/world/mazh-gazi-i-strelya-po-peshehodtsi-v-nyu-jork.html", "text": "Мъж гази и стреля по пешеходци в Ню Йорк. От полицията съобщиха, че нападателят е задържан, предаде Би Би Си.Най-малко 8 са били убити, а други 15 ранени при нападението в Манхатън. Няма данни за пострадали българи. Петима аржентинци и белгийка са сред осемте убити при нападението в Ню Йорк.Източник от полицията съобщил пред телевизия Си Ен Ен, че шофьорът излязъл въоръжен от камиона и бил прострелян, след което бил задържан и ще бъде отведен в болница за лечение.Властите разглеждат нападението в Ню Йорк като терористичен акт, съобщи Ройтерс. Агенцията се позовава на правителствени източници.Федералното бюро за разследване (ФБР) дори се е присъединило към полицейското управление на Ню Йорк в разследването на нападението.Властите нямат информация, че терористична атака в Ню Йорк може да бъде част от по-голям план за нападение. Това съобщи във вторник губернаторът на щата Ню Йорк Андрю Куомо.Според него, атаката най-вероятно е извършена от терорист - единак.Инцидентът е станал в близост до магистралата Уестсайд в Долен Манхатън.Според в. \"Ню Йорк пост\", загиналите при стрелбата са шестима, има и други ранени.Очевидци твърдят, че са видели микробус да прегазва двама души, като след това се е врязал в ученически бус. \"След като се блъсна в буса, мъжът излезе и имаше в себе си 2 пистолета. След това стреля 4-5 пъти\", споделя 14-годишно момче, което станало свидетел на инцидента.Властите призоваха хората да избягват района, тъй като в момента се извършва операция.Стрелбата е била близо до сградата на кметството на Ню Йорк.Пред местни медии очевидци казали, че първо кола е преминала през алея за колоездачи и е ударила пешеходци и велосипедисти, предаде АП. Фоторепортер на агенцията е видял най-малко един човек да лежи неподвижно на мястото.После полицията получила сигнали за стрелба в район, който е недалеч от Световния търговски център. Сега мястото е отцепено от полицейски коли.", "date": "2017.10.31", "title": "Мъж гази и стреля по пешеходци в Ню Йорк"}
{"url": "https://news.bg/regions/205-yazovira-v-stranata-sa-v-predavariyno-sastoyanie.html", "text": "205 язовира в страната са в предаварийно състояние. По данни на техническия надзор една от областите с най-много неизправни водоеми е Враца, разкрива бТВ. Възможно ли е там да се повтори бедствието от Бургаско?Заедно с хидроинженера Георги Георгиев проверяваме два от сочените за най-опасни язовира във Врачанско.Язовир \"Езерска падина\" се намира само на няколко стотин метра от село Малорад. Откриваме съоръжението пълно с вода, а изпускателя му не работи. За последно той е проверяван през септември.Преди няколко години язовирът прелива и наводнява Малорад.Към момента предписанията на техническия надзор за пълното изпразване на язовира не са изпълнени, въпреки това е поставена тръба за сифонното му изпразване, която към момента не работи.Съставиха три акта на община Борован, която е собственик на водоема. Оттам отказаха да се срещнат с екипа ни.\"Езерна падина\" е част от каскада от 15 язовира. При евентуално наводнение цялата водата от тях ще се влее в язовир \"Бързина\". Според техническият надзор язовирът е празен.", "date": "2017.10.31", "title": "205 язовира в страната са в предаварийно състояние"}
