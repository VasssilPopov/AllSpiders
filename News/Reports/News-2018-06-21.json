{"url": "https://news.bg/world/mvf-iska-yasnota-za-ikonomicheskata-politika-ot-novoto-pravitelstvo-na-italiya.html", "text": "Повече яснота за икономическата политика от новото правителство на Италия. Това поискаха от Международния валутен фонд, цитирани от \"Ройтерс\". Според институцията, продължаващата неясното влияе негативно на пазарите. Това заяви директорът Кристин Лагард. Тя направи изявлението в Люксембург, на срещата на финансовите министри от еврозоната. \"Все още не сме чули каква е икономическата програма на новия италиански кабинет\", с тревога отбеляза тя. Тя добави, че предстои посещение на експерти в страната в следващите няколко седмици. Припомняме, че Италия от месец има ново, евроскептично правителство, съставено от \"Лига\" и \"Пет звезди\". Програмата му включва намаляване на данъците, увеличаване на ползите и реформа на съдебната система.То дойде на власт след тримесечна политическа криза, която разклати и пазарите в страната. ", "date": "2018.06.21", "title": "МВФ иска яснота за икономическата политика от новото правителство на Италия "}
{"url": "https://news.bg/society/nova-kamila-doyde-v-stolichniya-zoopark.html", "text": "Двугърбата камила Лени се настани в Столичния зоопарк. Екзотичната двугърба Леми идва в София от унгарския зоопарк \"Веспрем\" по линия на международния зоопарков обмен, съобщиха от Столичния зоопарк.У нас Леми ще живее в общо смесено местообитание с камилата Пешо и стадо камерунски мини кози на площ от 1000 кв. м.Настаняването на животните в местообитания е модерен начин на отглеждането им в зоопарковете, който им предоставя условия на живот, максимално близки до тези в естествената им среда.Сега в Столичния зоопарк има обособени още две смесени местообитания - експозицията на тревопасните животни, в която заедно живеят ръждиви кенгура и патагонски мари и Езерото за водоплаващи птици, в което съжителстват екземпляри от различни видове водоплаващи птици - поен лебед, ням лебед, черен лебед, лебедоподобна гъска, белобуза гъска, розов пеликан, зеленоглава патица и други.Плановете за развитие на Столичния зоопарк са насочени към планиране и групиране на животните в местообитания по географски райони.", "date": "2018.06.21", "title": "Нова камила дойде в Столичния зоопарк"}
{"url": "https://news.bg/world/turtsiya-ofitsialno-poluchi-dva-novi-iztrebitelya-f-35a.html", "text": "Турция официално получи два нови изтребителя Ф-35А на церемония в обект на американската компания \"Локхийд Мартин\" във Форт Уорт в американския щат Тексас, информира \"Дейли сабах\".Турската отбранителна индустрия е изиграла активна роля в производството на изтребителите пето поколение. Самолетите ще останат в САЩ за тренировки и ще бъдат доставени на Турция до ноември 2019 г.От 1999 г. Турция е партньор в проекта F-35 Joint Strike Fighter, консорциум от 9 държави. Анкара се очаква да получи 6 изтребителя до 2020 г.Четири самолета ще останат в САЩ до 2020 г., а два ще бъдат прехвърлени във военновъздушна база в турския източен вилает Малатия.Турция ще получи останалите 24 самолета от партида от 30 изтребителя до 2024 г. Първоначално страната поръча 10 Ф-35.Така турската държава за първи път се сдобива с изтребители пето поколение.Сенатът на САЩ се опитва да блокира доставката заради арестите в Турция и решението на Анкара да закупи руски зенитно-ракетен комплекс С-400.", "date": "2018.06.21", "title": "Турция официално получи два нови изтребителя Ф-35А"}
{"url": "https://news.bg/weather/zhalt-kod-za-valezhi-i-gradushki-v-5-oblasti-utre.html", "text": "Жълт код за опасно време е обявен за днес в 5 области на страната. Това съобщават от НИМХ на БАН. Кодът е в сила за областите Видин, Враца, Ловеч, Монтана и Плевен. След обяд и през нощта срещу събота ще се развият гръмотевични бури. Ще има локални градушки и значителни извалявания с количества 20-30 л/кв.м.Вечерта ще се усили и северозападният вятър, чиито пориви ще достигат скорост до 20-24 м/с.Максималните температури ще са между 27 и 33 градуса. Очаква се чувствително захлаждане през следващите дни.  ", "date": "2018.06.21", "title": "Жълт код за валежи и градушки в 5 области днес"}
{"url": "https://news.bg/world/satrudnichestvoto-obsadiha-stoltenberg-i-mey.html", "text": "Дългогодишното сътрудничество обсъдиха генералният секретар на НАТО Йенс Столтенберг и британският премиер Тереза Мей. Това съобщиха от пресцентъра на Алианса. Двамата проведоха съвместна пресконференция след срещата си в Лондон. Столтенберг изрази задоволство от ролята на Кралството в НАТО. По думите му, тя е пример от много години. Той открои сред британските приноси мисията в Афганистан, помощта в Естония, средствата, които отделя годишно Лондон за НАТО и други. По думите му, няма съмнение, че могат да разчитат един на друг. Предстои среща на върха на 11 и 12 юли, която двамата също засегнаха. Темата за партньорството със САЩ не бе подмината. По думите на Столтенберг, то остава от изключително значение, въпреки различията от последните години. ", "date": "2018.06.21", "title": "Сътрудничеството обсъдиха Столтенберг и Мей "}
{"url": "https://news.bg/world/liderat-na-upravlyavashtata-partiya-v-rumaniya-osaden-na-3-5-g-zatvor.html", "text": "Лидерът на управляващата Социалдемократическа партия в Румъния Ливиу Драгня е осъден на три години и половина затвор от Върховния съд за подстрекаване към злоупотреба със служебно положение, информира \"Ройтерс\".Драгня, който също е председател на долната камара на парламента, е признат за виновен по обвинения, че е принудил държавна агенция да плаща заплати на две жени между 2006 и 2013 г., макар че те са били наети от партията му.Политикът отхвърля обвиненията.Драгня обжалва присъдата. Той ще остане лидер на партията и председател, докато тече процесът по обжалване.Ливиу Драгня е оправдан по друг случай за фалшификация.", "date": "2018.06.21", "title": "Лидерът на управляващата партия в Румъния осъден на 3,5 г. затвор"}
{"url": "https://news.bg/world/tramp-sprya-sadebnoto-presledvane-na-nelegalni-semeystva.html", "text": "Администрацията на президента на САЩ Доналд Тръмп ще прекрати съдебното преследване на родителите, които незаконно са влезли в страната с децата си.Това съобщава \"Ройтерс\", позовавайки се на вестник \"Вашингтон пост\", който цитира американски източник.На граничните патрули им е наредено да прекратят изпращането на родители с децата им пред федерален съд.Представителят поясни, че временно се прекратява съдебното преследване на пълнолетни, които са членове на семейства, докато имиграционните власти на САЩ не се сдобият с необходимите ресурси.Междувременно американски медии съобщават, че първата дама Мелания Тръмп е в тексаския граничен град Макалън, за да посети център с деца, които са изпратени от американските власти, след като семействата им незаконно са пресекли границата на Мексико със САЩ.Тя също ще посети център на граничните и митническите власти.В неделя първата дама призова да се намери решение по казуса, след като кабинетът на американския президент взе спорно решение да раздели родителите от децата на границата - общо около 2 300 деца. Впоследствие Тръмп отмени спорната мярка. ", "date": "2018.06.21", "title": "Тръмп спря съдебното преследване на нелегални семейства"}
{"url": "https://news.bg/energy/balgarskiya-prinos-kam-energiyniya-sayuz-otchete-temenuzhka-petkova.html", "text": "България е дала приноса си към развитието на Енергийния съюз по време на първото председателство на Съвета на ЕС.Това заяви министърът на енергетиката Теменужка Петкова по време на участието си в панела \"Европейски енергиен съюз\", част от Икономическия форум в Пловдив.Това съобщиха от Министерството на енергетиката. Основните законодателни предложения от пакета \"Чиста енергия за всички европейци\" обхващат възобновяемите източници, енергийната ефективност, енергийния пазар и управлението на Европейския енергиен съюз. През изминалите шест месеца председателството работи усилено и напредъкът по досиетата е значим\". Пакетът \"Чиста енергия за всички европейци\" включва законодателни предложения, насочени към запазване конкурентоспособността на Европа в прехода към декарбонизация.Успешно финализирани в рамките на българското председателство бяха директивата за енергийната ефективност, която предвижда индикативна цел за страните членки от 32.5% до 2030 г. и директивата за енергия от възобновяеми източници със заложен дял от 32% в крайното потребление, каза още тя. По думите й финализираните енергийни досиета от българското председателство са условие за гарантиране на пазарното развитие като основен двигател на енергийните политики на европейско равнище.Енергийният министър запозна участниците в дискусията и с актуалното състояние на енергийната инфраструктура в региона на Западните Балкани, които са и основен приоритет по време на българското европредседателство.\", каза Петкова.", "date": "2018.06.21", "title": "Българския принос към Енергийния съюз отчете Теменужка Петкова"}
{"url": "https://news.bg/world/germaniya-spechelila-eur3-mlrd-ot-dalgovata-kriza-v-gartsiya.html", "text": "Закъсала Гърция бе избавена общо три пъти от държавен фалит. Но и спасителите ѝ извлякоха ползи: от 2010 година насам Германия е спечелила близо 3 милиарда евро от помощите за Гърция, съобщава Германия очевидно извлича огромни ползи от милиардните помощи за Гърция. Oт 2010 година насам в германския бюджет са се влели общо 2,9 милиарда евро печалби от лихви.Това става ясно от отговор на федералното правителство на запитване на Зелените.Откъде идват тези близо 3 милиарда?Ето и конкретните числа: германският бюджет е спечелил най-много от покупките на гръцки държавни облигации в рамките на програмата \"Securities Market Programme\" (SMP). Печалбите от покупката на облигации, натрупани до 2017 година в германската Бундесбанк, възлизат на 3,4 милиарда евро. Само през 2013 и 2014 година печалбите са били преведени на Eвропейския спасителен фонд (ESM) и на самата Гърция. Така под черта остава чиста печалба в размер на 2,5 милиарда евро. Към тази сума се прибавят 400 милиона евро печалби от лихви по кредит на държавната банка за възстановяване и развитие KfW.\"\", казва в тази връзка германският политик от партията на Зелените Свен-Кристиан Киндлер. Не е нормално германското правителство да санира държавния бюджет с печалби, натрупани покрай кризата в Гърция, добавя експертът по бюджетните въпроси.От 2010 година насам Гърция е зависима от финансовата подкрепа на МВФ и на европейските си партньори. В замяна на по-евтини кредити в размер на близо 274 милиарда евро страната се задължи да въведе строги мерки за икономии и да проведе структурни реформи. По данни на ЕК само през последните три години в Гърция са били осъществени 450 такива мерки.Край на помощитеСрокът на сегашната помощна програма в размер на 86 милиарда евро изтича на 20 август, а днес (21 юни) финансовите министри от еврозоната договарят условията за окончателно прекратяване на помощите.Междувременно Гърция отново отбелязва стопански прираст и дори бюджетен излишък. Ако изключим, естествено, обслужването на дълговете.Въпреки това икономическото положение е всичко друго, но не и розово: всеки пети грък е безработен, а държавните дългове представляват около 180 процента от БВП.", "date": "2018.06.21", "title": "Германия спечелила €3 млрд. от дълговата криза в Гърция"}
{"url": "https://news.bg/world/tramp-severna-koreya-unishtozhi-4-golemi-yadreni-obekti.html", "text": "Северна Корея унищожи 4 големи ядрени обекти. Това е заявил американският президент Доналд Тръмп, цитиран от РИА \"Новости\".Той направи това изявление по време на митинг в щата Минесота. По думите му, Пхенян следва договорките за ядрено разоръжаване до момента. Със задоволство той отбеляза демонстрираното желание за сътрудничество. САЩ обявиха по-рано, че официално отменят военните учения в Южна Корея, които Северът приемаше години наред като провокация. Припомня се историческата среща в Сингапур между Тръмп и севернокорейския лидер Ким чен Ун. ", "date": "2018.06.21", "title": "Тръмп: Северна Корея унищожи 4 големи ядрени обекти "}
{"url": "https://news.bg/world/gartsiya-predupredi-turtsiya-da-se-vazdarzha-ot-agresiya.html", "text": "Остро предупреждение към Турция отправи гръцкият военен министър Панос Каменос, цитиран от \"Екатимерини\".Той \"препоръча\" на Анкара да уважава суверенитета на държавата му В противен случай, Атина няма да се поколебае да отговори подобаващо. Той направи изявлението по време на посещението си в Кипър, където се срещна с кипърския си колега. Каменос подчерта, че гръцките власти искат една различна Турция, която да тръгне по различен път - на уважение и спазване на човешките права, на мира.  заяви той. Повод за изказването му стана задържането на гръцки военни от турските власти. Повод за ареста е случайно пресичане на границата. Направеното изявление точно в Кипър обаче припомня и обтегнатите отношения между Турция, Гърция и островната държава. Преговорите така и не достигнаха до успешен край, а непрекъснатото заявяване на териториални претенции не спомага за деескалация на напрежението. ", "date": "2018.06.21", "title": "Гърция предупреди Турция да се въздържа от агресия "}
{"url": "https://news.bg/crime/za-izmama-sas-samoletni-bileti-preduprezhdavat-aviokompanii.html", "text": "За измама със самолетни билети предупреждават авиокомпании, предаде Nova. Нискотарифната \"Wizz Air\" съобщи за уебсайт и Facebook страница със съмнителен домейн и външен вид, подобен на оригиналния.Те мамят потенциални клиенти с предложението за закупуване на два билета за 1 евро, ако споделят поста и коментират във Facebook.От превозвача съветват да не се използват различни от истинските, които поддържа той. Други авиокомпании също се оказват жертва на измамната схема, в която е въвлечрно и тяхното име. Те също призовават потребителите да не се доверяват на подобни оферти.", "date": "2018.06.21", "title": "За измама със самолетни билети предупреждават авиокомпании "}
{"url": "https://news.bg/world/us-kongresat-otlozhi-za-utre-glasuvaneto-na-zakona-za-imigrantite.html", "text": "Американският Конгрес взе решение да отложи гласуването на законопроекта за семействата на нелегалните имигранти. То ще се проведе утре. Това са съобщили източници и от двете партии, цитирани от USA Today. Републикански конгресмен, който е сред вносителите, е изразил склонност да се даде време на колегите му да се запознаят с предлагания текст, да зададат въпросите си, за да вземат после решение. Но в същто време е отсякъл, че повече от ден не може да им бъде даден. Законопроектът се считаше като компромис между умерените крила на двете паатии по оспорваната тема. Според агенцията, това е знак, че документът няма достатъчно подкрепа, за да бъде приет.  Припомняме, че по-рано стана ясно, че администрацията на президента на САЩ Доналд Тръмп ще прекрати съдебното преследване на родителите, които незаконно са влезли в страната с децата си.Това се случва след заявеното намерение за следване на политиката на \"Нулева толерантност\", изказването на самия Тръмп, че САЩ не са мигрантски лагер и отказът на администрацията му да се извини след изнесената статистика колко деца са били принудително разделени от семействата им. Последва силен обществен натиск по темата и промяна в официалната политика.  Първата дама на САЩ Мелания Тръмп взе отношение по темата, както и посети мигрантски лагер по границата с Мексико. ", "date": "2018.06.21", "title": "US Конгресът отложи за утре гласуването на закона за имигрантите "}
{"url": "https://news.bg/world/skandal-s-yaponski-sluzhitel-obyadval-3-minuti-predi-pochivkata.html", "text": "Служител в японски град е порицан и глобен за многократно напускане на бюрото по време на работните часове, но само за около три минути, за да си купи обяд, информира АФП.Служителят, който работи във водоснабдяването в западния град Кобе, е направил 26 нарушения за седем месеца, обяви говорител.\"Обядът е от 12,00 часа до 13,00 часа. Той е напускал бюрото си преди почивката\", поясни представителят.64-годишният служител е наказан с отнемане на половината му надница. Ръководството на компанията свика пресконференция, за да се извини.\"Дълбоко съжаляваме за това лошо поведение. Съжаляваме\", обяви представител на компанията пред журналисти и се поклони.Служителят е нарушил закон за обществени услуги, който гласи, че служителите трябва да се концентрират на работното си място.Новината предизвика разгорещен дебат в японските социални медии, като повечето защитават санкционирания служител.През февруари градските власти отстраниха служител от работа за месец, след като няколко пъти напускал работното място, за да си купи храна по време на работа.", "date": "2018.06.21", "title": "Скандал с японски служител, обядвал 3 минути преди почивката"}
{"url": "https://news.bg/int-politics/vishegradskata-chetvorka-boykotira-minisreshtata-na-varha-v-bryuksel-za-migrantite.html", "text": "Полша и другите три страни от Вишеградската четворка (Унгария, Чехия и Словакия) обявиха, че ще бойкотират срещата в неделя в Брюксел, организирана от председателя на Европейската комисия Жан-Клод Юнкер, на която ще се обсъжда политиката относно мигрантите на Общността, съобщава \"Франс прес\".Премиерът на Полша Матеуш Моравиецки определи срещата в неделя като \"неприемлива\", след като страните от Вишеградската четворка се срещнаха днес в унгарската столица Будапеща.\"Няма да присъстваме, те искат отново да лансират предложението, което вече отхвърлихме\", изтъкна полският премиер.От своя страна неговият унгарски колега Виктор Орбан коментира, че срещата в Брюксел е \"против нормалните обичаи на ЕС\" и че подходящият форум е срещата на лидерите на страните членки на ЕС, насрочена за следващата седмица.", "date": "2018.06.21", "title": "Вишеградската четворка бойкотира минисрещата на върха в Брюксел за мигрантите"}
{"url": "https://news.bg/society/meteorolozite-ot-ban-spirat-protesta.html", "text": "Метеоролозите от НИМХ на БАН вероятно ще прекратят протестите. Това стана ясно след проведена среща на просветния министър Красимир Вълчев с ръководствата на БАН и института, съобщи БНР. Вълчев обеща, че ще предложи промяна в Закона за БАН, с която парите за Академията да бъдат разпределени по дейности. Така средствата за института ще бъдат обособени на отделен ред в бюджета на БАН. Това е и искането на протестиращите.  Това каза на брифинг председателят на Българската академия на науките (БАН) акад. Юлиан Ревалски, цитиран от \"Фокус\".  заяви още акад. Ревалски.По думите му в по-следващи етапи ще търсят също решения.  добави той.Припомняме, че служители на Националния институт по метеорология и хидрология излязоха днес пред сградата на Българска академия на науките на протест.Причината за недоволството е недостигът във финансирането на института и недостатъчното средства за функционирането му.Протестиращите носеха транспаранти с надписи: \"Инженер в НИМХ равно на чистач в БАН\", както и \"Решение на Общото събрание на БАН ощетява НИМХ\".\"Срамота е за нас!\" възмути се проф. Христомир Брънзов, директор на института.Той предупреди, че липсата на средства ще доведе до спиране на прогнозата за времето. ", "date": "2018.06.21", "title": "Метеоролозите от БАН спират протеста"}
{"url": "https://news.bg/world/belgiyski-grad-prevrashta-izostaven-hangar-v-megabordey.html", "text": "Изоставен хангар със статут на архитектурен паметник ще бъде превърнат от белгийските власти в град Остенде в бордей, за да приеме жрици на любовта, които ще бъдат преместени от квартал в крайморския град, пише \"Гардиън\".Мегабордеят, известен като Хангар на любовта, ще бъде управляван от компания, която има бордей с 51 стаи в Антверпен, известен като Вила Тинто.По план кварталът на червените фенери \"Хазеграс\" ще бъде прочистен. В хангара ще има бар, пивоварна и други неща.Планът е описван като \"лудост\" от неправителствената организация Oostendse Oosteroever, която настоява хангарът да бъде превърнат в музей на морското минало на града.Проституцията в Белгия е законна и от 1995 година са разрешени обособени места. Смята се, че около 26 000 жени работят в сектора в страната. Според властите 80% от проститутките са жертва на трафик или експлоатация от престъпни организации.Кметът на Остенде смята, че промяната ще гарантира повече сигурност.Според белгийските закони фасадата на хангара не може да бъде променяна, но строителната фирма, която работи с градските власти, има свободата да промени интериора.", "date": "2018.06.21", "title": "Белгийски град превръща изоставен хангар в мегабордей"}
{"url": "https://news.bg/int-politics/stranite-ot-afrika-otryazaha-evropeyskiya-sayuz-za-tsentrove-za-migranti.html", "text": "Европейският комисар по миграцията Димитрис Аврамопулос призна, че нито една страна от Северна Африка все още не се е съгласила да приема центрове за проверка на мигранти, в които да се обработват кандидатурите на мигрантите, пише британският в. \"Гардиън\".Подробности за плана на Европейския съюз за предотвратяване на удавянията на мигранти в морето се появиха днес, след като Италия разкритикува дневния ред на извънредната минисреща на високо равнище на ЕС в неделя в Брюксел, че не ѝ предлага достатъчно, за да ѝ помогне да се справи с пристигащите мигранти.Аврамопулос заяви, че ЕС иска да \"засили сътрудничеството\" си с Алжир, Египет, Либия, Тунис, Нигер и Мароко, след като той обяви намерението за създаване на \"схема за регионално дебаркиране\".Досега никоя африканска страна не се е съгласила да приеме центрове за проверка на мигранти, потвърди той. \"Това трябва да се обсъди с тези страни. Официално предложение не беше сложено на масата\", обясни Аврамопулос.Идеята за центрове за обработка на мигрантите извън границите на ЕС остава бегла засега, като редица политически, практически и правни въпроси остават без отговор. Остава неясно например дали мигрантите на спасителен кораб в европейски води могат да бъдат върнати в северноафриканска страна.Тахар Шериф, посланикът на Тунис в ЕС, заяви: \"Предложението беше изпратено на ръководителя на нашето правителство преди няколко месеца по време на посещение в Германия, от Италия също сме получавали запитване, а отговорът е ясен: не!\"\"Нямаме нито капацитет, нито средства за организиране на тези центрове за задържане. Ние вече страдаме много от това, което се случва в Либия, което е ефект от европейските действия\", допълни представителят на Тунис.Той подчерта, че страната му е изправена пред достатъчно проблеми с безработицата, като не иска да си навлича нови проблеми, докато Нигер заяви, че съществуващите центрове в страната, които приемат мигранти от лагери за задържане в Либия, вече са пълни.", "date": "2018.06.21", "title": "Страните от Африка отрязаха Европейския съюз за центрове за мигранти"}
{"url": "https://news.bg/politics/rumen-radev-nasarchi-sarbiya-po-evropatya-y.html", "text": "България е готова да подкрепя Сърбия за постигане на членство в ЕС. Това стана ясно от думите на българския президент Румен Радев на съвместна пресконференция с президента на Република Сърбия Александър Вучич в Белград. Българският президент Румен Радев е на двудневно официално посещение в Република Сърбия по покана на своя колега Александър Вучич.Румен Радев призова и за създаването на нов гранично-контролен пропускателен пункт на границата между България и Сърбия.Румен Радев призова за по-активна работа в сферата на речния туризъм и търговия и по-мащабно участие в съвместни проекти за трансгранично сътрудничество. Двамата изтъкнаха общите инфраструктурни проекти - завършването на автомагистралата между Белград и София, електрификацията на железопътната линия Ниш-Димитровград-София, изграждането на газов интерконектор. \"Когато говорим за свързаност, трябва да прилагаме всеобхватен подход\", каза Радев.Според него включването на Сърбия в общото въздушно пространство на Европа е ключов общ приоритет за безопасността и ефективността на въздушния транспорт и интеграцията на Република Сърбия в ЕС.По думите на българския президент времевата рамка за присъединяване на Сърбия към ЕС, зададена от Европейската комисия до 2025 година, е амбициозна, но постижима цел. Тя изисква солидна мобилизация и воля за реформи в областта на политическия, икономическия и обществения живот на страната.Ръстът в стокообмена между двете страни надхвърля 1 млрд. евро годишно. Това е удовлетворително за двамата президенти.Историческото помирение, върху което е изградена единна Европа, трябва да намери своето място и на Балканите, категорични бяха и двамата президенти.Според двамата президенти отстояването на европейската перспектива в региона изисква смелост, загърбване на езика на омразата, установяване на трайно добросъседство и зачитане на правата на националните малцинства.Според Радев изграждането на добросъседски отношения в региона са исторически шанс, който ще гарантира европейската интеграция на Балканите и ще покаже, че уроците от миналото са научени.През втория ден на визитата президентът Румен Радев заедно със сръбския си колега ще проведе първа по рода си съвместна среща с представители на българското национално малцинство в Димитровград.\"Очакваме нашето национално малцинство да усети силната подкрепа на сръбската държава и позитивните промени в сръбското законодателство за малцинствата да донесат реални промени в ежедневието на нашите сънародници\", заяви Румен Радев и призова за конструктивен диалог и конкретни действия за подобряване на достъпа на българското малцинство до здравеопазване.По време на срещата между двамата президенти бе обсъдена възможността за обучението на български език за сънародниците ни в Сърбия. Изразена беше взаимна готовност за подписването на конкретни спогодби, които да регламентират сътрудничеството в тези сфери.Президентът Александър Вучич потвърди и готовността на сръбската страна да предприеме практически действия за развитието на трансграничния регион и да осигури финансиране на медии на роден език за българското малцинство.Сръбският държавен глава отбеляза отличния двустранен диалог между България и Сърбия, който дава практически резултати в търговския обмен и ръста в туризма. \"Тези постижения са особено важни, защото правят нашите два народа все по-близки. От огромно значение за нас е да гледаме към бъдещето, а не към миналото, да почитаме заедно своите загинали герои и да отворим нова страница\", каза още държавният глава Александър Вучич.По-рано през деня държавният глава беше посрещнат с официална церемония пред Палата Сърбия от своя колега Александър Вучич в столицата Белград.През първия ден на посещението си българският държавен глава проведе срещи и с министър-председателя на Сърбия Ана Бърнабич и с председателя на Народната скупщина Мая Гойкович.Румен Радев също ще поднесе венец на Паметника на незнайния воин в местността Авала в Белград.През втория ден на посещението двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.В състава на официалната делегация на държавния глава Румен Радев в Република Сърбия участват ректорът на Софийския университет \"Св. Климент Охридски\" проф. Анастас Герджиков, началникът на Военномедицинска академия бриг. ген. проф. д-р Венцислав Мутафчийски и генералният директор на ДП РВД Георги Пеев, които ще проведат разговори със свои сръбски колеги в Белград.", "date": "2018.06.21", "title": "Румен Радев насърчи Сърбия по европътя й"}
{"url": "https://news.bg/economics/ministar-porozhanov-ochakva-se-dobra-rekolta-ot-pshenitsa-nad-6-mln-tona.html", "text": "Над 88% от посевите с пшеница са в добро и много добро състояние. Очакванията са за добра реколта от над 6 млн. тона. Това заяви министърът на земеделието, храните и горите Румен Порожанов при откриването на жътвената кампания в землището на сливенското село Жельо войвода.В България площите с пшеница са около 11,5 млн. дка, от ечемик -1,150 млн. дка, а от маслодайна рапица - 1,850 млн. дка.\"И тази година българската пшеница ще бъде с високо качество, няма да има проблеми с реализацията, още повече при проблемите с климатични условия в Украйна и Русия, които са основни производители и техните добиви няма да са големи\", коментира още министър Порожанов.Пропадналите площи с пшеница и ечемик у нас заради лошо време са под 0,1%, а при рапицата - 0,3%.Изкупните цени в момента са малко под 300 лв. за тон пшеница, фючърсите за септември са над 350 лв. за тон, а тези за декември се очаква да бъдат още по-високи.", "date": "2018.06.21", "title": "Министър Порожанов: Очаква се добра реколта от пшеница – над 6 млн. тона"}
{"url": "https://news.bg/world/oon-novite-zakoni-na-ungariya-sa-skandalni-i-ksenofobski.html", "text": "Новите унгарски закони, които криминализират подпомагането на бежанци, са скандални и ксенофобски.Това се казва в съобщение на Върховния комисар на ООН за бежанците Зейд ал Хюсейн, информира \"Ройтерс\"., подчертава той.Парламентът на Унгария одобри пакет от закони, които криминализират подпомагането на нелегални имигранти.Официално пакетът закони е наричан \"Спри Сорос\". Предвижда се наказателно преследване на физически лица и организации, подпомагащи бежанци и нелегални мигранти да се сдобият със статут за пребиваване в Унгария.", "date": "2018.06.21", "title": "ООН: Новите закони на Унгария са скандални и ксенофобски"}
{"url": "https://news.bg/int-politics/tezhka-kriza-na-obshtestvenoto-doverie-kam-pravitelstvata-v-demokratichnite-strani.html", "text": "Демократичните страни по света са изправени пред тежка криза на общественото доверие. Това е заключението на голямо социологическо проучване, публикувано днес, съобщава \"Ройтерс\".Докладът на германската социологическа агенция Dalia Research, озаглавен \"Индекс на възприятие на демокрацията 2018\", е установил, че доверието в правителствата изглежда дори по-ниско сред хората в демократичните страни, отколкото в държавите, смятани от социологическата агенция за недемократични.\"Най-големият риск за демократичните страни в момента е, че обществеността вече не ги вижда като демократични\", изтъква Нико Ясперс, който е изпълнителен директор на Dalia Research.На въпрос \"смятате ли, че вашето правителство действа във ваш интерес?\", 64 процента от анкетираните, живеещи в демократични страни, за отговорили \"рядко\" или \"никога\".В недемократичните страни 41 процента са посочили същото, според проучването, в което са участвали 125 хил. души в 50 страни.Кения, Австрия, Португалия, Швеция и Дания са страните, в които най-голям процент хора са заявили, че правителството не е действало в техен интерес.Кения е категоризирана като \"частично свободна\", а останалите четири страни като \"свободни\" в класацията на американската неправителствена организация Freedom House, която Dalia Research са използвали за целта на проучването.Хората в Саудитска Арабия, Египет, Турция и Китай, всички те категоризирани като \"несвободни\", най-рядко са давали този отговор.Запитани \"чувствате ли, че гласът на хора като теб има значение в политиката?\" 54 процента от гражданите в демократичните страни са отговорили, че гласовете им \"рядко\" или \"никога\" имат значение, в сравнение с 46 процента в недемократичните страни.От десетте страни, които са имали най-висок процент на хора, които посочват, че техните гласове рядко или никога не са били чувани, девет са демокрации.\"Въпреки че гражданите в демократичните общества биха могли свойствено да бъдат по-критични към правителството си в сравнение с онези, които живеят в недемократични общества, възприятието е често толкова важно, колкото и реалността, и следователно последиците от констатациите остават съществени и себеопознавателни\", се изтъква в доклада.", "date": "2018.06.21", "title": "Тежка криза на общественото доверие към правителствата в демократичните страни"}
{"url": "https://news.bg/world/london-razkri-usloviyata-za-prestoy-na-grazhdanite-na-es-na-ostrova-sled-brekzit.html", "text": "Великобритания разкри схемата за престой на гражданите на ЕС на Острова след Брекзит, съобщават \"Гардиън\" и Би Би Си.Правителството обещава да ускори процеса по регистрация на гражданите на ЕС, които искат да останат във Великобритания след Брекзит. Молбите за оставане на Острова ще бъдат решавани \"за дни\" вместо за 6 месеца.Разкривайки подробности за \"схемата за установяване\" на граждани на ЕС, Министерството на вътрешните работи обеща процесът по разглеждане на молбите да бъде \"кратък, прост и дружелюбен\", като ще се изхожда от това да се приемат заявленията и да не се отхвърлят.Вътрешният министър Саджид Джавид заяви, че със схемата британското правителство се ангажира да защити правата на гражданите на ЕС, които вече пребивават на Острова.Искаме да останат и искаме процесът да бъде възможно най-облекчен, добави той.От публикуван от , който е от 57 страници, става ясно, че поетапно схемата ще заработи от по-късно тази година и заявленията ще могат да се подават онлайн или чрез мобилни телефони с операционна система Android, но не и с iPhones.Заявлението ще струва 65 британски лири на човек, като за дете е наполовина по-евтино. Гражданите на ЕС ще получат личен номер, но не и физическа карта, който ще трябва да използват при ползване на обществени услуги, включително за здравеопазване, работа и наем на имот.Критикувано през последните 18 месеца заради отношението на Лондон към гражданите на ЕС, вътрешното министерство обещава да предложи \"човешки\" контакт с всеки, който се нуждае от помощ, включително и за тези, които нямат възможност да пуснат молбата онлайн.Изчислено е, че ведомството ще трябва да разглежда по 4 500 молби на ден, за да премине през 3,2 милиона заявления преди програмата да завърши през юни 2021 г. Но броят може да бъде дори по-висок, тъй като според министерството между 3,2 и 3,8 милиона граждани на ЕС се предполага, че имат право да участват в схемата.Европейците ще трябва да представят паспорта си или лична карта с дигитална снимка и вътрешното министерство автоматично ще проверява различните правителствени агенции за доказателства, че живеят на Острова.Молбата на всеки, който има присъда по-голяма от 12 месеца, може да бъде отхвърлена, въпреки че проверката на съдебното минало във Великобритания и ЕС няма да бъде автоматична.Ако граждани на ЕС не искат да подадат молба, като използват национален осигурителен номер и данъчни документи, Министерството на вътрешните работи ще приеме други доказателства за пребиваване, включително документи за платени местни данъци, за наем или ипотека и други сметки.Схемата ще работи две години и половина. Тези, които живеят на Албиона по-малко от пет години, ще получат \"предварително уреден статут\", който ще бъде заменен с напълно \"уреден статут\" след период от пет години.Новият статут ще се разглежда като път към британско гражданство, което слага край на нуждата гражданите на ЕС във Великобритания да преминават през процес на постоянно пребиваване.Гражданите на ЕС ще трябва да отговарят на три \"прости\" въпроса онлайн, ако искат да продължат да живеят на Острова след Брекзит.Британските власти ще поискат от тях да докажат личните си документи, дали са осъждани и дали живеят във Великобритания. Отговорите ще бъдат проверявани в база данни на правителството.Според статистиката във Великобритания живеят 3,8 милиона граждани на ЕС, а в съюза пребивават 900 000 британски граждани.", "date": "2018.06.21", "title": "Лондон разкри условията за престой на гражданите на ЕС на Острова след Брекзит"}
{"url": "https://news.bg/politics/borisov-bil-lichen-garant-za-sporazumenieto-s-turtsiya.html", "text": "Премиерът Бойко Борисов ще настоява за начин за справяне с мигрантската криза в речта си пред Първия икономически форум в Пловдив.Съжалявам, че колегите не се съгласиха на това, което предложих преди 3-4 години. Сега нямаше да сме в тази ситуация, каза той и обясни предложението си с пример. Когато стане наводнение, първо чакаме да спре водата и след това чистим, ремонтираме. Същото е с мигрантската вълна, каза Борисов.Тя (мигрантската вълна) мина и отнесе цели държави, политически системи, политически партии, обясни ситуацията той  за справянето с мигрантската криза.Според Борисов е наложително първо да се спре на 100% притока на мигранти към ЕС. \"Говорим за икономически (мигранти - б.р.) - всички, различни от тези, които бягат от войната. Тези, които бягат от войната съхраняваме в центрове извън територия на съответната държава, за която си плащаме. Има и европейски държави, които участват във войните, не сме всички като България и Гърция миролюбиви\", каза Борисов.След това по график - ако гръцкият бизнес иска работници - харесал си, поема грижата за тях, - остават, обясни възможностите да останат тук достигналите до Европа жители на други континенти.Всички останали се връщат в своите държави да възстановят след войната - по име, с пръстови отпечатъци, с медицински прегледи. Държавите на предната линия - България, Гърция, Италия, Испания, където натискът от Африка е огромен... призна Борисов.Според него, колкото и пари да струва на ЕС, може да се купят още кораби, ако трябва, да се назначат още граничари и полицаи, и да се прекрати достъпа (на мигранти до стария континент - б.р.).Това ще успокои населението в Европа, ще е гарантирано за своите външни граници и тогава най-хуманно може да се говори какво ще се прави с този милион-два или ако някой ги е преброил колко са, вижда решението премиерът.Като втора точка за решаване на проблема той определи, че споразумението с Турция трябва да важи. Австрия и Италия са против в този момент.То трябва да обхване Гърция и България, каза Борисов и изтъкна своя принос за изпълнението на споразумението. \"Личен гарант съм за това с президента Ердоган. Тези, които искат вот на недоверие да си спомнят бунтовете в Харманли, в Овча купел - каква беше тогава. С вродената ми скромност... ако не им напомняш...\", каза Борисов по адрес на опозицията, която в сряда внесе \".\"Кажете едно \"Благодаря!\", прикани той опозицията. Относно репликата, че това правителство е вредно за страната ни той запита - с кое сме вредни, единствени в Европа сме отсекли мигрантската вълна.", "date": "2018.06.21", "title": "Борисов бил личен гарант за споразумението с Турция"}
{"url": "https://news.bg/crime/osadiha-na-13-godini-ubiets-na-18-godishna.html", "text": "По внесен обвинителен акт на Окръжна прокуратура - Сливен, осъдиха на 13 години и 4 месеца \"лишаване от свобода\" Милан Й., убил 18-годишно момиче.На 13 януари в Твърдица, обл. Сливен, умишлено убил 18-годишната, като деянието е извършено по особено мъчителен начин и смъртта е настъпила на 19 януари. Той получава и допълнително 6 месеца затвор по предходна присъда.Присъдата е постановена по реда на съкратеното производство и е произнесена само 5 месеца след извършване на тежкото умишлено престъпление в резултат на отличната работа на разследващи и магистрати. Наказанието трябва да бъде изтърпяно при първоначален \"строг\" режим в затвор.Присъдата на Окръжен съд - Сливен може да бъде обжалвана пред Апелативен съд - Бургас.", "date": "2018.06.21", "title": "Осъдиха на 13 години убиец на 18-годишна "}
{"url": "https://news.bg/world/frantsiya-predupredi-za-vaorazheni-konflikti-v-kosmosa.html", "text": "Франция трябва да инвестира повече средства за следене в Космоса, за да гарантира, че никога няма да се превърне в арена на бъдещи войни. Това заяви френският военен министър Флоранс Парли, цитирана от \"Ройтерс\".Дни след като президентът на САЩ Доналд Тръмп съобщи, че е наредил да се създадат космически войски, Парли коментира, че Франция, ядрена сила, вярва, че Космосът може да стане арена на бъдещи конфликти.\"\", каза министърът пред телевизия Франс 2.Парламентът на Франция дебатира законопроект за въоръжаването за периода 2019-2025 г., в който се подчертава, че \"Космосът е основен стратегически интерес\".", "date": "2018.06.21", "title": "Франция предупреди за въоръжени конфликти в Космоса"}
{"url": "https://news.bg/world/satrudnichestvoto-s-rusiya-e-klyuchovo-za-mir-na-koreyskiya-poluostrov-obyavi-mun-dzhe-in-v-moskva.html", "text": "Президентът на Южна Корея Мун Дже-ин заяви, че сътрудничеството с Русия е ключово за мир на Корейския полуостров, информира \"Ройтерс\", позовавайки се на руски медии.Мун е на тридневна визита в Русия, където ще проведе разговори с руския си колега Владимир Путин.Пред Държавната дума на Русия южнокорейският лидер отбеляза, че Пхенян е предприел реални стъпки към пълно ядрено разоръжаване.\"Йонхап\" информира, че Мун е провел среща с руския премиер Дмитрий Медведев. Двамата са се съгласили, че е необходимо да засилят сътрудничеството за ядрено разоръжаване на Корейския полуостров, а също така и двустранното икономическо партньорство.Това е първото посещение на президент на Южна Корея в Русия от 1999 г.", "date": "2018.06.21", "title": "Сътрудничеството с Русия е ключово за мир на Корейския полуостров, обяви Мун Дже-ин в Москва"}
{"url": "https://news.bg/int-politics/makron-zove-evropeytsite-da-se-boryat-s-prokazata-na-populizma.html", "text": "Президентът на Франция Еманюел Макрон обяви, че популизмът се разпространява в цяла Европа като болест, с която европейците трябва да се борят по-енергично, вместо да критикуват действията на проевропейски правителства като неговото, съобщава \"Ройтерс\".40-годишният френски държавен глава е подложен на натиск у дома заради неприемането на мигрантския кораб Aquarius, който крайнодесният италиански вътрешен министър Матео Салвини не допусна да акостира на италианските пристанища, предизвиквайки война на думи между Париж и Рим.По време на посещение в Бретан, в който има силни проевропейски настроения, Макрон призова коментаторите да се борят срещу онези, които \"мразят Европа\", вместо да го нападат.\"Можете да ги видите да се разпространяват като проказа в цяла Европа, в страни, където смятахме, че ще бъде невъзможно да ги видим отново, в съседни страни\", коментира Макрон.\"Те казват най-лошите неща, а ние започваме да свикваме с това. Те правят провокации, а никой не е ужасен от това\", добави той.Спорът между Париж и Рим за съдбата на Aquarius, кораб с повече от 600 мигранти на борда, включително жени и деца, въвлече папа Франциск и пося разделение в цяла Европа, обтягайки отношенията в крехката коалиция на германския канцлер Ангела Меркел.\"Ние обвиняваме европейците, че не са точно такива, каквито бихме искали да бъдат, а забравяме да заклеймим онези, които вече не са като нас, онези, които мразят Европа и прокарват плановете си\", подчерта Макрон.\"Ние свикнахме с крайностите в страни, които в продължение на години бяха проевропейски като нас, като по този въпрос нашите бизнес, журналистически и политически елити имат огромна отговорност\", добави френският държавен глава.", "date": "2018.06.21", "title": "Макрон зове европейците да се борят с \"проказата\" на популизма"}
{"url": "https://news.bg/politics/52-mln-lv-nuzhni-za-remonta-na-voennite-helikopteri.html", "text": "52 млн. лв. са необходими за ремонта на военните хеликоптери. Тези разчети е представил военният министър Красимир Каракачанов пред премиера Бойко Борисов на вчерашното заседание на Министерски съвет. Министър Каракачанов бе изслушан от депутатите в ресорната комисия по отбрана във връзка с трагичния инцидент, при който загинаха двама пилоти от борда на разбилия се военно-транспортен вертолет Ми-17.Сега стана ясно, че няма нито един летящ Ми-17, който е и най-необходим в пожароопасните сезони, тъй като може да носи до три тона вода. Министър Каракачанов заяви, че при необходимост ще се търси помощ от наши съседи. Той каза още, че парите за ремонт на хеликоптера Ми-17 са заложени и той е готов за ремонт още от началото на годината, но бюрократични спънки по обжалвания на процедурите, спират изпълнението на ремонта вече шести месец.Пред журналисти Каракачанов уточни, че е представил разчетите, които са необходими за вдигане хеликоптерите, които са на земята, и второ, е направил предложение за промени в Закона за обществените поръчки, с които да се спрат абсурдите - фирми, произвеждащи чорапогащници или банички да обжалват обществени поръчки за ремонти на военна техника. По думите на министър Каракачанов предложенията следва да бъдат съгласувани с Агенцията по обществените поръчки.\"Продължавам да смятам, че когато става въпрос за бойна техника, когато заводите за ремонт на бойна техника, са собственост на Министерство на отбраната - за каква обществена поръчка говорим и защо да даваме възможност на фирми, които нито са заинтересовани, нито могат да изпълнят подобни неща - да обжалват обществени поръчки\", попита Каракачанов.Той уточни, че вчера след заседанието на Министерски съвет е запознал с тези си предложения колегата си Томислав Дончев и финансовия министър Владислав Горанов. Въпросните 52 млн. лв. ще бъдат необходими в следващите две години. Стана ясно, че за всеки от хеликоптерите Ми 17 са необходими по 5 млн. лв. малко повече са парите нужни за Ми 24, а за кугърите около 8-9 млн. лв., за трите хеликоптера Бел сумата е около 3 млн. лв. Обсъжда се и възможността за сключване на предварителни договори за ремонт на военна техника при условие, че изпълнението им започне при наличност на финансов ресурс. \"Самата процедура със заводите, които трябва да доставят резервните части, се обжалва - по добре да имаш сключени предварителни договори\", коментира Каракачанов.Относно  стана ясно, че министърът очаква в срок от един месец да бъде готов доклада на военна полиция за случилото се. Депутатът от ГЕРБ Христо Гаджев настоя да бъде направено така, че семействата на двамата загинали пилоти да усетят подкрепа от страна на държавата още от следващия месец.Депутатите обсъждаха още и спорния момент с нальота на военните пилоти. Министър Каракачанов призна, че \"каквото и да си говорим\" - нальотът е крайно недостатъчен и за вдигането на военната техника във въздуха са нужни пари. Той коментира, че отношението на нелетящите към летящите е две към едно, което е крайно недостатъчно.", "date": "2018.06.21", "title": "52 млн. лв нужни за ремонта на военните хеликоптери"}
{"url": "https://news.bg/society/plamen-dimitrov-iska-resheniya-i-tsifri-ot-mtsp-za-horata-s-uvrezhdaniya.html", "text": "Социалният министър Бисер Петков да излезе с решение на проблемите на хората с увреждания. Това поиска президентът на КНСБ Пламен Димитров, предаде \"\". Освен това Димитров иска от Бисер Петков позиция колко ще струва решението на проблема.Димитров изтъкна, че е крайно време министерството да спре да взима позиция \"за\" или \"против\" решаването на проблемите, тъй като е ясно, че всички искат проблемите да се решат. Ведомството трябва да отговаря за начините, по които ще се справи с тези проблеми.Синдикатите подкрепят майките на деца с увреждания, категоричен е Дмитров. Той обаче изтъкна, че не споделя предложеното от омбудсмана Мая Манолова решение.Илюзия е, че Законът за личната помощ може да разреши проблемите. Манолова пишела законопроекта от повече от една година, обясни лидерът на КНСБ. Законопроектите обаче не били консултирани с всички хора с увреждания.Пламнен Димитров обясни, че данните на социалното министерство сочат, че за изминалата година 24 хиляди души са използвали различни асистентски услуги. От тях обаче 10 хиляди не са хора с увреждания. Въпреки това тези хора били с крещяща нужда от помощ, хора, които не могат да се грижат сами за себе си. Синдикалистът пита какво ще правят те, ако законът на Манолова се приеме.Припомняме във връзка с протеста на майките на деца с увреждания социалният министър , но ден по-късно беше . След него оставка подаде и зам. социалният министър Росица Димитрова. . Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.", "date": "2018.06.21", "title": "Пламен Димитров иска решения и цифри от МТСП за хората с увреждания"}
{"url": "https://news.bg/disasters/globalna-tragediya-devstvenite-gori-na-zemyata-izchezvat-vse-po-barzo.html", "text": "Първичните девствени гори на Земята са се свили с площ, по-голяма от Австрия в периода между 2014 и 2016 г., което е с 20 процента по-бързо в сравнение с предходното десетилетие. Това обявиха учени, докато ООН разкри инициатива за впрягане на \"неизползвания потенциал\" на аграрния и горския сектор за борба с климатичните промени, съобщава \"Франс прес\".Въпреки продължаващите от десетилетия опити за спиране на обезлесяването, близо 10 процента от девствените гори са били фрагментирани, смалили са се или просто са били изсечени от 2000 г. насам, според анализа на сателитни изображения.Среднодневната загуба на гори през първите 17 години на този век е била повече от 200 кв. км.\"Смаляването на първичните девствени гори представлява глобална трагедия, тъй като ние систематично разрушаваме решаваща основа за стабилността на климата\", изтъква Франсис Сиймор, която е старши изследовател в Института за световните ресурси и един от допринеслите за изследването, представено тази седмица на конференция в Оксфорд.\"Горите са единствената безопасна, природна, доказана и достъпна инфраструктура, с която разполагаме за улавяне и съхранение на въглерод\", уточнява ученият.Констатациите идват, след като Програмата на ООН за развитие и пет големи консервационни организации стартираха 5-годишен план, наречен Nature4Climate, за по-добро използване на сухоземните ресурси за намаляване на емисиите на парникови газове, причиняващи глобалното затопляне.\"37 процента от необходимото, за да останем под 2 градуса по Целзий увеличение на средната световна температура\", което е главната цел на Парижкото споразумение за климата, подписано от 196 страни, \"може да бъде осигурено от сушата\", отбелязва Андрю Стиър, който е президент и изпълнителен директор на Института за световните ресурси.\"Но само 3 процента от публичното финансиране за намаляване на емисиите отиват за проблеми на горите и земеделието - това трябва да се промени\", настоя той.Извън климата, последните горски диви масиви играят решаваща роля за поддържането на биоразнообразието, устойчивостта на времето, чистия въздух и качеството на водата.Около 500 млн. души по света зависят пряко от горите за поминъка си.Бъдеще без първични девствени гори?Т. нар. \"непокътнати горски пейзажи\", които могат да включват влажни зони и естествени тревни пасища, се дефинират като площи с размер най-малко 500 кв. км без видими следи в сателитните изображения от мащабно използване от страна на човека.Това означава, че в тях няма пътища, промишлено земеделие, мини, железопътни линии, канали и далекопроводи.Към януари 2017 г. в света е имало около 11,6 млн. кв. км гори, които все още отговарят на горепосочените критерии. От 2014 до 2016 г. тази площ е намалявала с повече от 87 000 кв. км всяка година.\"Много страни могат да загубят всички свои диви гори през следващите 15 до 20 години\", подчертава Питър Потапов от Университета в Мериленд и водещ учен на изследването.При настоящите тенденции, до 2030 г. първичните гори ще изчезнат в Парагвай, Лаос и Екваториална Гвинея, а до 2040 г. в Централноафриканската република, Никарагуа, Мианмар, Камбоджа и Ангола.\"Може да дойде момент в бъдещето, в който повече няма райони в света, които да се квалифицират като \"непокътнати\", предупреждава Том Евънс, който е директор по опазването на горите и справянето с климатичните промени в Дружеството за опазване на дивата природа.", "date": "2018.06.21", "title": "Глобална трагедия - девствените гори на Земята изчезват все по-бързо"}
{"url": "https://news.bg/crime/osadiha-sadeben-izpalnitel-na-5-godini-za-izmami-v-burgas.html", "text": "Окръжен съд - Бургас осъди на 5 години \"Лишаване от свобода\" съдебен изпълнител за финансови измами. Тодор М. ще лежи при първоначален общ режим.Съдът лишава подсъдимия от правото да заема длъжността \"държавен съдебен изпълнител\", както и от правото да упражнява професията \"частен съдебен изпълнител\" за срок от седем години.В периода от 4 ноември 2008 г. до 22 октомври 2009 г., като частен съдебен изпълнител, вписан в Камарата на частните съдебни изпълнители и с район на действие Окръжен съд - Бургас, присвоил 192 748.71 лв., от които 184 118.70 лв. собственост на взискателя \"Хераинженеринг - Чивпилов и Сие\" СД в ликвидация, с ликвидатор И. Ч., а 8 630.01 лв. - надвнесени парични средства, собственост на А. К. - длъжник по същото изпълнително дело.Присъдата на Окръжен съд - Бургас може да се обжалва или протестира в 15-дневен срок пред Апелативен съд - Бургас.", "date": "2018.06.21", "title": "Осъдиха съдебен изпълнител на 5 години за измами в Бургас"}
{"url": "https://news.bg/bulgaria/zalichavat-oshte-21-turoperatora.html", "text": "Процедура по прекратяване на регистрацията и заличаване от Националния туристически регистър (НТР) на 21 туроператора е започнало Министерство на туризма. Причината е, че компаниите не са представили задължителна застраховка \"Отговорност на туроператора\", което е изрично условие за извършване на туроператорска дейност. Дружествата, чиято регистрация ще бъде прекратена, са със седалище и адрес на управление в гр. София, Варна, Пловдив, Несебър, Поморие и с. Горна Малина.Общо регистрираните туроператори и туристически агенти в Националния туристически регистър към момента са 3304.Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона.Заличаването се предприема съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.Задължително условие е регистрираният туроператор ежегодно да сключва договор за застраховка \"Отговорност на туроператора\" с дружество по смисъла на Кодекса за застраховането и да я представи на министъра на туризма. След това тя се вписва и в Националния туристически регистър.Според действащите разпоредби на Закона за туризма не съществува възможност регистриран туроператор временно да спира дейността си и/или да няма валидна застраховка.", "date": "2018.06.21", "title": "Заличават още 21 туроператора"}
{"url": "https://news.bg/politics/borisov-se-pita-s-koe-sa-bili-po-dobri-bsp.html", "text": "\"Не се управлява лесно в този див популизъм, който обхвана и света, пък и България\", каза Борисов пред Първия икономически форум в Пловдив.Той отчете кои сфери са получили допълнително финансиране от бюджета и запита по адрес на опозицията: \"С кое сме вредни? С кое са били по-добри?\"\"10% плосък данък, 20% ДДС. Това ще остане докато сме на власт. 6% безработица - вие знаете в коя сфера са главно, липсата на работни места. Има част от населението, на която не им се работи. Търсят се и шофьори, сервитьори - не само квалифицирани хора. 25% външен дълг - в тройката на Европа, почти колкото Люксембург. Мисля, че и в това отношение България е за пример и то при стабилен фискален резерв, бюджетен излишък\", каза Борисов.Умишлено дължим бюджетен излишък, за да можем да сваляме дълга. До края на годината ще го направим 24-25% максимум, което дава съответните перспективи за влизане в чакалнята на еврозоната, поясни премиерът.Премиерът се позова на високия рейтинг за страната ни, даден от световните кредитни агенции и стабилна перспектива. Не ви ли е странно - дойде ли БСП на власт, фондовете спират. За разлика от други държави в европейския бюджет България и Гърция имат повече пари от предишния програмен период, каза той.За 3-те месеца служебно правителство - 120 млн. лева по-малко в бюджета приходи от двете агенции (Митниците и НАП - б.р.). Сега ги наваксваме, обясни Борисов.Ако трябва да мерим политиците, то е с това - колко БВП могат да организират на глава от своите държави и колко след това се преразпределя на глава от населението. Икономиката и в България се промени, каза Борисов и даде пример, че износът ни е с над 5,7-6% повече и то в иновативните технологии, машиностроене. \"Не само в сферата на услугите, а и в IT технологиите и в реалното производство - завод със завод. Като карате от \"Цариградско шосе\" и влизате в Пловдив - АМ \"Тракия\" отесня. Хиляди работни места, за които не ни стигат работници\", каза Борисов.По думите му, 30% са вакантните места в КАТ - откакто са въведени камерите и таблетите, няма желаещи да станат катаджии. 20% са вакантните места за митничари. 30% е недокомплектът за военнослужещи. Така че борбата с корупцията... не довърши думите си Борисов.Относно възможността за диверсификация на газовите доставки Борисов обясни, че другата седмица ще бъде пуснат интерконектора с Турция. За интерконектора с Гърция сега се провеждат търговете за тръбите. Потвърждавайте, за да могат да слушат журналистите, призова участниците във форума премиерът Бойко Борисов.Имаме договорка 1 млрд. кубика азерски газ. Нашите любими енергийни журналисти скромно не попитаха как ще се пренесат 1-2 млрд. кубика - в джобове, в чанти... През това време ние се стегнахме, направихме си газопроводите, ще видим изборите в Турция, ще има ново ръководство и ще си прекарваме газта. Вече имаме магистрала да си я прекараме до Пловдив, каза Борисов.По думите му - Български, Южен поток - това няма значение. Има значение как ще го прекараш. Ще се научат и другите да не говорят празни приказки, каза премиерът.Какво правим по инфраструктурата - това пряко касае и Гърция. Това, което нашият мислител - българският Конфуций каза: \"България не беше егоист. Сложихме тема (на европредседателството ни - б.р.), която еднакво е важна и за Гърция, и за Румъния и за държавите от Западните Балкани.И с хибридното еврофинансиране на трите големи банки - Световната банка, ЕВропейската банка за възстановяване и развитие (ЕБВР) и Европейската инвестиционна банка (ЕИБ) - опитайте да си представите, ако от Пловдив тръгнеш по Струма се стига до пристанището Солун за часове. Представете си Коридор №8: София - Скопие - Тирана - роро терминалите за Италия. Ако карате по Коридор №10: Истанбул - Пловдив - София - Белград - нагоре - Любляна, Виена или вдясно за Будапеща, Братислава. - жп линия, магистрала, дигитална инфраструктура, изброи Борисов.Какво бизнесът повече би желал, запита реторично премиерът. Прекрасни места за инвеститори, за цехове - да се развиват, да се разширяват производства, туризъм, природни ресурси и съответно - енергийната сфера. Преносът на ток, на газ и другите проекти, които имаме.Борисов анонсира предстоящата среща на 4 юли в Солун - Румъния, Сърбия, Гърция и България, за да приемем от 5 юли форматът 16 плюс 1 с китайския премиер в София да поставим проекта за пристанищата и свързаността им с жп линии - Солун, Кавала, Александруполис, Бургас, Варна, Букурещ чрез Дунавската стратегия. Представете си го бизнеса какво е. Много усилия влагаме, много неща правим, заяви премиерът.Винаги са казвали, че Балканите са барутен погреб. Този път е малко по-различно. Да ни се чуди човек, но България и Македония проявиха воля, Гърция и Македония проявиха воля, Хашим Тачи (президент на Косово - б.р.) и Вучич (президент на Сърбия - б.р.) си стискаха ръцете в София и все по-напред вървят във време, в което санкциите и митата се умножават, стана ясно от думите на Борисов.За санкциите българският премиер даде пример с иранския футболен отбор, на които световноизвестна американска компания не е предоставила спортни обувки за Световното футболно първенство в Москва. \"Бива, бива санкции, но това вече надминава елементарните граници. Светът се вкарва в ситуация, в която само много мъдри политици могат да го изведат\", каза Борисов и даде пример за дружбата между Бавария и Австрия, с промяната на Конституцията в Унгария, твърдата позиция на Италия по много европейски въпроси, които до скоро се считаха за даденост.В началото на речта си премиерът даде пример с Делфийския форум, където се събирали воюващите пълководците да обсъдят делата. Той поздрави премиерите на Гърция и на Македония Алексис Ципрас и Зоран Заев за постигнатото споразумение за името на Р Македония.", "date": "2018.06.21", "title": "Борисов се пита с кое са били по-добри БСП"}
{"url": "https://news.bg/world/merkel-telefonira-na-italianskiya-premier-zaradi-nedorazumenie-za-migratsiyata.html", "text": "Проект на декларацията на ЕС за имиграцията ще бъде изтеглен след \"недоразумение\" около текста.Това съобщи премиерът на Италия Джузепе Конте след разговори с германския канцлер Ангела Меркел, информира \"Ройтерс\".Конте заплашил да не участва на планираната за неделя минисреща на евролидерите в Брюксел като форма на протест срещу проекта на декларацията, в която се споменават мерки, отхвърляни от Италия.Документът призовава за незабавно връщане на мигрантите в първата държава членка на ЕС, в която са влезли, което често се случва да е Италия.\"\", написа Конте във \"Фейсбук\".Той подчерта, че не може да приеме текста в настоящия му вариант.\"Канцлерът разясни, че има \"недоразумение\". Публикуваният вчера проектотекст ще бъде оттеглен\", добави той и потвърди, че ще пътува за срещата в Брюксел в неделя.", "date": "2018.06.21", "title": "Меркел телефонира на италианския премиер заради недоразумение за миграцията"}
{"url": "https://news.bg/int-politics/vishegradskata-chetvorka-i-avstriya-shte-ukrepvat-vanshnite-granitsi-na-es.html", "text": "Премиерът на Унгария Виктор Орбан обяви, че страните от Вишеградската четворка (Унгария, Полша, Чехия и Унгария) и Австрия са се договорили да укрепят външната граница на Европейския съюз, както и за обработването на мигрантите извън границите на ЕС, съобщава \"Ройтерс\".Вишеградската четворка се срещна с австрийския канцлер Себастиан Курц, за да обсъдят имиграцията и въпросите около бюджета на ЕС. Курц е единственият от лидерите на петте странии, който ще присъства на минисрещата на върха по проблема през уикенда в Брюксел, на която ще участва и България.", "date": "2018.06.21", "title": "Вишеградската четворка и Австрия ще укрепват външните граници на ЕС"}
{"url": "https://news.bg/crime/mvr-pusna-snimka-na-izdirvaniya-zatvornik.html", "text": "МВР разпространи снимка на издирвания затворник Борис Иванов.Припомняме, тази сутрин . В Министерство на правосъдието изрично отбелязаха, че , тъй като работи на място, което не е охраняемо.Мъжът е на 48-години, среден на ръст, с кафяви очи и къса, черна коса. Борис Иванов е с нормално телосложение, продълговато, леко мургаво лице, правилен нос, високо чело. На врата си има татуировка - червена целувка.Борис Ангелов Иванов е осъден за кражби и блудства. Затворникът е с присъда 13 години лишаване от свобода от 2011 г., като до този момент е излежал 7 години.От полицията призовават хората, които имат допълнителна информация за издирвания, или го забележат, да сигнализират на тел. 112 или във всяко поделение на МВР. Анонимността им е гарантирана, посочват от МВР.", "date": "2018.06.21", "title": "МВР пусна снимка на издирвания затворник"}
{"url": "https://news.bg/world/protesti-v-kishinev-sled-sadebno-reshenie-za-kasirane-na-kmetskite-izbori.html", "text": "Граждани на Молдова участват в ежедневни протести в столицата Кишинев с искане за отмяна на съдебно решение, което касира изборите за кмет в столицата, спечелени от проевропейски кандидат, информира \"Ройтерс\".Изборите бяха спечелени от Андрей Нъстасе от движението \"Достойнство и истина\". 42-годишният Нъстасе е бивш прокурор. Той е един от организаторите на мащабните антикорупционни протести през 2015 г. след изчезването на 1 милиард долара от молдовската банкова система.Съдебното решение от 19 юни беше остро разкритикувано от САЩ и Европейския съюз. Съдът постанови във вторник, че победата на Нъстасе на вота на 3 юни е в нарушение на закона, позовавайки се на неуточнени нарушения.Стотици граждани излязоха на улични протести.Според Нъстасе лидерът на управляващата партия в Молдова Владимир Плахотнюк е повлиял на съдебното решение. \"\", разкритикува Нъстасе на протест в сряда вечерта.По-късно днес съдът ще разгледа внесеното от него обжалване.", "date": "2018.06.21", "title": "Протести в Кишинев след съдебно решение за касиране на кметските избори"}
{"url": "https://news.bg/economics/gotvyat-elektronna-platforma-za-pristanishtata-za-nad-300-000-leva.html", "text": "Над 300 000 лева са вложени за подготовката на електронна платформа за пристанищата, която вече е конструирана. Сега предстои обществена поръчка за изпълнител, каза инж. Ангел Забуртов - генерален директор на държавно предприятие \"Пристанищна инфраструктура\" пред БНР.По думите му след въвеждането на електронната платформа информацията ще бъде изцяло дигитализирана. Очаква се тя да заработи през 2020 г.\"Всички получават една и съща информация с нивото на достъп, до която имат нужда и съответно я получават предварително. Хартията отпада изцяло. Единствено и само документи в електронен формат. Това е предимството на системата\".Информацията ще може да се обработва предварително, поясни Забуртов. \"Последно пристанище преди българско пристанище, ако е Истанбул, в момента на отплаването на кораба от Истанбул цялата информация пристига в нашето пристанище и всички потребители я получават. Имат един ден за обработка на информация и съответно да могат да планират\", обясни Забуртов.", "date": "2018.06.21", "title": "Готвят електронна платформа за пристанищата за над 300 000 лева"}
{"url": "https://news.bg/world/estoniya-privika-ruskiya-poslanik.html", "text": "Естония се оплака, че руски правителствен самолет е нарушил въздушното пространство на балтийската държава до остров Вайндло във Финландския залив, информира АП.Естонските военни поясниха, че самолет Ту-154М на руското вътрешно министерство е прекарал минута в естонското въздушно пространство в сряда на обяд.Транспондерът на самолета е бил включен, но не е представен план на полета и не е бил установен контакт с естонската служба за въздушен контрол.Външното министерство на Естония съобщи, че руският посланик е привикан и му е връчена протестна нота.Това е второ подобно нарушение през тази година. През 2017 г. са регистрирани две нарушения, а през 2016 г. - седем.", "date": "2018.06.21", "title": "Естония привика руския посланик"}
{"url": "https://news.bg/crime/firmite-vse-po-izryadni-kam-byudzheta.html", "text": "Природните агенции са доволни от работата си. Те се отчетоха пред ресорната парламентарна комисия.Емил Димитров - Ревизоро, който председателства комисията за борба с контрабандата, награди от името на цялата комисия ръководствата на НАП и Митниците за добрите резултати.Шефката на данъчните Галя Димитрова сподели, че е доволна от събраните над 19 милиарда лева приходи през 2017. Този добър резултат е тенденция през последните години, каза тя. Завишената събираемост не е резултат просто от икономическото развитие в страната, а е ефект и от работата на НАП да спазва закона.Над 96% от декларираните данъчни задължения са погасени в рамките на календарната година.Галя Димитрова вижда в това и подобрено поведение на длъжниците. С меки мерки НАП дисциплинирала длъжниците. Това намалява разходите за събиране на задължените лица, заяви Димитрова.Извършва се непрекъснат мониторинг на най-големите длъжници. Техният дълг е намалял с 306 милиона лева. 965 големи длъжници изцяло са се издължили пред държавата. При 140 ведомствени бензиностанции са констатирани нарушения. 900 участници в данъчни измами са констатирани. През 2016 в касите на фирмите е имало 13 милиарда лева. Към 31.12.2017 тази сума е 8 милиарда. С разликата от пет милиарда лева са платени задължения към държавата.Митничар номер 1 Георги Костов обясни, че за първите пет месеца Митниците са събрали 3,7 милиарда лева. Това е повече, отколкото за същия период на миналата година. Ръст от всички видове приходи, отчете той.", "date": "2018.06.21", "title": "Фирмите все по-изрядни към бюджета"}
{"url": "https://news.bg/health/patsienti-v-zashtita-na-shefa-na-agentsiyata-po-transplantatsii.html", "text": "Пациенти с белодробни заболявания призоваха здравния министър Кирил Ананиев да не приема оставката на директора на изпълнителната агенция по трансплантации (ИАТ) д-р Марияна Симеонова.Те организират протест на 29 юни от 10 часа пред централния вход на Здравното министерство и поканиха министъра да обясни на нуждаещите се от трансплантация позицията на здравното министерство по казуса с липсата на подобен род лечение за българи.В открито писмо те признаха, че развитието на техните заболявания водят до трансплантации. Всяка промяна в ръководството на ИАТ би довела до забавяне или преустановяване за неизвестен период от време на започналите разговори за подновяване на договор с клиника в страна от Европейския съюз, където да бъдат осъществявани белодробни трансплантации на български пациенти, обясняват пациентите.Авторите на писмото припомнят, че предстоящия протест пред сградата на МЗ се организира месец след символичното изпращане в емиграция на нуждаещите се от белодробна трансплантация. Ние не подкрепяме здравната емиграция и задаваме въпроса - \"Какво се промени един месец по-късно?\", пише в писмото до Кирил Ананиев.Припомняме, по-рано през деня стана ясно, че изпълнителният директор на Изпълнителната агенция по трансплантация . От пресцентъра на МЗ потвърдиха, че има подадено заявление за оставка и се води проверка в Министерството на здравеопазването.", "date": "2018.06.21", "title": "Пациенти в защита на шефа на агенцията по трансплантации"}
{"url": "https://news.bg/crime/mvr-izdirva-ne-izbyagal-zatvornik-a-otklonil-se.html", "text": "Не става въпрос за бягство от затвора, а за отклоняване от външен обект, на който няма охрана.Това обясни заместник-министърът на правосъдието Николай Проданов на брифинг в Министерство на правосъдието.Припомняме, по-рано днес стана ясно, че . Организирана е акция по издирването му. От левицата в парламента настояха .Над 802 за затворниците, които работят на външни неохраняеми обекти, стана ясно още от думите на Проданов.\"Такива случаи не трябва да ни учудват и притесняват, защото те са изключителна рядкост\", успокои зам.-министърът.Стана ясно, че се издирва Борис Ангелов Иванов, на 48 години. Присъдите му са за кражби и блудства. Затворникът е получил присъда от 13 години лишаване от свобода през 2011 г., като до този момент е излежал 7 години от тях. Заради излежаните години е преместен в неохраняемо общежитиеБорис Иванов е работил в млекопреработвателно предприятия \"Сердика\" в покрайнините на Ловеч заедно с други четирима души. Сигналът за \"отклоняването му\" е получен от служител на фирмата.Предприети са незабавни мерки за неговото издирване, увери Проданов.По думите на Проданов въпросът не опира върху надзорно-охранителната дейност. По-скоро става дума за един принципен, въпрос доколко обществото би било да промени основни принципи, заложен в Наказателния кодекс от 1968 година, където на труда се гледа като на основно средство за превъзпитание.Проданов поясни, че възможностите за работа вътре на територията на затворите са силно ограничени. Според него дори и такива места с възможности се сблъскват с проблема на конкурентноспособността на произвежданите стоки.Той изрази съжаление, че работата, която може да се осигури вътре в затворите не е достатъчно за близо 7 000 души, които са лишени от свобода.Припомняме, . Двамата излязоха от затвора през централния вход, след като стреляха с пистолет по охраната. По-късно, на 6 юни от Марио Панчев, който по-късно също почина от раните си.На 22 май пък полицията  след като не се е завърнал в затвора след изтичане на законовия му отпуск.На 10 април пък 42-годишният Георги Т., който изтърпява присъда от една година за наркотици не се е прибрал в затвора в Пловдив. Избягал е ", "date": "2018.06.21", "title": "МВР издирва не \"избягал\" затворник, а \"отклонил се\""}
{"url": "https://news.bg/world/mey-postavya-pod-vapros-statuta-na-velikobritaniya-kato-vodeshta-voenna-sila-v-sveta.html", "text": "Премиерът на Великобритания Тереза Мей е на път да влезе в конфликт с висшето военно командване, след като се съобщава, че министър-председателят поставя под въпрос статута на държавата като водеща военна сила седмици преди срещата на върха на НАТО.Информацията съобщават \"Ройтерс\" и \"Дейли телеграф\", позовавайки се \"Файненшъл таймс\".Министър-председателят е предизвикал \"ударни вълни\" в Министерството на отбраната тази седмица след среща с военния министър Гавин Уилямсън. По време на разговорите Мей е поискала от министъра да аргументира статута на Обединеното кралство като водеща военна сила.Според информацията Мей е подчертала на срещата, че министърът трябва да направи преглед на военните възможности на Обединеното кралство и да пренасочи усилията си към подобряване възможностите за предотвратяване на кибератаки, включително и от Русия.Но от пресслужбата на премиера отхвърлиха информацията.Военното министерство отказва коментар пред \"Ройтерс\".", "date": "2018.06.21", "title": "Мей поставя под въпрос статута на Великобритания като водеща военна сила в света"}
{"url": "https://news.bg/health/shefat-na-agentsiyata-po-transplantatsii-podade-ostavka.html", "text": "Изпълнителният директор на Изпълнителната агенция по трансплантация д-р Мариана Симеонова е подала оставка. Това потвърдиха пред news.bg от пресцентъра на агенцията.За момента мога да кажа, че има депозирано заявление за оставка и тече проверка в Министерството на здравеопазването, информира Радостина Гетова от пресцентъра на ведомството.\"Финалната дума ще бъде на министъра\", заяви Гетова.Припомняме, по-рано от пациентски организации \"Заедно с теб\" изпратиха официално писмо, в което се противопоставят на оставката на д-р Симеонова.Пенка Георгиева, председател на пациентски организации \"Заедно с теб\", в разговор с news.bg не потвърди, че разполага с официална информация за подадената вече оставка. В пациентската организация се носили слухове, че върху д-р Мариана Симеонова се оказва натиск, за да се оттегли.Георгиева не пожела да коментира подробно и изтъкна, че причините за оставката не са й ясни. \"Каквото и да кажа ще сбъркам, защото не знам какви са причините\", обясни Георгиева. Самата тя търси потвърждение за причините за оставката на изпълнителния директор на агенцията.От пресцентъра на агенцията първоначално нито потвърдиха, нито отрекоха информацията за подадена оставка, като уточниха, че медиите ще бъдат уведомени при наличие на събитие.Д-р Мариана Симеонова от своя страна не отговаря на телефона си.По-късно от Изпълнителната агенция по трансплантации изпратиха писмо, с което д-р Симеонова благодари на всички за обажданията през днешния ден. \"Извиняваме се, че поради изключително много служебни ангажименти, тя не успя да отговори на всички\", пише в писмото.Очаква се в предстоящите дни да бъде организирана официална пресконференция, на която д-р Симеонова ще даде възможност за всякакъв род въпроси.", "date": "2018.06.21", "title": "Шефът на агенцията по трансплантации подаде оставка"}
{"url": "https://news.bg/world/merkel-zastana-zad-sasht-sreshtu-agresivnite-naklonnosti-na-iran-v-blizkiya-iztok.html", "text": "Канцлерът на Германия Ангела Меркел поддържа позицията на САЩ за Иран по време на официална визита в Йордания, заявявайки, че са нужни мерки срещу \"агресивните наклонности\" на Ислямската република в Близкия изток, информират руски медии.Тя направи коментара след разговори с краля на Йордания Абдула.Посещението на Меркел в Йордания, която е приела стотици хиляди бежанци, идва на фона на конфликта в Германия по въпроса за миграцията, който разклати коалиционното правителство, информира АП.На среща със студенти от Германско-йорданския университет в Амана тя като цяло избегна дебата за миграцията, но подчерта, че мнозинството в Германия вярва, че \"ние трябва да бъдем отворена страна\", но при известен контрол.Йордания е приела 660 000 сирийци.Монархията и Ливан се оплакват, че са поели огромна тежест с мигрантите и се нуждаят от значителна международна помощ.След Йордания Меркел ще посети Ливан.", "date": "2018.06.21", "title": "Меркел застана зад САЩ срещу „агресивните наклонности” на Иран в Близкия изток"}
{"url": "https://news.bg/politics/levitsata-vnese-predlozhenie-deputatite-da-rabotyat-i-prez-avgust.html", "text": "Левицата внесе предложението си парламентът да работи и през август до приемане на Законите, които ще решат проблемите на хората с увреждания.Чашата на търпение е преляла, заяви Филип Попов. Червените виждат постоянни лъжи  в действията на кабинета. Припомняме, идеята Народното събрание да не излиза в лятна ваканция докато не се изработи и приеме Законът за личната помощ беше анонсирана още през миналата седмица от лидера на БСП Корнелия Нинова.Не било морално, докато майките и децата протестират, депутатите да се пекат по плажовете. Важно било да се решат проблемите на хората с увреждания. Българският парламент трябва да са на висота, според левицата. Трябва ли тези хора да прекарат навън коледните и новогодишните празници, за да бъдат забелязани от Министерски съвет, пита Филип Попов.За оставката на заместник-социалния министър Росица Димитрова червените смятат: \"Номерът не върви\". Протестиращите не искали оставки, а да се решават проблемите.По отношение на заявката на омбудсмана Мая Манолова, готова да си подаде оставката като разменна монета за исканията на майките на деца с увреждания, според БСП не е нормално това, защото имало и други хора, които се нуждаели от подкрепата й.", "date": "2018.06.21", "title": "Левицата внесе предложение депутатите да работят и през август"}
{"url": "https://news.bg/int-politics/tramp-se-sheguva-s-protestirashti-na-miting-naredi-da-badat-izgoneni.html", "text": "Президентът на САЩ Доналд Тръмп наредил на охраната да изгони протестиращи по време на митинг в щата Минесота, съобщават американските медии.Демонстрантите за кратко прекъснали речта на Тръмп, посветена на имиграцията, след което той наредил на охраната те да бъдат изгонени от митинга.\"Това жена ли е или мъж? Не мога да разбера. Той се нуждае от подстригване\", пошегувал се Тръмп. Вчера Тръмп подписа указ за премахване на практиката за разделяне на семействата на нелегални имигранти.В указа се посочва, че органите на реда \"не трябва да задържат цялото семейство, ако съществуват опасения, че задържането на дете заедно с родителите представлява риск за детето\".Този въпрос се превърна в голяма криза през последните седмици в САЩ. Заради политиката на \"нулева толерантност\", обявена през април, властите задържаха нелегално преминаващите границата семейства с деца, като след това родителите се изпращаха в центрове за задържане, а децата - в специални центрове, тъй като непълнолетните не подлежат на наказателна отговорност. През май и началото на юни по този начин бяха задържани около 2300 деца.Демократите и обществени организации остро разкритикуваха администрацията на Тръмп за разделянето на семействата, като към тях се присъединиха и редица републиканци (съпартийци на Тръмп). Американският държавен глава направи противоречиви изявления, че не харесва тази практика, но законите трябва да се спазват.", "date": "2018.06.21", "title": "Тръмп се шегува с протестиращи на митинг, нареди да бъдат изгонени"}
{"url": "https://news.bg/society/dazd-proveryavat-sotsialno-podpomagane-sofiya.html", "text": "От Държавната агенция за закрила на детето (ДАЗД) правят поредна проверка на работата на дирекция \"Социално подпомагане\" в София, съобщиха от ДАЗД.Проверката е предизвикана от писмо на майка, която при развода е загубила попечителството над децата си. Молбата й е отправена до вицепремиера по икономическата и демографската политика Валери Симеонов.Става въпрос за конкретен случай с разведени родители, които водят битка за попечителските права в съда. Делото приключва в полза на бащата, с което майката не може да се примири. Тя смята, че там децата са в опасност и не са предприети необходимите мерки за закрила по отношение на тях.", "date": "2018.06.21", "title": "ДАЗД проверяват \"Социално подпомагане\" - София"}
{"url": "https://news.bg/crime/sauchenitsite-na-joan-matev-go-razpoznali-na-videoto.html", "text": "Съучениците на Йоан Матев, обвинен за убийството на 15-годишния Георги Игнатов в Борисовата градина, са го разпознали на видеозаписите. Съдебно заседание по делото за убийството на 15-годшния Георги продължи с разпит на свидетели. От всички призовани трима не се явиха.Призованата Стефания Коларова, която лично не е познавала Йоан Матев, свидетелства, че повечето й съученици са \"подмятали\" твърдения, че бягащото момче от Борисовата градина прилича на съученика им.Лично тя не е познавала Матев. Стефания е разговаряла за убийството със София Странджева, освен това се познава и с Лора Крашевска, приятелка на убития Георги Игнатов.Лора също свидетелства в съдебна зала, като увери, че именно тя и позвъняла на спешния телефон и на родителите на Георги за инцидента.И учителка по английски в училището на Йоан Матев, Велислава Гегова се яви в съдебната зала като свидетел. Тя заяви обаче, че изобщо не е разпознала Матев като момчето от видеото.Дочула е обаче от ученици, че бягащото момче от снимките е Йоан. Преподавателят описа момчето като висок, строен, симпатичен и добре говорещ младеж. По думите й обаче като ученик, той е отказвал да работи в часовете по английски език, пускал е музика в тях и е говорил с другите ученици.По време на заседанието майката на подсъдимия Йоан заяви пред съда, че не е била направена интервенцията на туморното образувание на подсъдимия в УМБАЛ \"Св. Анна\" в края на месец май, а вместо това им е бил препоръчан Медицинския институт на МВР.Припомняме,  на предишното съдебно заседание през май месец. Според информация на разследващите именно Марсел е завел полицията до доказателства по производството.Тогава и съдът постанови, че подсъдимият , в периода от 23 до 25 май, заради туморно образувание на левия крак. На днешното заседание стана ясно, че интервенцията не е извършена, тъй като затова е препоръчана МВР-болница.Припомняме, Йоан Матев е обвинен за убийството на 15-годишния Георги Игнатов в Борисовата градина през юни 2015 г.Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след това на сайта си МВР беше публикуван видеоматериал, показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време убийството остана мистерия.Йоан Матев беше задържан от полицията чак в началото на 2017 година - близо година и половина след престъплението. Според информацията, дадена от полицията, след престъплението Йоан Матев е променил изцяло външността си, включително е започнал и да тренира, за да натрупа маса.", "date": "2018.06.21", "title": "Съучениците на Йоан Матев го разпознали на видеото"}
{"url": "https://news.bg/regions/s-po-chist-vazduh-tazi-zima-se-hvali-stolichna-obshtina.html", "text": "Със 100 по-малко са превишенията на фини прахови частици във въздуха на София, отчетени от измервателните станции на Изпълнителната агенция по околна среда през първите три месеца на 2018 г., спрямо първото тримесечие на 2017 г. Освен количествено, намалението е и качествено, като отчетените средни концентрации за тримесечието варират в диапазона между 30 и 53 µg/m3, докато година по-рано са в диапазона 52-77 µg/m3.\"Намаляването на броя на среднодневните превишения и на самите средни концентрации на фините прахови частици е резултат от комплексните мерки, които общината заедно с гражданите предприема за подобряване качеството на въздуха. Тенденцията за намаляване е трайна и очакванията ни са тя да се запази. Вярвам, че все по-ясно се осъзнава, че всички участваме във формирането на качеството на въздуха и че от всички нас зависи какъв точно въздух ще дишаме\", коментира зам.-кметът по околна среда Йоана Христова.\"Дали ще слезем от автомобила си и ще се качим в градския транспорт, дали ще оставим колата си да пуши или ще я приведем в изправност, дали ще изхвърляме по график едрогабаритните отпадъци или не, дали ще паркираме в зелените площи или не, дали ще изберем екологично отопление или не - това са ежедневни малки избори, които всеки от нас прави според възможностите си\", обяснява тя.Тя добави, че през последната година Столична община изпълнява комплекс от над 100 заложени мерки от Актуализираната програма за подобряване на качеството на въздуха в София до 2020 г. Една от тях е и приетият през януари от Столичният общински съвет Механизъм с действия при превишения на фини прахови частици.За пръв път тази зима е въведен \"зелен билет\" за градски транспорт. Еднодневната \"зелена\" карта за цялата мрежа на градския транспорт струва 1 лев и влиза в сила при стойности на фините прахови частици над 200 µg/m3 поне два последователни дни на две градски автоматични станции или на 4 градски автоматични станции в един ден. Тези условия са на лице на 28 януари, когато гражданите, закупили подобни билети са 30 000, коментират от Столична община.През първите три месеца на тази година  33 пъти, а общата площ на измитите пътни платна е 3 177 дка.Междувременно Столична община стартира кампания за насърчаване на алтернативното на личните автомобили придвижване в градска среда - включително с градски транспорт, колело или пеша.Анализите показват, че 57% от замърсяването на въздуха идва от транспорт, докато София е европейската столица с най-много автомобили на глава от населението, а в 70% от колите се вози само по 1 човек.", "date": "2018.06.21", "title": "С по-чист въздух тази зима се хвали Столична община"}
{"url": "https://news.bg/world/evrosad-othvarli-zhalba-na-brayvik.html", "text": "Европейският съд по правата на човека отхвърли жалба на норвежкия масов убиец Андерш Брайвик, който се оплака, че Норвегия му нарушава човешките права, тъй като го държи в изолация, информира АП.Базираният в Страсбург съд съобщи, че случаят \"не разкрива някакви нарушения\" и отхвърля жалбата на Брайвик.Допълва се, че решението е окончателно.През миналата година норвежки съд постанови, че властите не са нарушили човешките права на Брайвик с изолирането му в затвора. Официалното име на Брайвик вече е Фьотолф Хансен.Масовият убиец, който излежава 21-годишна присъда за убийството на 77 души през 2011 г., също твърди, че честите претърсвания и поставянето на белезници са в нарушение на правата му. Той е в единична килия от осъждането му през 2012 г. Има ограничен достъп до хора, предимно надзиратели, медицински персонал и свещеник.Норвежкото правителство вярва, че Брайвик е опасен и трябва да остане изолиран от други затворници. През миналата година прокуратурата обяви, че Брайвик продължава да разпространява екстремистка идеология чрез писанията си и че цялата му кореспонденция трябва предварително да бъде проверявана.", "date": "2018.06.21", "title": "Евросъд отхвърли жалба на Брайвик"}
{"url": "https://news.bg/crime/spetsprokuraturata-obvini-trima-za-razprostranenie-na-narkotitsi.html", "text": "Трима жители на Шумен са обвинени от Спецпрокуратурата за разпространение на наркотици в града. Тримата предоставяли дрога и на ученици, съобщиха от Специализираната прокуратура.Тримата бяха задържани на 16 юни 2017 г. при специализирана операция на ГДБОП, Териториална служба БОП в Шумен, ОДМВР и Специализираната прокуратура.Над година групата е разпространявала различни наркотици, предимно марихуана, амфетамини, метамфетамини, дизайнерска дрога (чай за пушене), в т.ч. сред ученици в града, показват доказателствата.Участниците ползвали и други дилъри, които били длъжни всекидневно, или през ден, да се \"отчитат\" на ръководителя на групата.По време на операцията по задържането на участниците у тях и на десет претърсени адреса са намерени и иззети около 500 грама различни наркотици.", "date": "2018.06.21", "title": "Спецпрокуратурата обвини трима за разпространение на наркотици"}
{"url": "https://news.bg/regions/petima-postradali-pri-tezhka-katastrofa-na-patya-dobrich-varna.html", "text": "Тежка катастрофа между бус и камион затвори пътя Добрич-Варна.Пострадали са петима души, както и шофьорът на буса, съобщава БТВ.Движението по път II-29 Добрич - Варна, при км 41, се извършва в една лента поради ПТП.Шофьорите да се движат с повишено внимание и съобразена скорост, съобщава АПИ. ", "date": "2018.06.21", "title": "Петима пострадали при тежка катастрофа на пътя Добрич-Варна"}
{"url": "https://news.bg/world/saprugata-na-netanyahu-obvinena-v-izmama.html", "text": "Повдигнаха обвинения за измама на Сара Нетаняху, съпругата на премиера на Израел Бенямин Нетаняху, пише израелският вестник \"Аарец\".Тя е обвинена в системна измама в размер на стотици хиляди шекела във връзка с разходи за хранене в резиденцията на министър-председателя.Сара Нетаняху е обвинена заедно с Езра Сайдоф, бивш заместник на генералния директор на канцеларията на премиера. Обвиненията, които включват също и злоупотреба с доверие, са внесени в йерусалимски съд.Според обвинителния акт Сара Нетаняху е наредила на персонала в резиденцията на премиера в Йерусалим да поръча храна в размер на 360 000 шекела (99 000 долара) от ресторанти между 2010 и 2013 г., което е в нарушение на правила, които забраняват резиденцията да поръчва храна от ресторанти, тъй като в жилището на министър-председателя има кухненски персонал, включително и готвач.Разследващите са събрали доказателства, които показват, че Сара Нетаняху е наредила да се потули информацията и е знаела, че действията й са в нарушение на закона.Обвиненията са повдигнати след неуспешни опити да се постигне решение по казуса с прокуратурата, тъй като Сара Нетаняху е отказала да плати стойността на закупената храна.", "date": "2018.06.21", "title": "Съпругата на Нетаняху обвинена в измама"}
{"url": "https://news.bg/politics/ninova-samo-prisastvala-dori-ne-glasuvala-v-parlamenta.html", "text": "Корнелия Нинова не гласува в парламента. С тази констатация отговориха от ГЕРБ на Според справка от информационната система за гласуване в парламента от 59 гласувания до момента, Корнелия Нинова е гласувала само веднъж на сутрешна регистрация, за да й се брой денят за присъствен и да не бъде глобена от ръководството на Народното събрание, заяви Десислава Атанасова. Във вчерашния ден от 90 гласувания в зала, г-жа Нинова има 5, изчислила е депутатката.За пореден път исканията на определена социална група се използват за политическа реторика, Коментира Атанасова и мотивите на левицата за отмяна на лятната ваканция на депутатите. Припомняме, малко преди това БСП внесе предложението, като се аргументира, че не може родителите на деца с увреждания да протестират пред парламента, докато депутатите лежат по плажовете.Може би това щеше да е приемливо, ако не ставаше въпрос за използването им от страна на една госпожа, която във вчерашния и днешния ден се е регистрирала единствено, че е в сградата на Народното събрание, допълни Атанасова. Тя призова социалистите да не са крайни популисти.Да се злоупотребява с това и то на фона на безхаберието и неучастието й в работата на парламента е недопустимо, отсече Десислава Атанасова.", "date": "2018.06.21", "title": "Нинова само присъствала, дори не гласувала в парламента"}
{"url": "https://news.bg/int-politics/ubivaneto-na-kucheta-za-meso-e-nezakonno-reshi-sad-v-yuzhna-koreya.html", "text": "Съд в Южна Корея постанови забрана за убийството на кучета за месо, като това е историческо решение, което защитници на правата на животните изтъкнаха, че може да проправи пътя за обявяването на яденето на кучешко месо за незаконно, съобщава \"Франс прес\".Кучешкото месо отдавна е част от южнокорейската кухня, като се смята, че около 1 млн. кучета се изяждат годишно.Ала потреблението намаля, след като южнокорейците все по-често възприемат идеята за кучетата като най-добрия приятел на човека, вместо за добитък, като практиката понастоящем е нещо като табу сред по-младите поколения, а натискът от правозащитници нараства.Дори и при тези обстоятелства това остава сива зона в юридическо отношение. Въпреки липсата на специална забрана, властите се позоваха на хигиенните правила или на законите за защита на животните, които забраняват жестоките методи за клане, за да предприемат крути мерки срещу кучешки ферми и ресторанти преди международни събития като Зимните олимпийски игри в Пьончанг по-рано тази година.Организацията за защита на правата на животните \"Грижа\" през миналата година е подала жалби срещу оператор на кучешка ферма в град Бучеон, обвинявайки го в \"убийството на животни без основателни причини\" и нарушаване на строителните и хигиенните изисквания, като по-късно му е било повдигнато обвинение от прокуратурата.Той е бил осъден от съда в Бучеон, който постанови, че консумацията на месо не е правно основание да се убиват кучета, като е бил глобен с 3 млн. вона (2 500 евро). Той се е отказал от правото си да обжалва.Политик от управляващата Демократическа партия внесе в парламента законопроект за забрана на консумацията на месо от кучета.Решението на съда предизвика гневни протести от фермери, отглеждащи кучета.\"Това е скандално. Не можем да приемем решението, че убийството на кучета за консумация на месо се равнява на убиване на животни по прищявка\", изтъкна представител на асоциация на кучешки ферми по телевизията.В страната има около 17 хил. ферми за кучета, като той призова правителството изрично да легализира консумацията на кучешко месо и да лицензира кланиците за кучета. \"В противен случай ще се борим до края\", добави той.\"Кучетата за хранене и кучетата като домашни любимци трябва да бъдат разделени\", изтъкна той, добавяйки, че те са различни породи, хранени по различен начин и отглеждани за различни цели.\"Всички крави, свине, пилета и патици се отглеждат, за да бъдат консумирани, а защо не и кучетата\", запита той.", "date": "2018.06.21", "title": "Убиването на кучета за месо е незаконно, реши съд в Южна Корея"}
{"url": "https://news.bg/world/es-obmislya-sazdavane-na-evropeyska-granichna-politsiya.html", "text": "Европейската комисия ще предложи ново законодателство за създаване на гранична полиция на Европейския съюз.Това съобщи на пресконференция еврокомисарят по миграцията Димитрис Аврамопулос.Нуждаем се от по-голяма защита на границите. Комисията признава това и поради тази причина ние скоро ще предложим ново законодателство за трансформиране на Европейската агенция за гранична и брегова охрана (Фронтекс) в истинска гранична полиция на ЕС с по-голяма мандат да наема и да разполага гранични служители, разкри той и добави, че ще включва 10 000 граничари.Той подчерта, че миграцията отново е основна тема в медиите.Според него притокът на мигранти в източната част на Средиземно море е спаднал с 97% в сравнение преди да бъде сключено споразумението между ЕС и Турция и със 77% в централната част на Средиземно море за същия период през миналата година. Над 600 000 души са спасени през последните три години.По думите му в момента 1 300 европейски граничари подпомагат страните членки, като в резерв има още 1 500., каза още той.Еврокомисарят подчерта, че евролидерите трябва да постигнат споразумение по всички компоненти за обща европейска бежанска система до края на годината.Аврамопулос допълни, че също така трябва да се разрешат въпроси като връщането на нелегални имигранти, изкореняване на причините за миграцията и други.", "date": "2018.06.21", "title": "ЕС обмисля създаване на европейска гранична полиция"}
{"url": "https://news.bg/crime/sadat-ostavi-v-aresta-loveshkiya-obshtinski-savetnik-jovka-todorova.html", "text": "Апелативният съд във Велико Търново остави в ареста общинския съветник от ГЕРБ-Ловеч Йовка Тодорова, пише \"24 часа\", позовавайки се на прокуратурата.Искането за тази мярка за неотклонение е направено от две прокуратури - Ловешката окръжна и Великотърновската апелативна. Определението на апелативната съдебна инстанция не подлежи на обжалване.Йовка Тодорова, която е общинска съветничка от ГЕРБ в Ловеч, е обвиняема за длъжностно престъпление. Разследването е за това, че за период от юни 2017 г. до март 2018 г. като служителка в Дирекция \"Бюро по труда\"-Ловеч не е изпълнила служебните си задължения във връзка с дейност по предоставяне на безвъзмездна финансова помощ от Агенцията по заетостта.С цел да набави за другиго имотна облага тя е причинила финансови вреди за 117 300 лв. на Агенцията по заетостта. Неизпълнението на служебните задължения се изразява в извършване на рекламна дейност, чрез насочване на кандидати за обучение към конкретна фирма. Не са били отразявани констатации за извършени проверки. Некоректно са попълване с необходимите реквизити на констативни протоколи за присъствие на обучаеми лица при извършване проверки на място. Не са извършвани контролни проверки, съгласно план-график. В резултат на тази дейност, е получена облага за фирмата, която е извършвала обучението, под формата на ваучери на значителна стойност, съобщиха от Апелативната прокуратура във Велико Търново.Съдът прие доводите на прокуратурата, че от събраните по делото доказателства може да се направи обосновано предположение за авторството на деянието.С оглед началният етап на разследването съществува реална възможност обвиняемата да извърши друго престъпление, свързано с влияние върху хода на разследването. Това мотивира съда да потвърди взетата мярка за неотклонение \"задържане под стража\".Под ръководството на Окръжна прокуратура - Ловеч действията по разследването продължават.Припомняме, на 13 юни Тодорова бе арестувана. След изтичане на 72-часовата й мярка за арест, съдът я .От от общинския си съветник.", "date": "2018.06.21", "title": "Съдът остави в ареста ловешкия общински съветник Йовка Тодорова "}
{"url": "https://news.bg/int-politics/savetnik-na-tramp-otiva-v-moskva-za-da-podgotvi-sreshta-s-putin.html", "text": "Джон Болтън, който е съветник по националната сигурност на американския президент Доналд Тръмп, може да отиде на посещение в Москва, за да подготви среща на Тръмп с руския президент Владимир Путин, съобщава \"Интерфакс\".Цитирайки неназовани източници, запознати с въпроса, руската новинарска агенция посочва, че американският представител се очаква да бъде в Москва през следващата седмица.В по-рано изтекли информации се посочваше, че събитието няма да бъде организирано преди срещата на върха на държавните и правителствените ръководители на страните членки на НАТО, насрочена за 11 и 12 юли. Световните медии разпространиха спекулации, че Тръмп и Путин ще се срещнат в Европа, вероятно в австрийската столица Виена.Кремъл коментира във вторник, че няма планове за среща между Тръмп и Путин преди срещата на върха на НАТО. Тръмп се очаква да присъства на срещата на западния военен алианс в Брюксел.", "date": "2018.06.21", "title": "Съветник на Тръмп отива в Москва, за да подготви среща с Путин"}
{"url": "https://news.bg/regions/vik-dobrich-nad-90-ot-vodata-se-gubi-po-mrezhata.html", "text": "Около 92% от водата на Добрич се губи по водопреносната мрежа в централната градска част на града. Това показват последните разчети на водното дружество, което е собственост на регионалното министерство, информира БНР.Като причината за огромните загуби се посочва остарялата инфраструктура. Тя е изграждана между 50-те и 70-те години на миналия век. Друга причина са почти ежедневните аварии.Главният инженер на ВиК Добрич Павел Павлов оприличи водопреносната мрежа в централната градска част на сито.\"Това са толкова много големи загуби критични, че колкото и вода да се налива в тази част, тя се излива преди да стигне до потребителите. Практиката е такава. Като се затвори и като се отстрани една авария, налягането се вдига и избива друга\", каза Павлов.Очаква се до края на есента да продължат проблемите с водоснабдяването. Тогава се предвижда да бъде приключено с подмяната на водопроводите по проекта за обновяването на водния цикъл в Добрич.Заради честите  и от Комисията за енергийно и водно регулиране (КЕВР).", "date": "2018.06.21", "title": "ВиК Добрич: Над 90% от водата се губи по мрежата"}
{"url": "https://news.bg/bulgaria/grantadzhiyski-organizatsii-finansirali-protestite-na-maykite.html", "text": "Андриана Стоименова, изпълнителен директор на Центъра за психологически изследвания, обяви, че започват разследване по сигнали за грантаджийски организации, получили пари от утвърдени асоциации, с които в последствие финансират протести.Стоименова посочи, че има писмени сигнали, изпратени към \"нашите организации\", за проекти и източници на финансиране от международни организации. По думите й става въпрос за получени средства над милион. \"Сигналите са изпратени от наши членове и партньори. Данните са публични и ги има в някои регистри\", коментира Стоименова.Тя бе категорична, че в отчетите пише, че съответните организации са помагали тези протести.\"Когато се проверят данните, ще излезем с конкретни имена. Ние сме против език на омраза. Нашата експертиза стъпва на сигнали и факти\", категорична е Стоименова.\"В момента сме против всякакви опити да се деструктулизира процеса по създаването на два ключово важни законопроекта\", категорична е Стоименова.\"Много ми е тъжно, че трябва да се занимавам с такъв случай. В момента се прави Закон за хората с увреждания\", напомни Стоименова. Тя посочи и че въпросът за хората с увреждания е надпартиен.На пресконференцията в БТА от национално представителните организации отново се обявиха категорично против законопроекта, предложен от омбудсмана Мая Манолова, който е изготвен заедно с майки на деца с увреждания. Андриана Стоименова още в началото заяви, че пресконференцията се провежда по искане на членовете им. \"Те виждат какво се случва - едно разделение. В общественото пространство ние сме обвинявани, че не подкрепяме Закона за личната помощ, а той стои от осем години\", обясни Симеонова.Тя бе категорична, че национално представителните организации на и за хората с увреждания не могат да подкрепят такъв законопроект, който е само за 77 хиляди лица с увреждания.\"Съгласно конвенцията, най-разумно би било личната помощ да бъде разработена в Закона за социалните услуги\", заяви Симеонова, припомняйки становището на организациите, което бе представено по време на заседание на Националния съвет за интеграция на хората с увреждания.Национално представителните организации заявиха готовност да направят шатра на хората с увреждания, които там ще носят бели тениски и всеки, който иска може да дойде и да се запознае с техните искания.Именно по време на обсъждането на законопроекта в Съвета за интеграция на хората с увреждания преди дни напрежението между организациите и институциите рязко се повиши и завърши с викове \"Убиец\" спрямо председателя на КТ \"Подкрепа\" Димитър Манолов, който преди това призова майките да не разкарват тези нещастни деца по улиците.Национално представителните организации са и против приемането на . Това коментира по време на пресконференцията Васил Долапчиев, председател на Съюза на слепите у нас. Припомняме, още вчера организациите разпространиха отворено писмо до премиера Бойко Борисов с искане Димитрова да бъде върната на работа и оставката й да не бъде приемана.Долапчиев отново заяви, че национално представителните организации на и за хората с увреждания заявяват, че са категорично против приемането на оставката на заместник-министър Росица Димитрова и искат тя да бъде възстановена на работното си място. По думите му тя няма грам вина, напротив, работи активно по проблемите на хората с увреждания. Долапчиев посочи, че участието й в този най-висок световен форум в Ню Йорк, който България председателства, се случва на 150 години веднъж. \"Тя стана жертва на висок медиен интерес\", категоричен бе Долапчиев.По отношение на Закона за личната помощ по време на пресконференцията юристът Хари Хараламбов заяви евфемистично: \"На една трепетлика й пресъхва капковото напояване.\" На въпрос на News.bg защо използва този евфемизъм, Хари Хараламбов, юрист към регионалната организация на Съюза на слепите отговори:Този закон е нейният ресурс. Аз имам затова доказателства. Тя се стремеше да постигне това чрез Наредбата за асистент за независим живот в Столична община преди 10 години и не й се получи. Сега иска да го постигне на национално ниво, защото ресурсът е по-голям. Дали повечето майки са увлечени и подведени или част от тях също искат да споделят този голям ресурс - аз не знам, но законът е така написан, че това да се превърне в един бизнес, в което само по себе си няма нищо лошо. Социалните услуги са бизнес, но бизнесът със социални услуги трябва да се подхожда с човещина, а не толкова комерсиално и както се изразяват много хора като слон в стъкларски магазин. Не може да се печели на гърба на човешкото нещастие.Тази трепетлика настоява също така за премахване на ТЕЛК, правилно ли съм разбрала? Правилно сте разбрала. Това е нещо абсурдно. Медицинската експертиза не може да я няма. Оценката на уврежданията може да се реформира. Вие трябва да разровите повече нещата и да се каже крайно ясно, че заслугата за цялостното объркване в експертизата за работоспособността и въобще човекът, който измисли това да не бъде експертиза на инвалидността или на увреждането през 99-та и 2000 г., а да се превърне в експертиза на работоспособността, от което се обърка всичко, е именно същата тази трепетлика, която е един вредител, който не понася отговорност за нищо. Внушава своя придобит опит, придобит от Европа, като уж пряко приложим с грешки и неграмотно и не поняса отговорност за нищо като последна инстанция.Ние останалите хора с увреждания не сме толкова неграмотни и не искаме тя да решава нашата съдба, нито пък ние - претендираме ние да решаваме нейната.Затова ли е този разнобой в организациите? Именно затова е този разнобой, защото трепетликата винаги се е изживявала като ментор, като човек от последна инстанция, като носител на новото и модерното, а всички други, особено несъгласните са ретроградни, носители на старото, на комунизма, на който тя също много добре е служила.", "date": "2018.06.21", "title": "Грантаджийски организации финансирали протестите на майките"}
{"url": "https://news.bg/int-politics/kitay-prodalzhava-da-targuva-s-iran-vapreki-sanktsiite-i-zaplahite-na-sasht.html", "text": "Търговското министерство на Китай обяви, че неговите фирми ще продължат да търгуват с Иран, въпреки заплахите на САЩ да наложат санкции срещу страни, които поддържат търговско партньорство с Техеран, след решението на Вашингтон да се изтегли от ядреното споразумение с Иран и да възстанови ембаргото върху Ислямската република.Според говорителя на китайското министерство на търговията Пекин вярва, че решението му да остане търговски партньор на Иран няма да засегне международните задължения на Китай.Изявленията от китайска страна идват в контекста на нарастващото търговско напрежение между САЩ и Китай, след като Вашингтон заплаши да наложи допълнителни търговски ограничения на стойност 200 млрд. долара върху китайски продукти заради \"хищническите\" търговски практики на Пекин, въпреки че Китай предупреди, че е готов да отговори на такива действия с контрамерки.Редица американски и европейски компании, включително \"Боинг\" и \"Пежо\", вече обявиха, че ще се изтеглят от Иран, за да са сигурни, че са в съответствие с новите санкции на САЩ, а френският финансов министър Бруно льо Мер отбеляза, че повечето френски компании ще трябва да напуснат Иран.", "date": "2018.06.21", "title": "Китай продължава да търгува с Иран въпреки санкциите и заплахите на САЩ"}
{"url": "https://news.bg/health/rzi-stara-zagora-preduprezhdava-za-ku-treska.html", "text": "Ку-треската е остро инфекциозно заболяване, което спада към групата на рикетсиозите. Протича най-често със засягане на белия дроб, но може да има разнообразна клинична изява и механизми на предаване.Ку-треската е широко разпространена зооантропоноза - основен източник и резервоар на инфекцията са животните.Причинителят на инфекцията - Coxiella burnetii, е изключително устойчив на външни влияния и може да издържи месеци в околната среда. Ку-треската се среща навсякъде по света (с изключение на Нова Зеландия). Тя е широко разпространена в южната част на Франция и Испания.България представлява ендемичен район за инфекцията от Ку-треска.Причинителят на Ку-треска заразява различни гостоприемници, включително хора, преживни животни (едър рогат добитък, овце, кози), домашни любимци и в редки случаи влечуги, птици и кърлежи.Причинителят на Ку-треска се отделя с урината, млякото, изпражненията, плацентата и околоплодните води. Тези продукти, особено свързаните с раждането при животните, съдържат голям брой бактерии, които след изсъхване и тъпчене от копитата на животните, стават на фин прахов аерозол, който е силно заразен при вдишване от хора и животни.Coxiella burnetii е силно заразна и само няколко бактерии могат да причинят заболяване.Възприемчивостта на човек към Ку-треската е висока. След боледуване се създава траен имунитет, който предпазва от повторни заболявания. Заболяването има зимно-пролетна сезонност, съвпадаща с агнилната кампания при овцете и козите, с максимум през месеците март - април.Оосновни начини на заразяванеПо-често случаите на заболели са единични, но при повишена заразеност сред животните може да има и ограничени епидемии (последните 2 големи епидемии в България, са от 2002 и 2004 г.в Етрополе и Ботевград, които обхванаха по няколкостотин души).СимптомиИнфекцията с Ку-треска варира в твърде широки граници - от безсимптомно протичане, до фатален край.Инфекциите могат да се разделят на остри и хронични.Заболяването при хората започва остро с висока температура (до 40°С, отпадналост, главоболие и болки в мускулите на краката.Много често се развиват пневмонии. Възможно е и да се появи суха непродуктивна кашлица с кървави жилки.Акушеро-гинекологичните прояви включват спонтанен аборт, преждевременно раждане или раждане на плод с ниско тегло.Лечението трябва да се провежда задължително от инфекционист!Рискови групиРискови групи за заразяване с Ку-треска са професионални работници в сферата на животновъдството, кожарската и млечната индустрия, хора, населяващи селските райони..ПрофилактикаПрез 2018 г. в област Стара Загора е регистриран един случай на заболял от Ку-треска.", "date": "2018.06.21", "title": "РЗИ Стара Загора предупреждава за ку-треска"}
{"url": "https://news.bg/crime/4-ma-migranti-v-kamion-sred-dini-otkriha-granichari-na-kulata.html", "text": "Четирима нелегални мигранти скрити сред дини в товарен камион задържаха граничари на ГКПП \"Кулата\". Шофьорът на камиона също е задържан.Арестът е станал вчера към 17:30 часа. Граничарите поискали допълнителна проверка на влизащ в страната ни полски камион. Той е управляван от 51-годишен полски гражданин, който е превозвал дини от Гърция за Полша.По време на проверката полицаите открили между дините в товарното помещение четирима мъже без документи за самоличност, които заявили, че са от Пакистан.Шофьорът и нелегалните имигранти са задържани в ГПУ-Петрич. Уведомена е районната прокуратура. По случая срещу шофьора е образувано досъдебно производство за каналджийство. Срещу имигрантите е образувано друго производство - за незаконно преминаване на границата.", "date": "2018.06.21", "title": "4-ма мигранти в камион сред дини откриха граничари на \"Кулата\""}
{"url": "https://news.bg/int-politics/premierat-na-bavariya-se-ozabi-na-merkel-othvarlya-poveche-pari-za-evrozonata.html", "text": "Премиерът на Бавария Маркус Зьодер взе на мушка проекта за реформа на еврозоната, който германският канцлер Ангела Меркел договори с френския президент Еманюел Макрон, отхвърляйки идеята пари на германските данъкоплатци да бъдат използвани за подпомагане на други страни членки на европейския валутен блок, съобщава \"Ройтерс\".Меркел и Макрон договориха във вторник план за създаване на бюджет на еврозоната за засилване на икономическото сближаване в рамките на валутния блок, който почти се разпадна заради дълговата криза, разразила се след 2009 г.Зьодер, който е част от ръководството на консервативните баварски съюзници на Меркел от Християнсоциалния съюз (ХСС), коментира, че обсъждането на европейските реформи е създало впечатлението, че проблемите с финансите и мигрантите в еврозоната могат са бъдат свързани, добавяйки, че \"това може да остави лош вкус\".\"Едно нещо е ясно: нуждаем се от стабилност в Европа не като винаги отпускаме повече пари, а по-скоро чрез реформи в съответните страни\", добави Зьодер, чийто ХСС е сестринска партия на Християндемократическия съюз (ХДС) на Меркел.\"Не искаме общност на дългове\", настоя той, като добави: \"Не може да бъде така, че европейските финансови инструменти да са разработени, например, за да спасяват още италиански банки. Този проблем трябва да бъде разрешен в Италия. Това са нещата, за които трябва да се разговаря.\"Меркел коментира във вторник, че е оптимистично настроена, че правителството и парламентът ще подкрепят предложените реформи на еврозоната.Ала вчера членове на консервативния блок на Меркел се противопоставиха на по-голям финансов принос към еврозоната, критикувайки споразумението ѝ с Макрон за създаването на общ бюджет на валутния блок. Те изтъкнаха, че не са били предварително информирани за плана и заплашиха да не го подкрепят.", "date": "2018.06.21", "title": "Премиерът на Бавария се озъби на Меркел, отхвърля повече пари за еврозоната"}
{"url": "https://news.bg/politics/zatyagame-vazdushniya-kontrol-sreshtu-teroristi.html", "text": "Депутатите приеха промени в Закона за ДАНС. Промените се налагат заради прилагането в българското законодателство на Директива (ЕС) 2016/681 на Европарламента и Съвета на ЕС. Тя е за използването на резервационни данни на пътници с цел предотвратяване, разкриване, разследване и наказателно преследване на терористични престъпления и тежки престъпления в рамките на ЕС.Законопроектът за промени в Закона за ДАНС цели транспонирането на Евродирективата. В него се предвижда:Урежда се и ред за предоставяне или обмен на резервационни данни на пътниците с националните звена или други компетентни органи на държави членки на ЕС, с Агенцията на Европейския съюз за сътрудничество в областта на правоприлагането (Европол) или с трети държави.Освен въвеждане на изискванията на Директивата (ЕС) 2016/681 промените в Закона за ДАНС предвиждат задължение за предоставяне на Националното звено и данни на екипажа.В законопроекта се предвиждат изменения с цел прецизиране и по отношение дейностите, осъществявани от ДАНС, които включват:- Уредбата за разглеждане на предложения и сигнали;- Конкурсите за назначаване на държавна служба в Агенцията;- Статута на държавните служители и дисциплинарните нарушения, извършвани от служителите.Предвижда се и изключение от конкурсното начало за постъпване на служба в Агенцията за държавни служители в Министерството на вътрешните работи, в Министерството на отбраната, в службите за сигурност, както и в службите за обществен ред. Условието е те да отговарят на изискванията за постъпване на държавна служба в Агенцията и да има писмено съгласие на председателя на Агенцията и ръководителя на съответната служба.Такова изключение се предвижда и по отношение на лица, които са държавни служители, назначени по реда на Закона за държавния служител в други ведомства, ако отговарят на изискванията за заемане на съответната длъжност в ДАНС. Необходимо е писмено съгласие на председателя на Агенцията и ръководителя на съответното ведомство.Предвижда се да се прецизират текстове относно предсрочното заличаване на дисциплинарни наказания, налагани на служителите на Агенцията и прецизирането административно-наказателните разпоредби.", "date": "2018.06.21", "title": "Затягаме въздушния контрол срещу терористи"}
{"url": "https://news.bg/crime/postoyanen-arest-za-18-godishen-iznasilil-uchenichka.html", "text": "Властите в Шумен задържаха 18-годишно момче за изнасилване на непълнолетна. По искане на районната прокуратура в Шумен съдът наложил мярка за неотклонение \"задържане под стража\" на младежа.18-годишният е обвинен, че е принудил със сила непълнолетна ученичка да се съвкупят.Младежът е изнасилил момичето на 17 юни. Сексуалното посегателство е станало в жилище в Шумен.", "date": "2018.06.21", "title": "Постоянен арест за 18-годишен, изнасилил ученичка"}
{"url": "https://news.bg/world/sasht-posochiha-poligona-za-raketni-izpitaniya-koyto-kim-chen-un-shte-unishtozhi.html", "text": "Полигонът за изпитание на ракети, който президентът на САЩ Доналд Тръмп обяви, че лидерът на КНДР Ким Чен-ун се ангажира да унищожи, е голям обект в западната част на страната, който е използван за тестване на двигатели за далекобойни ракети.Това разкри американски представител, цитиран от \"Ройтерс\".Тръмп съобщи пред журналисти след историческата си среща с Ким на 12 юни, че лидерът на тоталитарната държава е обещал да разруши един от полигоните, което би било най-конкретната отстъпка на КНДР след срещата в Сингапур. Държавният глава на САЩ не съобщи името на полигона.Американският източник обяви, че става въпрос за ракетната база и космодрумa на западния бряг на КНДР Тончхан-ри (Сохе). Представителят поясни, че базата се използва за изпитание на двигатели с течно ракетно гориво за далекобойни балистични ракети.Според Пхенян ракетите й могат да достигнат територията на САЩ.\"Председателят Ким обеща КНДР да унищожи ракетен полигон\", допълни източникът пред осведомителната агенция, пожелал анонимност. Не се съобщава в какъв времеви диапазон ще бъде сторено, а също така Пхенян публично не е потвърждавал такъв ангажимент на Ким.Медията CBS News първи съобщи за полигона, който е най-новият сред големите бази за ракетни изпитания в държавата.Мониторинговата група 38 North съобщи, че анализ в края на миналата седмица показва, че КНДР не е предприела действия за затваряне на Сохе или други полигони.Сохе е изграден през 2008 г. Полигонът е използван предимно за изпитание на двигатели Paektusan за далекобойни ракети като Hwasong-15.", "date": "2018.06.21", "title": "САЩ посочиха полигона за ракетни изпитания, който Ким Чен-ун ще унищожи"}
{"url": "https://news.bg/politics/do-2020-g-izvarshvat-strategicheski-pregled-na-otbranata.html", "text": "Приеха доклад за дейността на Съвета по сигурността през 2017 г. и план за заседанията през 2018 г. на Съвета по сигурност към Министерския съвет, председателстван от Бойко Борисов.Членовете на Съвета одобриха проекта на Годишен доклад за състоянието на националната сигурност на Република България през 2017 г. Предстои този доклад да бъде внесен в заседание на Министерския съвет за одобряване с решение и внасяне в Народното събрание с предложение за неговото приемане.Участниците в заседанието одобриха предложението през 2018 г. да бъде подготвен и до 2020 г. да бъде завършен стратегически преглед на системата за защита на националната сигурност. В рамките на този преглед ще бъде проведен и стратегическия преглед на отбраната.На заседанието бяха одобрени изпълнението на Националния план за изпълнение на Стратегията за противодействие на радикализацията и тероризма през 2017 г. и плана за действие по стратегията 2018 г.Обсъдени бяха и някои актуални теми за състоянието на националната, колективната и международната сигурност.", "date": "2018.06.21", "title": "До 2020 г. извършват стратегически преглед на отбраната "}
{"url": "https://news.bg/politics/manolova-predlaga-razmyana-ostavka-sreshtu-problemite-na-maykite.html", "text": "Омбудсманът Мая Манолова готова да хвърли оставката си, ако не се решат проблемите на майките на деца с увреждания.Ще стоя до тях до край, изтъкна на брифинг в парламента.Предлагам добронамерена размяна на всички, които са разтревожени от високото доверие в мен и в институцията и това е проблемът, срещу моята оставка те да заявят реална подкрепа на Законите, които решават проблемите на майките и хората с увреждания, заяви тя в Народното събрание. Тя иска да се гласуват и законите за частния фалит и за свръхправомощията на банките. Когато те минат, Манолова хвърля оставка.Омбудсманът заяви, че няма политически цели. Сегашната ситуация разделя хората с увреждания. Според Манолова парите за хората с увреждания не се харчат справедливо.Тя подчерта, че в \"политиките уж за защита на хората с увреждания\" се наливат 169 млн. лева за чужда помощ и за асистентски услуги на 11 158 души.\"Това, което ние предлагахме и в което вече е основното разминаване с Финансовото министерство, но което е по сметки на Социалното министерство, е, че само с още 100 млн. лв. асистентски услуги ще получават 77 хил. души - 5 пъти повече, при това не на 2 часа както е сега, а според потребностите\", каза още Манолова.Омбудсманът бе категорична, че \"ситуацията, която се подкрепя от националния съвет на хората с увреждания, статуквото е дискриминационно\".\"Няма да позволя да се правят опити за внушения, че този наистина разтърсващ всеки човек протест на майки с деца с увреждания може да бъде употребен за нечии цели\", завърши омбудсманът.", "date": "2018.06.21", "title": "Манолова предлага размяна: оставка срещу проблемите на майките"}
{"url": "https://news.bg/crime/zadarzhaha-21-godishen-za-uchastie-v-telefonna-izmama-vav-vratsa.html", "text": "Полицаите задържаха 21-годишен врачанин, за който е установена съпричастност към телефонна измама, съобщиха от МВР. В жилището му са намерени и иззети пари и мобилен телефон.Служителите на реда са действали по сигнал за телефонна измама. Според първоначалната информация, ден преди сигнала по познатия сценарий за съдействие на полицията, 84-годишна жителка на Враца била подведена да даде пари и изхвърлила през терасата на дома си 1970 лв.Парите веднага прибрал неизвестен младеж, който чакал около жилището. При обиска са открити саморъчно изработени цигари с чай за пушене, третиран с наркотично вещество, според обясненията на задържания. По случая е образувано бързо производство.За седмица това е втори случай, при който служители на ОДМВР задържат извършител на телефонни измами. На 14 юни, в Мездра беше задържан 25-годишен мъж от същия град, който в периода 8-12 юни причини имотни вреди за над 54 хил. лв. на четирима възрастни от Враца.", "date": "2018.06.21", "title": "Задържаха 21-годишен за участие в телефонна измама във Враца"}
{"url": "https://news.bg/health/otkriha-chuma-po-ovtsete-v-yambolsko.html", "text": "Откриха чума в Ямболско. Болестта е открита по дребни преживни животни - овце - за пръв път у нас. Три са констатираните огнища на чума в ямболското село Воден.Повече от 700 животни ще бъдат евтаназирани, за да се избегне разпространението на заразата. Хуманното умъртвяване на над 700 кози и овце вече е започнало.От Агенция по безопасност на храните успокоиха, че заболяването не е опасно за хора.Предстои извършването и на клинични прегледи в карантинната зона. Тя е 10-километрова и обхваща общо 12 села.Заболяването е констатирано за първи път на територията на страната и на Европейския съюз, като пробите са изпратени за потвърждение в референтната за чума по дребните преживни животни лаборатория на ЕС - CIRAD, Франция.БАБХ нареди взимане на мерки, за да се предотврати разпространяването на заразата. Сред действията, които се предприемат, са проучване на движението на заразения добитък и храната му. Трикилоетрова е предпазната зона около засегнатите обекти и 10-километрова зона за наблюдение. В населените места в тез две зони БАБХ нареди да се извършат актуализация за данните а дребните преживни животни, ежеседмични клинични прегледи, взимане на двойни кръвни проби.\nВ граичните общини Царево, Малко Търново и Средец от област Бургас, Болярово и Елхово от област Ямбол и Тополовград и Свиленград от област Хасково се забраняват търговията, придвижването и транспорт на дребни преживни животни и едри преживни животни, отглеждани в обекти заедно с дребни преживни животни с изключение на тези предназначени за незабавно клане и след разрешение от официален ветеринарен лекар,животни от държави членки, преминаващи транзит, транспортиране на ЕПЖ след получаване на разрешение от Централно управление на БАБХ.Забранени са и пазарите и изложбите на дребни преживни животни.Заболяванетоо е разпространено в Турция, но не е ясно как е проникнла заразата у нас. Заболяването се предава при тесен контакт между животните. Ще се извършват проверки за нелегална търговия с животни и придвижване на територията на засегнатите области. В случай на нарушение на стопанина ще бъде съставян акт, а животното ще бъде незабавно умъртвявано.БАБХ препоръчва фермерите временно да ограничат търговията и транспортиране на животни, както и посещение на ферми. Особено важно е да се избягват пътувания до ферми в южната ни съседка или в други трети страни.", "date": "2018.06.21", "title": "Откриха чума по овцете в Ямболско"}
{"url": "https://news.bg/int-politics/bryuksel-skochi-mitata-na-sasht-sa-nezakonni-protivorechat-na-pravilata-na-sto.html", "text": "Европейският комисар за търговията Сесилия Малмстрьом обяви, че Европейският съюз разглежда действията на САЩ да наложи вносни мита върху стоманата и алуминия като \"незаконни\" и против регламентите на Световната търговска организация (СТО). Тя коментира темата по време на пресконференция в Нова Зеландия.Еврокомисарят добави, че от това следва, че ЕС няма друг вариант \"освен да отговори\", но все пак изтъкна, че ЕС е готов да се ангажира със САЩ за разрешаването на търговския спор, предизвикан от решението на Вашингтон.\"Винаги сме готови да говорим със САЩ. Целият ЕС е основан на идеята, че разговаряме и преговаряме\", коментира еврокомисарката. Сесилия Малмстрьом също така отбелязала, че Общността е \"много притеснена\" от задаващата се търговска война между САЩ и Китай, подчертавайки, че \"всички сме взаимосвързани в световната икономика\" и че възможната търговска война ще има отрицателно въздействие също така и върху ЕС.\"Това ще засегне нашите компании, ще се отрази на нашите потребители. А ние също така сме притеснени, че страните действат извън правилата, които сме създали съвместно в СТО\", подчерта еврокомисарката.Малмстрьом допълни, че ЕС работи усилено с партньорите си за \"укрепване и разработване на нови правила със СТО\", отбелязвайки, че организацията е \"основана на правила система\", която \"ни служи добре\".Ала тя отбеляза също, че СТО трябва да създаде регулации, с които да се справи със субсидиите и дъмпинга на Китай за неговите стоки на пазарите.", "date": "2018.06.21", "title": "Брюксел скочи: Митата на САЩ са незаконни, противоречат на правилата на СТО"}
{"url": "https://news.bg/crime/iskat-postoyanen-arest-za-brat-prebil-sestra-si-do-smart.html", "text": "Бургаската окръжна прокуратура поиска постоянен арест за мъж, пребил сестра си до смърт, съобщиха от прокуратурата. Мъжът е обвинен за причиняване на смърт по непредпазливост.Борислав С. е привлечен като обвиняем за смъртта на жена, настъпила на 19 юни. Тя е резултат от побой, нанесен на 17 юни в жилище в Созопол. Жената е с разкъсан черен дроб и жлъчен мехур. Очаква се Бургаския окръжен съд да насрочи заседанието си.", "date": "2018.06.21", "title": "Искат постоянен арест за брат, пребил сестра си до смърт"}
{"url": "https://news.bg/world/arestuvaniyat-s-ritsin-tuniziets-ot-kyoln-e-islyamist.html", "text": "Тунизиецът, в чието жилище в Кьолн беше намерен рицин, е ислямист, предаде Дойче веле. 29-годишният мъж, живеещ в кьолнския район Корвайлер, беше арестуван на 13 юни.\"Той е бил дълбоко интегриран в ислямистка среда и е контактувал с лица от тази среда\", заяви днес федералният прокурор на Германия Петер Франк в интервю за радио SWR.По думите на Франк, обвиняемият Зиф Аллах Х. на два пъти се е опитвал да влезе в Сирия през Турция, за да се присъедини към ИДИЛ, но не е успял. По данни на следствието, към момента той не е член на джихадистката организация.При обиска в жилището му органите на реда са намерили 3150 семена от рицин и близо 84 милиграма от отровното вещество рицин, както и две бутилки с лесно запалим лакочистител, и проводник със запоени лампички. Открит е и 950 грама сив прах, съдържащ пиротехнически вещества за бомбички.Петер Франк отбелязва, че тези материали са свидетелство, че задържаният е смятал да изработи биобомба.Следствието обаче не разполага с информация за това къде, кога и срещу кого е планирал да я използва.", "date": "2018.06.21", "title": "Арестуваният с рицин тунизиец от Кьолн е ислямист"}
{"url": "https://news.bg/weather/lyatoto-zapochva-s-goreshto-vreme-i-sledobedni-prevalyavaniya.html", "text": "В първия ден от астрономическото лято времето ще бъде предимно слънчево, а в следобедните часове се очакват горещини - температурите ще надхвърлят 30 градуса.В следобедните часове в северните и западните райони ще се развие купесто-дъждовна облачност, която ще доведе до станалите обичайни краткотрайни превалявания. Те ще бъдат придружени от гръмотевици, а вятърът временно ще се усили, но не се очакват екстремни явления.Максималните температури ще бъдат в интервала 29-34 градуса.Нощните температури са между 14 и 19 градуса.", "date": "2018.06.21", "title": "Лятото започва с горещо време и следобедни превалявания"}
{"url": "https://news.bg/press/zam-ministar-rositsa-dimitrova-podade-ostavka-eksministri-na-otbranata-iskat-raketi-peytriat-kray-burgas-iskame-stanovishte-ot-es-za-reklamite-na-hazarta.html", "text": "Петъчните вестници съобщават за оставката на заместник-министъра на социалната политика Росица Димитрова след скандала със скъпите самолетни билети, използвани от нея при пътуване до Ню Йорк.\"Министър-председателят Бойко Борисов прие подадената от заместник-министъра на труда и социалната политика Росица Димитрова оставка, съобщиха от пресслужбата на кабинета. Мотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк. Скандалът е свързан с факта, че зам.-министърката и един държавен експерт са пътували в първа класа , като един билет е струвал 8300 лв. По-рано днес хора с увреждания, които приемат това за гавра, поискаха извинение от Димитрова или нейната оставка.\" - в. \"24 часа\".\"Зам.-министърът на труда и социалната политика Росица Димитрова, която е пътувала в командировка до Ню Йорк с билет за 8300 лв., подаде оставка, която премиерът Бойко Борисов е приел, съобщиха от пресцентъра на правителството. Мотивът на Димитрова е \"създалата се обществена чувствителност във връзка с участието ѝ в 11-ата сесия на Конференцията по Конвенцията за правата на хората с увреждания, проведена в Ню Йорк\". Вчера тя обяви, че е сгрешила, че е пътувала с толкова скъп билет. За скъпата командировка съобщи вестник \"Сега\", който разкри, че е пътувала в бизнес класа с билет, купен в последния момент, за форум, посветен на хората с увреждания. Той се състоя между 12 и 14 юни в Ню Йорк. По същото време в София течеше скандалът около подаването и оттеглянето на оставката на мистъра на труда и социалната политика Бисер Петков заради протестите на майките на деца с увреждания. Димитрова подчерта, че участието на ръководената от нея българска делегация и изказването в общите дебати и в двете панелни събития са дали възможност да се чуе какъв е напредъкът на България по изпълнение на конвенцията. Зам.-министърът потвърди, че поканата за участие е дошла още през март, но не знаеше защо решението за нейното участие заедно с експерт от ведомството е взето в последния момент. \"Най-вероятно е грешка, че съм се съгласила да тръгна въобще, като съм видяла цената, но не съжалявам, защото това беше най-големият форум, на който България имаше възможност да се представи, и получи поздравления от всички страни\", каза тя.\" - в. \"Дневник\".Вестниците проследяват също темата за сигурността и интеграцията на евроатлантическото пространство.\"Бивши министри на отбраната, които са в основата на учредения наскоро Атлантически съвет на България (АСБ), поискаха НАТО да разположи ракети \"Пейтриът\" край Бургас. Това става ясно от разпространена позиция на съвета по повод участието на България в срещата на върха на НАТО в Брюксел на 11-12 юли 2018 г. В нея се предлага България да поиска официално от алианса \"развръщане на ротационна основа от съюзниците в района на Бургас на дивизион ракети за противовъздушна отбрана \"Пейтриът\" в срок до края на 2019 г.\". Те биха имали функция да ни пазят от евентуални нападения, но и биха предизвикали остра реакция от Русия. В Атлантическия съвет членуват двама бивши военни министри - Тодор Тагарев и Велизар Шаламанов, бившият икономически министър Трайчо Трайков, бившият председател на НС Александър Йорданов, бившият шеф на комисията по досиетата и бивш депутат Методи Андреев, ген.-майор о.р. д-р Съби Събев - национален военен представител на България във Военния комитет на НАТО 2002-2004, и др. Те настояват и за разполагане в България на многонационална механизирана бригада или многонационална бригада \"Специални сили\" в срок до края на 2020 г. Както и за развръщане на ротационна основа на многонационална бойна ескадрила на българско военно летище в срок до края на 2019 г., която да осъществява съвместна съюзна операция по охрана на българското въздушно пространство. АСБ счита, че на срещата на върха в Брюксел страната ни трябва да настоява пред останалите 28 съюзници да участва в една от създадените четири многонационални бойни групи на НАТО в балтийските държави и Полша. Освен това трябвало да изрази готовност да се присъедини към създадения през 2017 г. в Хелзинки съвместно от НАТО и ЕС Европейски център за усъвършенстване на способностите за противодействие на хибридните заплахи (Hybrid COE). Настоява се и за консултации с Румъния и Турция, в които да се настоява за разработване и приемане на стратегия на НАТО за Черно море. Целта трябвало е да е отговор на \"нарастващото предизвикателство от продължаващата промяна на военния и стратегическия баланс на силите в региона в полза на Руската федерация и в ущърб на НАТО\". България следвало да иска от НАТО да стане домакин на сухопътни, военновъздушни и военноморски компоненти от изграждащото се Адаптирано предно присъствие на НАТО на югоизток. На юлския форум на НАТО да се настоява за постигане на съгласие за краен срок за \"прекратяване на зависимостта на страните членки от Руската федерация при поддръжката на основни оръжейни системи и оборудване, включително чрез засилено сътрудничество в рамките на НАТО и ЕС и използване на агенциите на НАТО и ЕС\", предлага организацията. Това предложение идва на фона на наскоро подписан сравнително дългосрочен договор за поддържане на българските МиГ-29 от Русия.\" - в. \"Сега\".\"България ще подпомага Босна и Херцеговина в процеса по подготовката й за присъединяване към ЕС и за подобряване на сътрудничеството с НАТО. Двете страни ще работят за задълбочаване на партньорството си в сфери от взаимен интерес, в духа на европейските ценности. Това е заложено в проекта на Меморандум за сътрудничество между Правителството на Република България и Съвета на министрите на Босна и Херцеговина, който Министерският съвет одобри на заседанието си днес, съобщиха от пресслужбата на кабинета. България ще оказва експертна помощ на Босна и Херцеговина в процеса на хармонизиране на законодателството на страната с европейските достижения, за укрепването на административния й капацитет, чрез участие в проекти, финансирани по европейски програми, както и за координиране на международната помощ. София и Сараево ще обменят информация и експертен опит в областта на визовата политика, граничния контрол и миграцията в следните направления: прилагано законодателство и практики, задълбочаване на двустранното консулско сътрудничество, разработване на информационни системи за визи, лични документи и граничен контрол, сигурност на личните документи, фитосанитарния и ветеринарния контрол. Двете страни ще организират съвместни семинари и кръгли маси, както и обучителни курсове и стажове в областта на европейската интеграция и ще насърчават партньорството в неправителствения сектор. Още по време на визитата си в Босна и Херцеговина през август 2017 г. вицепремиерът Екатерина Захариева е предложила на своя колега Игор Църнадак техническа и експертна помощ за повишаване на административния капацитет, в областта на околната среда и в борбата с престъпността. Тогава първият ни дипломат е дала пример, че само за 2015 и 2016 година мерките срещу контрабандата в България имат ефект за бюджета в размер на 2 милиарда евро, припомниха от МС.\" - в. \"24 часа\".Ратифицирането на договора за името на Македония от парламента на западната ни съседка също е сред актуалните теми.\"Македонският парламент одобри договора за разрешаване на спора за името с Гърция. 69 депутати гласуваха \"За\" ратификацията на Договора, предават БГНЕС и Нова тв. Депутатите от опозиционната партия ВМРО-ДПМНЕ не присъстваха в пленарната зала по време на гласуването. Сега Договорът ще бъде изпратен до президента Георге Иванов за подпис. Той има 7-дневен срок за произнасяне. Ако наложи вето, Договорът ще трябва да се прегласува в парламента. В този случай за него ще трябва да гласуват поне 61 народни представители. \"Договорът бележи началото на края на несигурността за Македония и предоставя достойно и приемливо решение за двете страни, с което завинаги се потвърждава македонската идентичност и език\". Това каза преди гласуването премиерът. \"Имаме ясни доказателства за нашата македонска идентичност, за нашия македонски език, в продължение на векове и столетия. Не сме предали нищо, нито пък никой ни взе нещо, когато се съгласихме за географско име. Това е смела стъпка в интерес на бъдещето на гражданите и на нашите деца, за едно мирно бъдеще. Нека да отхвърлим манипулациите и да дадем шанс за споразумението\", каза Заев. Той подчерта, че споразумението е подкрепено от всички международни партньори, което отваря портите на Македония за европейско бъдеще. Заев очаква дата за преговори от Съвета на ЕС до края на месеца. \"Вместо горчивината и гнява, нека заедно да пишем бъдещите страници, да водим гражданите към обща процъфтяваща Македония, следвайки примера на напредналите европейски държави. Получаваме приятел и стратегически партньор, гарантираме стабилността и сигурността на Македония, отваряме пътя към ЕС и НАТО. Ние постигаме стремежа на нашите предци да бъдат признати от всички като македонци, говорещи македонски. Това е исторически акт, чрез който Македония и гражданите й имат шанс\", каза още премиерът Зоран Заев.\" - в. \"Сега\".\"Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка. Това написа премиерът Бойко Борисов във Фейсбук. \"Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент\", пише още министър-председателят. \"Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство\", пише още Борисов.\" - в. \"Труд\".Вестниците съобщават също, че управляващите препращат ограничаването на рекламите на хазарта към Европейската комисия.\"Промените в Закона за хазарта, които ограничават рекламирането, първо трябва да бъдат нотифицирани от ЕК. Това реши бюджетната комисия, която се съобрази със становище на Министерството на финансите по въпроса. Ведомството посочва, че промените следва да бъдат изпратени за съгласуване и нотификация в ЕК. \"4 месеца преди изпращането за нотификация промените трябва да минат през Министерския съвет\", заяви шефът на бюджетната комисия Менда Стоянова. Тя допълни, че трябва да се спазят тези изисквания, за да се избегнат допълнителни санкции. Вицепремиерът Валери Симеонов заяви, че това е бламиране заради засегнати интереси за милиарди.\" - в. \"24 часа\".\"Проектозаконът за хазарта на вицепремиера Валери Симеонов ще бъде блокиран поне за 4 месеца, след като парламентарната комисия по финанси реши да поиска от Европейската комисия нотификация заради съмнения, че текстове от него противоречат на европейски директиви. По искане на комисията по европейски въпроси от миналата седмица правната дирекция на парламента трябваше да се произнесе дали да се иска нотификация. По думите на председателя на комисията по финанси Менда Стоянова (ГЕРБ) дирекцията е отговорила, че отговорността за решението е на Министерството на финансите. Стоянова не обясни на каква европейска директива противоречи проекта на Симеонов и препрати към становището на ресорното министерство. Според становището на Министерството на финансите Законът за хазарта от 2012 г. е приет след нотификация от Еврокомисията и ако сега ще се правят значителни изменения в него, той трябва да мине през нова нотификация. Икономическите субекти в рамките на единния европейски пазар трябва да имат възможност да изразят мнение по проекта, се посочва още в становището. Предложените от Валери Симеонов и депутатите му промени предвиждат забрана и на непряката реклама на хазартни и лотарийни игри, като се разрешава рекламата само на търговската марка и показване на тиражи, но не и обявяване на печелившите. \"Това отлагане не кореспондира с декларираната подкрепа от БСП и ГЕРБ\", каза Валери Симеонов след заседанието на комисията. Според него интересите законът му да не бъде приет са 3 млрд., на колкото той оценява (в лв.) оборота в сектора. \"За 3 млрд. много неща могат да се случат и много позиции да се променят\", добави Симеонов. Според правилника на Министерския съвет законите, за които ще се иска нотификация, се предават на Европейската комисия 4 месеца предварително. \"Колко бързо ще действа Европейската комисия не мога да предвидя, тя може да се замота още 4 месеца\", коментира Симеонов. \"Нямам полезен ход, нямам намерение да скачам от последния етаж на партийния дом\", каза вицепремиерът на въпрос какво ще предприеме след забавянето на закона му. Другият проектозакон на Валери Симеонов, който предвижда въвеждането на допълнителен данък върху апартхотелите в курортите, бе допуснат от комисията до обсъждане в парламента. Симеонов обясни, че се предвижда налагане на данък 0.5-0.7% от данъчната оценка при имот в национален курорт и 0.2-0.4% при по-малките курорти. Симеонов обясни, че данъкът ще бъде върху жилища, които не се използват като такива, защото в момента масово се избягва плащането на данък за наем, като той не се декларира. Според сметките на Симеонов така се ощетява хазната с няколкостотин милиона лева на сезон и се прави нелоялна конкуренция на хотелите.\" - в. \"Дневник\".", "date": "2018.06.21", "title": "Зам.-министър Росица Димитрова подаде оставка, ексминистри на отбраната искат ракети „Пейтриът“ край Бургас, искаме становище от ЕС за рекламите на хазарта…"}
{"url": "https://news.bg/int-politics/nikoga-dosega-erdogan-ne-e-dopuskal-tolkova-mnogo-greshki.html", "text": "На 24 юни в Турция ще се проведат едновременно парламентарни и президентски избори. Според актуалните допитвания, между 45% и 55% от турските гласоподаватели възнамеряват да дадат гласа си за сегашния президент на страната Реждеп Тайип Ердоган. В действителност обаче поддръжниците на Еррдоган може да се окажат много по-малко. Ръководителят на социологическия институт SONAR Хакан Байракчъ казва, че турските управници били създали атмосфера на страх и поради това, според него, е твърде възможно около 10% от анкетираните граждани да не се осмеляват да кажат истината. \"А това изкривява действителната картина на предизборните нагласи\", казва Байракчъ.След одобрената през април 2017 година конституционна реформа, турските избиратели имат право на два гласа: единият определя кой ще е новият президент на страната, а другият - кои партии ще влязат в парламента. За Ердоган, който от 16 години насам не е губил избори, предстоящото гласуване може да се окаже най-тежкото в неговата политическа кариера. Неговата ислямистко-консервативна Партия на справедливостта и развитието (ПСР), която от 2002 година изцяло доминира политическия живот в Турция, също ще срещне трудности.Проблемите на турците се задълбочаватОт 25 години насам Йозер Сенчар от социологическия институт Metropoll следи кариерата на Ердоган. Според него, това е най-лошата предизборна кампания на Ердоган досега. \"Той вече не определя дневния ред, нито пък напоследък блести с визии за бъдещето. В предизобрните си изяви той изглежда по-скоро хладен и слаб. \"Никога преди Ердоган не е допускал толкова много грешки в своите предизборни речи\", добавя наблюдателят и споделя, че се съмнява в победата му.Ердоган управлява вече от 16 години и дълго време беше смятан за най-голямата сила в турската политика. Най-важният му успех безспорно е икономическият възход на страната: през последните 15 години средният годишен доход в Турция се увеличи от 3500 на 10 000 хиляди долара, а страната преживя строителен бум.Днес обаче турската икономика изпитва все повече трудности: след неуспешния опит за преврат през юли 2016 година и въведеното след това извънредно положение турската лира е загубила над 30% от стойността си. В страната почти вече не влизат чужди инвестиции, а доверието на международните пазари в турската икономика спада. Ердоган, който от религиозни съображения държи лихвите да останат ниски, трябваше да се примири след като турската Централна банка наскоро все пак повиши основния лихвен процент. Така в момента Турция заема четвърто място в класацията със страните с най-високите лихви - след Аржентина, Венецуела и Иран.\"За първи път от 16 години Ердоган не постига нови успехи. Той вече не е в състояние да направлява икономиката. Увеличават се също и проблемите в образованието и здравеопазването\", казва Йозер Сенчар и добавя, че турските граждани вече усещат икономическата криза на гърба си. \"Затова и на предизборните прояви на Ердоган вече не се забелязва онзи плам от миналото\", допълва той.Допълнителен стимул за опозициятаГюлфем Санвер също смята, че посланията на Ердоган все по-трудно достигат до народа. Според нея, Ердогановото One-Men-Show се е обърнало срещу самия него. \"На събрания и по време на речите си Ердоган вече изглежда сам\", казва Санвер, която е защитила дисертация на тема \"Изборните успехи на Партията на справедливостта и развитието\".В същото време подкрепата за кандидата на Републиканската народна партия Мухарем Индже вече надхвърля 30%. А това мотивира още повече опозицията да спечели тези избори. Ердоган е наясно с това. \"Сега той се заиграва със страховете на дясноконсервативните турски избиратели\", казва по този повод Санвер. Затова в изборните му речи от последните дни той често говори за военната операция срещу ПКК в Северен Ирак. Така той разпалва страхове сред избирателите. А уплашеният избирател се страхува от възможна смяна на властта и би гласувал за сегашния президент, добавя експертката.Според последните сондажи, въпреки всичко Ердоган би могъл да спечели президентските избори на втория тур. Но на парламентарните избори тъй нареченият \"Републикански алианс\" - съюзът между управляващата ПСР и националистическата ПНД (Партия на националистическото действие) - би могъл да загуби мнозинството си в турския Меджлис. А това би застрашило властта на Ердоган в парламента. Ако се стигне дотам, силната президентска система, която опозицията определя като диктатура, би си останала далечна мечта за Ердоган, твърдят експерти.\"Ако ПСР загуби мнозинството си в турския парламент, на Ердоган му предстоят трудни времена\", убедена е Гюлфем Санвер. Откато въведе извънредно положение, президентът управлява с укази и декрети. \"Изгуби ли неговата партия мнозинството си в парламента, дори Ердоган да бъде преизбран, той ще загуби част от сегашната си власт и вече няма да е така ефективен като президент. И тогава ще му се наложи да признае властта на парламента\", казва експертката.", "date": "2018.06.21", "title": "\"Никога досега Ердоган не е допускал толкова много грешки\""}
{"url": "https://news.bg/world/posreshtame-astronomicheskoto-lyato.html", "text": "Днес в 13:07 ч. настъпва лятното сланцестоене, което бележи началото на астрономическото лято.По време на лятното слънцестоене денят е максимална продължителност.Като резултат от наклона на земната ос продължителността на деня и нощта зависят от положението на Земята спрямо Слънцето. На 21-22 юни Слънцето се движи над тропика на Рака. В северното полукълбо денят е най-дълъг, нощта е най-къса и се говори за лятно слънцестоене.В южното полукълбо денят е най-къс, нощта е най-дълга и е налице зимно слънцестоене. На 22 декември Слънцето е над тропика на Козирога, в северното полукълбо се наблюдава зимно слънцестоене, а в южното - лятно.(Уикипедия)", "date": "2018.06.21", "title": "Посрещаме астрономическото лято"}
{"url": "https://news.bg/politics/atlantitsi-predlagat-da-zashtitim-nebeto-si-s-raketi-peytriat.html", "text": "В района на Бургас да се разположат ракети за противовъздушна отбрана \"Пейтриът\", настоява Атлантическият съвет на България. Идеята е дивизионът от ракети да се поддържа на ротационна основа от съюзниците. От АСБ посочват, че идеята може да бъде обсъдена на срещата на високо равнище на НАТО, която ще се проведе на 11 и 12 юли в Брюксел.В официална позиция, посветена на форума, атлантиците предлагат у нас да бъде базирана многонационална механизирана бригада или многонационална бригада \"Специални сили\" с рамкова нация България в срок до края на 2020 г.Сред членовете на Атлантическия съвет са ген.-майор о.р. Съби Събев, бившите военни министри Велизар Шаламанов и Тодор Тагарев, бившият шеф на комисията по досиетата Методи Андреев, експерти, политически и обществени фигури.Пълният текст на позицията:", "date": "2018.06.21", "title": "Атлантици предлагат да защитим небето си с ракети „Пейтриът“"}
{"url": "https://news.bg/int-politics/protesti-v-nad-10-rumanski-grada-za-nezavisima-sadebna-sistema.html", "text": "В редица румънски градове през изминалата вечер имаше протести с искания правителството да гарантира независимостта на съдебната система, предадоха информационните агенции.В протестната акция в Букурещ се включиха около 10 хиляди души. По-малки по мащаби протести имаше в най-малко 10 други градове.Наблюдателите отбелязват, необичайната многочисленост на силите на реда.За разлика от предишни подобни събития, сега полицията е задържала демонстранти, сочат свидетелства на очевидци. Сред задържаните е германският журналист и режисьор на документални филми Паул Арне Вагнер, който е бил освободен два часа по-късно.", "date": "2018.06.21", "title": "Протести в над 10 румънски града за независима съдебна система"}
{"url": "https://news.bg/education/vodeshti-ucheni-ot-tri-kontinenta-sadyat-agentsiya-na-mon-zaradi-evropeyskite-sredstva-za-nauka.html", "text": "Учени с международен авторитет оспориха в съда разпределянето на европейските средства за наука и интелигентен растеж у нас, след като стана известно класирането на кандидатите, съобщиха за news.bg от Центъра по био и нанофотоника \"Джон Атанасов\". Създаването му е плод на усилията на световно утвърдени учени и на млади изследователи - възпитаници на учителя Теодосий Теодосиев, които вече заслужиха признанието на научните среди в САЩ, Европа и Австралия. Водени от желанието да дадат летящ старт на няколко перспективни научни дисциплини у нас, те прегръщат идеята за изграждането на центъра, който да постави България на картата на авангардните научни постижения.Екипът кандидатства пред агенцията \"Наука и образование за интелигентен растеж\" към МОН по европейската процедура за изграждане на центрове за компетентност, но получава занижени оценки в спорна процедура. Първоначално проектът не е допуснат до етапа на техническа и финансова оценка поради грешки в дизайна на системата за подаване, допуснати от управляващия орган. След като екипът оспорва решението по съдебен път, Административният съд в София задължава комисията да направи такава оценка. Оценителите на частната фирма \"Прогети Плант\" преценяват, че проектът \"Джон Атанасов\" не е сред заслужаващите финансиране. До момента опитите на учените да получат информация по същество за мотивите на комисията да вземе подобно решение остават без резултат.Учените напомнят, че според закона за управление на средствата от европейските фондове и утвърдената световна практика оценката трябва да бъде придружена с мотиви. Те изказват опасения, че научните критерии се пренебрегват и има риск програмата да бъде използвана като схема за \"усвояване\". Например, единият от проектите е за изследване на лечебните свойства на минералните води и предвиджда изграждане на баня - само по себе си това има смисъл, но да се достигне световното ниво на върховите технологии с подобно начинание звучи нереалистично.Сред съпричастните към центъра \"Джон Атанасов\" е проф. Самуил Рефетов, който от десетилетия работи в САЩ - единственият българин, номиниран многократно за Нобелова награда по медицина, откривател на специфично заболяване на щитовидната жлеза, наречено Синдром на Рефетов. Част от екипа е създателят на рентгеновия лазер проф. Теньо Попминчев от Калифорнийския университет в Сан Диего - един от 10-те млади учени на бъдещето за 2016 г. в класацията на Science News, номинирани от Нобелови лауреати и членове на Националната академия на науките на САЩ. Сред основателите е и проф. Драгомир Нешев от Националния университет на Австралия - един от водещите изследователи в света по метаматериали, създател на редица съвременни изобретения и технологии на тази основа. Своя принос дава и Христо Иглев - единственият българин, ръководил проект в Мюнхенския изследователски център по фотоника \"Макс Планк\", по програма за стимулиране на 10-те най-добри университета в Германия, тук са и много други водещи изследователи с опит в създаване на подобни центрове.В продължение на два месеца учените се опитват да получат яснота по мотивите оценителите, които е избрала италианската фирма \"Прогети Плант С.Р.Л.\", спечелила обществената поръчка за провеждане на конкурса. Също и за нивото на компетентност на оценителите по обективните критерии, заложени в условията за кандидатстване - публикации в съответните научни области в световни научни журнали, цитирания на подобни публикации, регистрирани патенти, опит със стартапи.Разбира се, оценката за компетентността или некомпетентността също може да се манипулира, ако се отчитат само статистическите показатели - например изискването за определен брой публикации през последните години. Важно е качеството на статиите, също и рейтингът на изданията, в които са публикувани. Има публикации с максимални оценки от световни топжурнали като Science и Nature. Там те се реферират. Докато има и публикации в издания, където няма нито един рефер и съответно не биха могли да са гаранция за компетентност на автора.Запитванията на екипа са продиктувани както от съмнения за квалификацията на оценителите, така и от резерви към процеса на оценяване.\"Изпратихме няколко поредни писма с молба да ни предоставят мотивите на комисията и поне елементарна проверка от страната на управляващия орган, поне да знаем какви са ни пропуските и как да се подобрим, защото в случая реално ние сме работили да съберем и предложим \"бисери\" , а те казват: не, това са \"жълъди\". Така излиза на езика на оценките, без никакъв мотив за това. Противно на европейската и световната практика, изглежда тук българската администрация по управление на еврофондовете го разглежда като конспиративна игра.\" - коментира доц. Иван Бъчваров, представител на СУ в центъра \"Джон Атанасов\". Към момента ученият оглавява изследоватлески лаборатории по лазерна физика и фемтосекундна спектроскопия към Физическия факултет.\"Колегите са учудени от действията на администрацията, някои от тях ме впечатлиха с това че са направили хронологичен календар на събитията: изборът на частната фирма \"Прогети Плант С.Р.Л.\"-Италия е подписан от г-н Любомир Йосифов в последния ден на служебното правителство - на 26.01.2017в 17.30 ч. При положение, че от 27.01. застъпва нов кабинет, който всъщност се опитва след обществен натиск да приложи международния опит и да коригира направеното при мандата на г-жа Кунева, но не успява. Избира се частна фирма да прави подбор и оценка за националните центрове за наука - това никъде не се практикува на планетата по множество ясни причини. Няма как частният оценител да носи дългосрочна отговорност за развитието на науката на национално ниво и за адекватното изразходване на европейските средства - неговата отговорност приключва с изпълнението на конкретната поръчка, която му е възложена. Освен това лесно се проверява, че тази фирма няма никакъв опит в оценка на центрове за върхова наука по европейските и световните стандарти. Като добавим и факта, че програмата е дълго моделирана и адаптирана така, че в крайния вариант да се заложи изключително ниска тежест към изискванията за научния потенциал на бенефициентите и техния проект, няма как да се осигури постигане на прокламираните високи цели - изграждане на центрове за научни изследвания на най-съвременно европейско ниво, което няма досега аналог в България.\" - отбелязва доц. Бъчваров.По думите му, процедурата по оценяване в българския конкурс не е консултирана с Европейския съвет за наука (ERC) -специализиран орган към Европейската комисия, компетентен по въпросите как да се оценяват и организират проекти за върхова наука и иновации.След двумесечно изчакване трима от учените - проф. Драгомир Нешев и д-р Христо Иглев и доц. Иван Бъчваров, завеждат жалба до МОН и до Министерския съвет, след което центърът подава иск в Административния съд на София-град.Малко след това от агенцията изпращат писмен отговор, с който редакцията разполага. В него се цитира постановление на Министерския съвет от месец май 2016 г., определящо, че оценителите могат да бъдат служители в държавната администрация (които не заемат длъжност в управляващия орган), физически лица - определени с конкурс, и лица, избрани в съответствие със закона за обществените поръчки.Възложителите на конкурса отбелязват, че оценяването е извършено съгласно заложените критерии, като комисията стриктно е спазила процедурата - \"разделите, подразделите и скалата за оценяване\", не са въвеждани допълнителни критерии, всеки от петимата оценители е документирал оценката си в оценителна таблица и е работил \"независимо и индивидуално\".В писмения отговор се засягат и други формални показатели, без да се коментират по същество пряко поставените въпроси свързани с оценяването на центъра \"Джон Атанасов\" и квалификацията на оценителите.Ако случайно е попаднал \"мним експерт\" с нулева научна активност за последните 5 години, поради това, че оценяването е анонимно, проверката и отстраняването на тази нередност е изцяло отговорност на управляващия орган, особено когато става дума за национални центрове за върхова наука и иновации със стратегическо значение. Кой друг в случая може да защити целите на програмата? - подчертават учените.От агенцията на МОН посочват още, че \"за проектните предложения, включени в списъка на отхвърлените проектни предложения и основанията за отхвърлянето им са издадени Решения за отказ от предоставяне на безвъзмездна финансова помощ\" и те са връчени на подателите на сигнала.\"Ние питаме какви са мотивите и какви са оценките на петимата оценители. Вместо това ни отговарят, че \"всеки оценител е документирал своята оценка..., като е изложил мотиви за това\" - не ни казват какви са те. Ние молим - проверете качеството на изпълнение на обществената поръчка за оценка, като проверите в научните бази данни информацията за всеки от петимата избрани от фирмата оценители - дали реално всеки от тях отговаря на минималните изисквания \"за научен капацитет да оценява\" по заложените обективни критерии. Вместо да проверят и отговорят по същество, те ни изпращат в отговора какви са очакванията им: че оценителите следва да са международно признати експерти в своята област.\" - коментира доц. Бъчваров.\"За първи път получавам крайна оценка на проект в Европа или САЩ - в случая говорим в мащабите на център със собствена нова сграда, лаборатории, включително и оборудване - където анонимните рецензии на всеки един от реферите - по всеки един показател, не се предоставят на екипа от учени, независимо дали проектът е препоръчан за спонсориране или не!\" - споделя проф. Попминчев.Доц. Бъчваров допълва, че зададената у нас процедура не гарантира класиране според научния капацитет на кандидатите.\"В критериите за класиране, науката е изолирана - от нормалните над 50% от точките за наука, в крайния вариант те са под една трета. Това е порочно и непрофесионално - дава възможност за подреждане по съображения, но не и да се гарантира развитие на науката, както е по целите на програмата.\" - констатира ученият, като подчертава липсата на прозрачност и възможността за корупционни практики при подобен подход към конкурса.Той отбелязва, че по програмата на България се полагат над 200 милиона лева, от които около 100 милиона вече са загубени, тъй като оценяването продължава над година и половина. \"За сравнение, в периода на разглеждане, подадох за 8 проекта в ЕС и САЩ, където интересът да се предоставят максимално бързо условия за развитие е силно осъзнат, и възможността да направим център със сходна тематика във Виена, а не в София, е по-реален.\" - казва проф. Теньо Попминчев.Междувременно стана ясно, че и други екипи, водени от авторитетни учени със сериозна научна продукция и резултати, са получили учудващо ниски оценки.Проф. Самуил Рефетов: Проф. Теньо Попминчев: Проф. Драгомир Нешев", "date": "2018.06.21", "title": "Водещи учени от три континента съдят агенция на МОН заради европейските средства за наука"}
{"url": "https://news.bg/society/zdravni-rabotnitsi-izostaviha-bolna-vav-vrachansko.html", "text": "34-годишна жена беше изоставена от здравните работници пред кметство във врачанското село Добролево, съобщи bTV. Жената е претърпяла лечение в психиатрично заведение преди да бъде оставена от здравните работници.Очевидци твърдят, че жената била е безпомощно състояние и не била способна сама да поеме грижи за себе си.Близките роднини на жената също отказали да я приютят.По думите на хората от селото жената е била оставена пред сградата на кметството от двама мъже, които я свалили от бус. Местните твърдят, че жената има психично заболяване и епилепсия.Жената често лежи в психиатрията във Враца. Очевидци твърдят обаче, че този път тя е в изключително тежко състояние - отслабнала, с памперс, неспособна да ходи или говори.", "date": "2018.06.21", "title": "Здравни работници изоставиха болна във врачанско"}
{"url": "https://news.bg/health/ostavki-i-v-agentsiyata-po-transplantatsii.html", "text": "Подават ли се оставки и в агенцията по трансплантации? От пациентски организации \"Заедно с теб\" в официално свое писмо се обявиха категорично против оставката на д-р Мариана Симеонова, изпълнителен директор на Изпълнителната агенция по трансплантация (ИАТ).Официална информация за оставката на д-р Мариана Симеонова все още няма.От пациентски организации \"Заедно с теб\" се застъпват за професионализма на Симеонова и на успешната й работа. По думите им д-р Симеонова е успяла да постигне много за донорството и трансплантациите в България.Пенка Георгиева, председател на пациентски организации \"Заедно с теб\", в разговор с news.bg не потвърди, че разполага с потвърждение за подадена вече оставка. В пациентската организация се носили слухове, че върху д-р Мариана Симеонова се оказва натиск, за да се оттегли.Георгиева не пожела да коментира подробно и изтъкна, че причините за оставката не са й ясни. \"Каквото и да кажа ще сбъркам, защото не знам какви са причините\", обясни Георгиева. Самата тя търси потвърждение за причините за оставката на изпълнителния директор на агенцията.От news.bg потърсихме и ИАТ за потвърждение. От пресцентъра на агенцията нито потвърдиха, нито отрекоха информацията за подадена оставка, като уточниха, че медиите ще бъдат уведомени при наличие на събитие.От пресцентъра обясниха, че в момента работят по текущи ангажименти и до края на деня се очаква медиите да получат информация. Така и не се уточни дали информацията ще бъде текуща или ще бъде за подадената оставка на Мариана Симеонова. Тя от своя страна не отговаря на телефона си. ", "date": "2018.06.21", "title": "Оставки и в агенцията по трансплантации?"}
{"url": "https://news.bg/politics/upravlyavashtite-da-predstavyat-nay-nakraya-yasna-viziya-za-nzok.html", "text": "ДПС отдавна настоява да се върне старият модел на управление на НЗОК и винаги са настоявали за реформа и промяна на здравно-осигурителния модел, коментира пред БНТ депутатът от ДПС Нигяр Джафрер.Управляващите да представят най-накрая ясна визия какво ще предприемат. \"Ние смятаме, че проблемът не е в персоните. Сега е проф. Плочев, след още време най-вероятно ще бъде друго име. Ние смятаме, че този модел на здравно осигуряване е изчерпал своя потенциал\", обясни тя.Без промяна в системата няма да се подобри здравеопазването, а ще има все по-задълбочаващи се проблеми. \"До 2010 година там имаше общо събрание с широко представителство, Управителен съвет и един Контролен съвет. 2010 година се въведе промяната, при което всичко това се сля в един Надзорен съвет, който практически се назначава\", добави Джафер\"Касата е одържавена, администрирането надделя над всичко, което беше заложено като идея за здравно-осигурителен модел. Ето защо ние настояваме да се върне старият начин на избор на управител на НЗОК, още повече, че НС се проваля в тези избори\", коментира тя и допълни, че ГЕРБ трябва да се замислят върху предложенията.Припомняме, в края на февруари проф. Камен Плочев бе приет в болница. Преди това здравният министър  от поста управител на НЗОК.Тогава аргументът на Ананиев беше, че  на Касата за писмото, с което поиска от Народното събрание актуализация на бюджета ѝ заради задължения.Въпреки че тогава имаше обвинения за прикриване на документи, Плочев бе категоричен, че е спазил всички законови процедури. тогава, но излезе в продължителен болничен, след като бе приет по спешност в болница.За втори път от както министър  ръководството на Министерство на здравеопазването се поражда конфликтна ситуация между ръководителите на двете институции.Кирил Ананиев , защото проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.Тогава Плочев изнесе близки до коректните данни. Последва спешна проверка на сумите, които дължим към чужди каси. Проверката беше предизвикана от На 14 юни  оставката на Камен Плочев.Камен Плочев бе избран за председател на Здравната каса през лятото на 2017 година. Той е 17-ият управител в 18-годишната история на Националната здравноосигурителна каса.", "date": "2018.06.21", "title": "Управляващите да представят най-накрая ясна визия за НЗОК"}
{"url": "https://news.bg/politics/tsvetanov-ochakva-s-netarpenie-debata-po-vota-na-nedoverie.html", "text": "Зам.-председателят на ГЕРБ и бивш вътрешен министър Цветан Цветанов очаква с нетърпение дебата в пленарна зала по втория вот на недоверие към правителството Борисов 3.Нетърпението си заяви лично Цветанов в ефира на Нова телевизия, като добави и оценката си - БСП са много далеч от истината.По думите на Цветанов именно БСП, вносителите на вота на недоверие, са тези, които са съсипали умишлено системата за сигурност. Според него левицата няма нито един аргумент по вота най-вече, защото не предлага нищо по-добро. Цветан Цветанов е убеден, че БСП не са алтернатива.В момента 90% от бюджета за сигурност отива във фонд Работна заплата, обяви Цветанов и посочи, че именно по време на управлението на ГЕРБ повече са назначените нови полицаи, отколкото тези, които са напуснали системата.Като цяло обаче вотът на недоверие е регулярен, според Цветанов и той е спокоен. Очаква и следващ вот на недоверие - преди местните избори. Очакванията си каква ще бъде темата му, Цветанов не сподели. Той припомни и че много от тежките криминални престъпления, включително убийства, извършени по времето на управление на левицата, също са останали неразкрити.На въпрос за напрежение в коалиционното правителство заради недоразуменията между вицепремиера Валери Симеонов и министрите Ангелкова и Нанков, Цветанов коментира, че във всяко едно коалиционно правителство има напрежения и това е нормално, на параметрите на управление ясно са разписани в коалиционното споразумение. Важно е да се води диалог, заяви Цветанов и посочи, че се намира в непрекъсната връзка и с Симеонов, и със Волен Сидеров. Дори и вчера той е говорил с тях. По думите на Цветанов всяка една законова процедура е спазена, включително и на Министерски съвет.Цветан Цветанов коментира и оставката на Росица Димитрова, зам.-министър в МТСП, подадена вчера след като избухна скандала със скъпия билет за командировъчен полет до Ню Йорк. Според Цветанов Димитрова трябва да бъде запазена като кадър, тъй като е изключително добър специалист с голям опит. Цветан Цветанов оправдава купуването на скъпия билет бизнес класа с необходимостта и последния момент, в който е заявено пътуването. Според него при такива срокове често има само бизнес класа пътуване. Командировъчното е подписано от министър Бисер Петков, тъй като е преценено, че в този момент /напрежението между правителството и протестиращите родители на деца с увреждания/ е по-добре самият той да не пътува.Цветанов обясни и че към момента бюджета създава ограничения да се изпълнят исканията на родителите, но наличните пари са факт. Трябва обаче да се отчита, че при ръста на икономиката в държавата, се отделят непрекъснато повече средства за социалния сектор.Търси се диалог, увери Цветан Цветанов и припомни, че от месеци наред се водят разговори именно с протестиращите родители, а в МТСП се работи непрекъснато по новия закон, като в работната група има включени и четирима представители на недоволните. Трябва да имаме политики с устойчивост и прогнозируемост, заяви Цветанов и обясни, че при недостатъчен бюджет се търси солидарност при разпределението му.", "date": "2018.06.21", "title": "Цветанов очаква с нетърпение дебата по вота на недоверие"}
{"url": "https://news.bg/int-politics/yaponiya-spira-protivoraketni-ucheniya-sled-sreshtata-tramp-kim.html", "text": "Япония спира учения, с които се подготвя за евентуална ракетна атака от Северна Корея, след като срещата между лидерите на САЩ и Северна Корея намалява напрежението, съобщава \"Киодо\", цитирани от \"Ройтерс\".Япония приветства срещата на върха като първа стъпка към ядрено разоръжаване на Северна Корея, но също така заяви, че ученията между САЩ и Южна Корея са жизненоважно средство за възпиране на заплахите в Северна Корея., които прелетяха над Япония. В японската столица Токио, се проведе първата евакуационна тренировка през януари, аналогични упражнения са проведени и в по-малки японски градове и села.Според \"Киодо\", има предвидени планове за евакуационни тренировки в девет префектури тази година. Префектура Точиги, уведомява града, че правителство е решило да спре планираните учения, \"като взима предвид международната ситуация\". Няколко други префектури също са били уведомени за решениетоПремиерът Шиндзо Абе подготвя среща с Ким Чен-ун и иска да се заеме с въпроса за японските граждани, отвлечени от севернокорейски агенти преди десетилетия.През 2002 г. Северна Корея признава, че нейни агенти са отвлекли 13 японци през 70-те и 80-те. Япония коментира, че 17 нейните граждани са отвлечени, от които пет са репатрирани.Северна Корея обяснява, че осем са загинали, а четирима не са влезли в страната. Абе използва въпроса като основа на политическата си кариера и обещава да не си дава и миг почивка, докато всички отвлечени не се приберат.", "date": "2018.06.21", "title": "Япония спира противоракетни учения след срещата Тръмп-Ким"}
{"url": "https://news.bg/politics/maya-manolova-dokray-otstoyava-kauzata-na-protestirashtite-mayki.html", "text": "Националният обудсман Мая Манолова ще отстоява докрай каузите на протестиращите майки на деца с увреждания. Това стана ясно от думите й в ефира на БНТ.Ще стоя до протестиращите майки докрай, зави тя.\"Казвам го, за да ги успокоя, но и защото това е една справедлива кауза, те искат да се преборят с една несправедливост. Те се борят не само за себе си. Не е вярно, че този закон разделя, ситуацията в момента разделя хората с увреждания\", обясни националният омбудсман. Тя изтъкна, че законопроектът, който са написали заедно с майките, не получи подкрепа от Националния съвет за хората с увреждания. Според Манолова техният проблем няма да бъде решен от съвета. Опитвали да унизят майките, информира омбудсманът. Искали да стане ясно, че статуквото в политиката за хората с увреждания ще се запази.Справедливо са гневни майките, смята Мая Манолова. Тя иска закон, с който да се дават 105 млн. лв. повече от сегашните 169 млн. лв. за чужда помощ и за асистентски услуги. Така услугите ще достигнат до 77 хил. души, а не само до 11 хил. души колкото са ползващите тази услуга към момента.", "date": "2018.06.21", "title": "Мая Манолова докрай отстоява каузата на протестиращите майки"}
{"url": "https://news.bg/society/meteorolozite-ravni-na-chistachkite-v-ban.html", "text": "С викове \"оставка\" и освирквания с вувузели служители на Националния институт по метеорология и хидрология излязоха пред сградата на Българска академия на науките на протест.Причината за недоволството е недостигът във финансирането на института и недостатъчното средства за функционирането му.Протестиращите носеха транспаранти с надписи: \"Инженер в НИМХ равно на чистач в БАН\", както и \"Решение на Общото събрание на БАН ощетява НИМХ\".\"Срамота е за нас!\" възмути се проф. Христомир Брънзов, директор на института.По думите му тази служба е на 128 години и е преживяла две световни войни, докато сега в мирно време се ликвидира.\"Това ще е единствената държава, която е ликвидирала националната си хидрометеорологична служба\". Тя разполага с 910 пунктове за измерване, докато в миналото са били 2 100.Ние имаме четири филиала, 65 сгради, 35 автомобила в БАН няма друг такъв институт, но нямаме средства да ги поддържаме, заяви проф. Брънзов.С протеста си служителите от НИМХ предупреждават за реална опасност прогнозата за времето да спре, ако до 9-ти юли не получат целевата си субсидия от 1,145 млн. лв.Красимир Стоев, синоптик в Националния институт по метеорология и хидрология към БАН заяви пред News.bg, че средствата, които са били отпуснати допълнително от държавата в края на миналата година - 15 млн. лв., са били неправилно разпределени от Общото събрание на БАН, които по някакви критерии са оценили работата на всеки един от служителите.\"Ние сме Национален институт по метеорология и хидрология, национална хидрометеорологична служба на Република България и повечето от нас, включително и аз, не сме научни работници - ние сме оперативни хора, които се занимаваме с ежедневни измервания и прогнози. Говоря в качеството си на синоптик, който прави прогнозите\", поясни Стоев.По думите му много малка част от института осъществява научна работа и съответно, получава това допълнително финансиране, което е от БАН.Финансирането е абсолютно недостатъчно за покриване на минималните нужди, включително и за увеличение на заплатата до достигане на нивото на минималната работна заплата. Над 200 души в института са на минимална работна заплата. \"В нашия департамент заплатата от 2008 г. на оперативния синоптик беше 580 лв. в момента моят щат е 620 лв.\", посочи Стоев.\"Настояваме до 9-ти юли - тези малко над 1,145 млн. лв. да бъдат отпуснати, за да продължи функционирането на института до края на годината. А от държавата в лицето на Министерския съвет желаем от догодина вече да бъде целево финансирането на Националния институт по метеорогия и хидрология като се спазва едно Постановление на Министерски съвет от 1991 г., което в момента БАН не спазва\", заяви Красимир Стоев.На въпрос дали има реална опасност гражданите на България да останат без прогноза за времето, Красимир Стоев обясни, че от 9-ти юли започва спирането едно по едно на звената в института.Първо ще спрат данните, които идват от страната и от чужбина. Това ще се отрази върху анализа и диагнозата какво е в момента състоянието на атмосферата, което само след четири-пет дни ще се отрази върху качеството на прогнозата. \"Дори и да не спрем - прогнозите ще са некачествени\", прогнозира Красимир Стоев.", "date": "2018.06.21", "title": "Метеоролозите равни на чистачките в БАН"}
{"url": "https://news.bg/int-politics/kndr-vrashtat-ostanki-na-200-amerikanski-voenni.html", "text": "Доналд Тръмп съобщи, че Северна Корея е върнала останките на 200 щатски войници, изчезнали по време на Корейската война, въпреки че все още няма официално потвърждение, съобщава \"Ройтерс\".\"Върнахме си нашите велики паднали герои, останките, изпратени днес, вече са тук\", коментира Тръмп пред поддръжници по време на митинг в Дълют, Минесота.Американски официални лица коментират, че в следващите дни Северна Корея ще предаде \"огромен брой\" останки на командването на ООН в Южна Корея и те ще бъдат прехвърлени към военновъздушната база \"Хикам\" в Хавай.Около 7 700 военнослужещи остават в неизвестност след Корейската война от 1950-1953 г. Според Пентагона, КНДР е коментирала в миналото, че има останки на около 200 американски войници на тяхна територия. Повече от 36 500 американци са загинали в конфликта.", "date": "2018.06.21", "title": "КНДР връщат останки на 200 американски военни "}
{"url": "https://news.bg/society/noi-i-nap-konsultirat-balgarite-v-ispaniya.html", "text": "На 23 и 24 юни 2018 г. в Посолството на Република България в Мадрид ще се проведат безплатни консултационни дни за български граждани по въпросите за социалното осигуряване. В тях ще участват Весела Караиванова - подуправител на НОИ, експерти от Националния осигурителен институт (НОИ) и от Националната агенция за приходите (НАП).Желаещите ще могат да отправят своите запитвания по отношение на всички видове пенсии (за старост, за инвалидност, наследствени и т.н.), както и да научат повече за пенсионирането по условията на европейските регламенти за координация на системите за социална сигурност.Специалисти ще предоставят консултации за обезщетенията за безработица, за общо заболяване и майчинство и за отглеждане на малко дете според изискванията както на националното, така и на европейското законодателство.Заинтересованите лица ще могат да получат разяснения относно внасянето на здравноосигурителни вноски у нас и възможностите за възстановяване на здравноосигурителни права след завръщане в България.Приемното време за консултациите и в двата дни е от 10.30 до 13.30 часа и от 15.00 до 17.30 часа.", "date": "2018.06.21", "title": "НОИ и НАП консултират българите в Испания"}
{"url": "https://news.bg/int-politics/turtsiya-nyama-izbor-udrya-sasht-s-otvetni-mita.html", "text": "Служител на икономическото министерство на Турция обяви, че Анкара ще наложи ответни търговски мерки срещу САЩ след решението на Вашингтон да удари вноса на стомана с 25 процента мито.Турският представител уточни пред БиБиСи, че Турция, която е осмият най-голям производител на стомана в света, \"няма друг избор\" освен да удари американския внос с мита.\"Ние ще наложим допълнителни такси върху 22 различни американски продукта, а митата ще варират от 5 до 70 на сто\", изтъкна турският представител, като добави, че контрамерките ще влязат в сила преди края на тази седмица.По-рано тази година американският президент Доналд Тръмп обяви, че страната ще въведе мита върху вноса на стомана и алуминий, като основание за това посочи опасения във връзка с националната сигурност.ЕС обяви вчера, че ответните му мерки срещу действията на САЩ ще бъдат задействани в петък и ще ударят американски продукти на стойност около 2,8 млрд. евро.", "date": "2018.06.21", "title": "Турция \"няма избор\", удря САЩ с ответни мита"}
{"url": "https://news.bg/society/chetiri-partii-v-ns-pri-izbori-sega-izmeri-trend.html", "text": "Ако се провеждат избори сега, то ГЕРБ биха водили с 3,3% пред БСП. На трето място е ДПС с 6,6%. \"Обединени патриоти\" получават с 5,5% подкрепа, показва проучване на изследователски център \"Тренд\".Под границата за парламента остават \"Демократична България\" с 2,1%, а Реформаторският блок е с едва 1,2%. \"Воля\" на Веселин Марешки би получила 1,9% гласове.49% от българите биха гласували за оставане на България в НАТО, спрямо 24%, които са за излизане.Два пъти повече са тези, които смятат, че България се справя с председателството на Съвета на ЕС, 59% от българите гласуват за оставането на България в Европейския съюз при евентуален референдум, а една пета за напускане.40% от българите смятат, че ЕС има нужда от съществена промяна в начина си на функциониране, а 29% - от малка промяна. Само 7% от всички интервюирани са на мнение, че ЕС няма нужда от промяна.На две равни части са разделени българите по въпроса дали ЕС трябва да се стреми към по-силна интеграция между различните страни-членки (35%) или трябва да се даде повече власт на националните държави (36%).В началото на председателството българите са имали по-сериозен интерес към него, като през януари по-голямата част са следили новините свързани с председателството (53%), а 43% не са.В последния месец структурата е обърната - 56% декларират, че не следят новини свързани с председателството, а 40% следят.Данните са логични предвид факта, че в хода на председателството темата до голяма степен се превърна във фонова и първоначалният интерес охладня.41% са на мнение, че България се справя с председателството на Съвета на ЕС, докато 19% са на обратното мнение, като и тук се забелязва определена динамика в сравнение с началото на годината без да води до структурни различия в мнението на българите.Основната част от деклариралите, че България не се справя с председателството, са симпатизантите на БСП. Динамиката сред различните електорати се дължи преди всичко на факта, че именно българското правителство стои в центъра на организацията и събитията на председателството и това няма как да не срещне негативна реакция сред привържениците на основната опозиционна сила. ", "date": "2018.06.21", "title": "Четири партии в НС при избори сега измери \"Тренд\""}
{"url": "https://news.bg/world/novi-razkritiya-za-panamskite-dokumenti-mosak-fonseka-ne-znaeli-koy-stoi-zad-75-ot-firmite.html", "text": "Офшорната компания, която е в центъра на скандала \"Панамските документи\", не е знаела за ¾ от клиентите си в периода на разкритията. Информацията съобщава британското издание \"Гардиън\", позовавайки се на журналистическо разследване.Панамската компания \"Мосак Фонсека\" панически започна да търси информация за клиентите си през пролетта на 2016 г., когато се разрази международният скандал.Но вътрешен одит на хиляди офшорни компании показва, че няма документи за реалните собственици на 75% от ошфорните фирми в Панама и 72% на Британските Вирджински острови.Разкритията ще затвърдят решимостта на активисти в борбата с корупцията, които настояват офшорният сектор да стане по-прозрачен. През миналия месец те си осигуриха голяма победа във Великобритания, след като депутатите прокараха проектозакон, който задължава британските отвъдморски територии да създадат публичен регистър на собствениците на офшорни компании.През март от \"Мосак Фонсека\" обявиха, че прекратяват бизнеса си.С новия материал се е сдобил германският вестник \"Зюддойче цайтунг\" и е споделен с базирания в САЩ Международен консорциум на разследващите журналисти.Новите разкрития показват, че фирмата е изготвила доклади за властите, отнасящи се за най-малко дузина клиенти на \"Мосак Фонсека\" след изтичането на \"Панамските документи\". В някои случаи са използвани журналистически материали като доказателства.Някои клиенти дори са се оплакали на \"Мосак Фонсека\", тъй като разкриването на документите ги е принудило да плащат данъци. Новото изтичане на информация включва 1,2 милиона документи, които показват, че клиенти на компанията яростно критикуват фирмата. Клиентите настояват да разберат каква информация е компрометирана, дали някакви тайни са разкрити и дали компанията е заличила цялата лична информация, пише \"Нюзуик\".Новите файлове също разкриват кореспонденция между служителите преди първото изтичане до декември 2017 г.През 2016 г. бяха разкрити 11,5 милиона документи, свързани с клиентите на панамската компания. Информацията показа как световни лидери, престъпници и други обществени фигури използват офшорни компании в чужди страни с цел избягване плащането на данъци. Новите документи подчертават, че дори от \"Мосак Фонсека\" не са знаели кои са им клиентите.Финансовите детайли показват, че сред клиентите са футболната звезда Лионел Меси, семейството на президента на Аржентина и други.", "date": "2018.06.21", "title": "Нови разкрития за „Панамските документи”: „Мосак Фонсека” не знаели кой стои зад 75% от фирмите"}
{"url": "https://news.bg/politics/gerb-podkrepyat-ideyata-za-danak-na-imotite-v-kurortite.html", "text": "ГЕРБ подкрепят идеята на вицепремиера Валери Симеонов да се облагат с данък къщите за гости. Това стана ясно от коментара на шефката на бюджетната комисия Менда Стоянова.Смятам, че идеята на господин Симеонов е правилна, подчерта тя. От доста време се търсел начин за облагане на апартаментите под наем. Приходи там се укривали.Патриотът предлагал някаква алтернатива. Но ще се трансформира данъкът, който той предлага, защото предложението му се явявало втори данък върху имота. Това било в противоречие на основния закон, по думите на Менда Стоянова.Припомняме, вчера Валери Симеонов обясни, че всъщност новият данък, ако бъде въведен, ще се отнася до хилядите къщи за гости и апартаментите под наем, техният брой в курортите достига около 500 хиляди.\"Категорично не съм съгласен с позицията, че това е втори данък. Това не е втори данък - този данък е нещо като алтернатива на курортната такса. Той е данък за апартаменти, отдавани под наем\", обясни Валери Симеонов.\"Съгласни сме на всякакви разговори само и само този сив поток - този сив сектор да бъде обхванат\". В противен случай ощетени остават законните бизнесмени в туристическия сектор, смята вицепремиерът.", "date": "2018.06.21", "title": "ГЕРБ подкрепят идеята за данък на имотите в курортите"}
{"url": "https://news.bg/health/detsata-bez-imunizatsiya-za-morbili-da-ne-se-vodyat-na-kurort-v-sasedni-darzhavi.html", "text": "Децата под 13-месечна възраст, които не са имунизирани за морбили, не е добре да се водят на курорти в съседни държави. Вероятността да се заразят е голяма. Този съвет даде пред Нова телевизия проф. Тодор Кантарджиев директор на Националния център по заразни и паразитни заболявания.\"Храната, която се консумира на морето, трябва да е от хубав източник. Да не избираме най-евтиното, а да е чисто\", допълни той.Важно е да се пие бутилирана вода. Риск носи консумацията на таратор в заведенията. Добре е и хората да си мият хубаво ръцете, посъветва проф. Кантарджиев.Той коментира и случаите на салмонела в няколко столични детски градини, които бяха регистрирани в края на месец май.\"Салмонелата е лятна инфекция, характерна за нашия географски регион и бит. Всякаква животинска храна през лятото трябва да е много добре термично обработена. Храна не бива да се оставя извън хладилника\", поясни той.\"Салмонелата, попаднала в малко количество в храната, от месото и яйцата и престояла над 4 часа на стайна температура, развива един токсин. Това предизвиква гадене, повръщане и висока температура\", разясни още проф. Кантарджиев.Той потвърди, че в няколко детски заведения в София има открити случаи на салмонела. Оказало се е, че микробът е един и същ.\"Това означава, че от някъде се използват общи продукти, които са заразени или обща кухня\", допълни директорът на Националния център по заразни и паразитни заболявания.Проф. Кантарджиев коментира и изтеглянето на български яйца от пазара заради птичи грип. Те са от ферма за кокошки в добричкото село Дончево и са снесени след 23 май.\"Птичият грип е ветеринарен проблем. От него не боледуват хората, а птиците. Не трябва да се плашат хората. Проблемът не касае човешкото здраве\", категоричен бе проф. Кантарджиев.", "date": "2018.06.21", "title": "Децата, без имунизация за морбили, да не се водят на курорт в съседни държави"}
{"url": "https://news.bg/int-politics/kitay-oblekchava-sanktsiite-sreshtu-severna-koreya.html", "text": "Китай се готви да облекчи санкциите срещу Северна Корея в областта на авиацията и туризма, съобщава южнокорейската информационна агенция \"Йонхап\", цитирайки източници, запознати с въпроса.В информацията се посочва, че посещението на севернокорейския вожд Ким Чен-ун в Пекин по-рано тази седмица е било знак, че двете страни вероятно са решили да подобрят икономическото сътрудничество помежду си.\"Китай изглежда се подготвя за широкомащабни проекти за икономическо сътрудничество с откриването на допълнителни авиационни маршрути със Северна Корея. Действията също така изглежда имаха за цел да покажат на външния свят нормализиране на техните двустранни отношения\", изтъкнал източникът.Като част от сътрудничеството, властите в китайския град Сиан решиха да открият директен полет до Пхенян, който ще започне да функционира през юли. Полетът ще бъде обслужван от севернокорейската авиокомпания Air Koryo, която вече има маршрути до китайските градове Пекин, Шънян, Шанхай и Чънду.По-рано севернокорейските държавни медии съобщиха, че Пекин и Пхенян работят за засилване на стратегическото и тактическото сътрудничество, като добавиха, че Ким е посетил Китайската академия за селскостопански науки и селскостопански съоръжения по време на посещението си в Китай.", "date": "2018.06.21", "title": "Китай облекчава санкциите срещу Северна Корея"}
{"url": "https://news.bg/crime/izdirvat-izbyagal-zatvornik-ot-lovech.html", "text": "Ловешките полицаи издирват избягал затворник. Той е изчезнал тази сутрин. Бил на режим в затворническо общежитие, съобщи БНР.Мъжът е избягал от работен обект около 10.30 часа. Организират акция по издирването му.Това не е единственият случай на избягал затворник в последните месеци.Припомняме, . Двамата излязоха от затвора през централния вход, след като стреляха с пистолет по охраната.По-късно, на 6 юни от Марио Панчев, който по-късно също почина от раните си.МВР предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.На 17 май . В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.На 13 юни вътрешният  преди заседание на комисията по ред и сигурност в парламента, че директорът на областното управление на МВР София-град  не са се справили със задълженията и отговорността си. Това е причината да бъдат освободени от длъжност.", "date": "2018.06.21", "title": "Издирват избягал затворник от Ловеч"}
{"url": "https://news.bg/politics/bsp-iska-mvr-da-zalovi-izbyagal-zatvornik-predi-da-mu-porasne-brada.html", "text": "Нов случай на избягал затворник ядоса депутатите от БСП. Буквално преди минути разбрахме от интернет сайтове, че както казва главният секретар - имаме нов случай на отклонило се лице от български затвор, а всъщност е избягал. Това заяви от трибуната на Народното събрание народният представител Иван Ченчев.Утре тук да се явят пред народното представителство министър Валентин Радев, министър Цецка Цачева и да чуем от тях какви мерки са предприети, каква е превенцията на това нещо да не се случва, поиска той.\"За нас какво остава като народни представители? Може би да се надяваме, че ще бъде заловен по-бързо, докато не си е пуснал брада отклонилият се\", посочи още червеният депутат.Припомняме, едно от обясненията, които излязоха от разследващите, защо Владимир Пелов не е заловен близо два месеца, беше това, че затворникът си е променил външността - бил е с шапка и му е била поникнала брада.", "date": "2018.06.21", "title": "БСП иска МВР да залови избягал затворник, преди да му порасне брада"}
{"url": "https://news.bg/world/poroshenko-zvanna-na-putin.html", "text": "Президентът на Украйна Петро Порошенко проведе телефонен разговор с руския си колега Владимир Путин, съобщава пресслужбата на украинския лидер, цитирана от RT.По време на разговора Порошенко е призовал за освобождаване на задържаните украински граждани в руски затвори.Допълва се, че е подчертана важността да се активизира работата на Нормандския формат с цел съгласуване на концепция за разполагане на мисия на ООН в Донбас.В прессъобщението на Кремъл се отбелязва, че разговорът е по инициатива на украинската страна.Путин и Порошенко са обсъдили проведената в средата на юни среща между външните министри на Русия, Германия, Украйна и Франция за обсъждане на въпроса за урегулиране на кризата в Югоизточна Украйна.Руската страна потвърждава, че няма алтернатива на комплексните мерки от 2015 г. като основа за политическо урегулиране на конфликта.Владимир Путин е изразил тревога от ескалиралото напрежение в Донбас, от увеличения брой на жертвите сред мирното население в резултат на обстрел на украинските сили.Лидерите са обменили мнения по въпроса за реализирането на руска инициатива за организиране на мисия на ООН в Украйна.В съобщението на Кремъл се заключава, че те са обсъдили и въпроса за задържаните в Русия и Украйна съответно украински и руски граждани.Това е вторият телефонен разговор между Путин и Порошенко през този месец. Двамата президенти разговаряха на 9 юни.", "date": "2018.06.21", "title": "Порошенко звънна на Путин"}
{"url": "https://news.bg/regions/oshte-vednazh-proveryavat-slanchev-bryag.html", "text": "Експерти на ДНСК и на Министерството на туризма ще направят нова проверка на преместваеми обекти на плаж \"Слънчев бряг-юг\", акто за участие ще бъдат поканени и представители на община Несебър.Това се посочва в прессъобщение от Министерство на туризма, като заповедта за проверката е съвместна между министрите Николина Ангелкова и Николай Нанков.На място експертите ще проверят съответствието на преместваемите обекти, разположени на концесионната територия на морския плаж, с одобрената схема от министъра на туризма и действащата нормативна уредба.Срокът за резултатите от тази проверка е 29 юни, когато докладът трябва да бъде предаден на двамата министри.Припомняме,  от страна на властите в курорта \"Слънчев бряг\" след като в началото на туристическия сезон отново той стана актуален.При предишната проверка бяха установени общо , като 20 от тях се намират на територията на южния плаж. Именно върху тази територия се е концентрирал и вицепремиерът  в МРРБ и в прокуратурата. Вчера от ДНСК разпратиха за втори път резултатите от проверките, изрично уточнявайки, че , тъй като по закон ДНСК не е компетентният орган за контрол на преместваеми обекти. Припомняме, вицепремиерът Валери Симеонов заяви, че . Той подал и сигнал за извършването на проверката. По думите му това са шумните дискотеки, проверявани през изминалото лято заради силната музика. Заведенията също така имали незаконно изградени паркинги и бариери на общински път.Тогава министърът на туризма Николина Ангелкова заяви, че . Според нея заведенията изцяло попадат в одобрените от ресорното министерство схеми. След това Валери Симеонов се възмути, че на практика Вицепремиерът Валери Симеонов и министърът на туризма Николина Ангелкова са в конфликт още от миналата година. Тогава Симеонов направи първите , а министър Ангелкова изрази мнение, че това не е съвсем редно. В началото на юни месец тази година Симеонов обясни, че не става дума за спор с Ангелкова, те по-скоро .Освен това Симеонов обяви, че министърът на туризма \", а тя от воя страна отвърна, че  От министерството на туризма заявиха, че ведомството няма право да продава плажовете, а само да ги управлява, като ги отдава под наем или на концесия съгласно закона.  в най-известния ни курорт с налични специализирани карти, които са по-актуални от кадастралните.Наложи се министърът на регионалното развитие и благоустройството Николай Нанков да коментира въпроса, Той заяви, че .", "date": "2018.06.21", "title": "Още веднъж проверяват \"Слънчев бряг\""}
{"url": "https://news.bg/int-politics/iran-obyavi-15-iskaniya-vklyuchitelno-vrashtane-na-sasht-v-yadrenata-sdelka.html", "text": " Иран обяви списък с 15 искания за подобряване на отношенията със Съединените щати, включително завръщане на САЩ в ядреното споразумение от 2015 г. в отговор на подобен списък от искания, направени от Вашингтон миналия месец, съобщава АФП.Външният министър Мохамад Джавад Зариф призовава САЩ да спрат да доставят оръжие на \"нашествениците в Йемен\", по отношение на Саудитска Арабия, и да спрат да се противопоставят на ядреното разоръжаване на Израел.Иран отговаря на исканията на САЩ, представени от Майк Помпео, който призова за цялостна промяна на военната и регионалната политика на Иран, заплашвайки с \"най-сериозните санкции в историята\", ако откаже.", "date": "2018.06.21", "title": "Иран обяви 15 искания, включително връщане на САЩ в ядрената сделка"}
