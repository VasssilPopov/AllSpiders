{"url": "https://news.bg/world/advokat-se-spasyava-s-byagstvo-ot-rusiya-sled-razkritiya-za-macheniya.html", "text": "Адвокатката Ирина Бирюкова, която направи разкрития за мъчения в затворнически лагер в град Ярославл, беше принудена да напусне Русия, предаде Би Би Си.Юристката показа видеозапис, на който се вижда как група затворнически служители измъчват жестоко лишения от свобода Евгений Макаров.Видеото, което беше публикувано на 20 юли във в. \"Новая газета\", предизвика вълна от възмущение в социалните мрежи. Междувременно Бирюкова започна да получава заплахи и напусна страната за да се защити от евентуално посегателство.Съобщава се, че тя е пристигнала в затворническия лагер, след като е разбрала, че Макаров не може да се изправи на краката си и кърви, след като е бил пребит жестоко от надзирателите.След избухването на скандала започна следствие, според което служителите са нанесли на затворника множество удари \"с ръце, с крака и с неустановени предмети\". Съобщава се, че 17 души от персонала на лагера са били отстранени от работа, а шестима са арестувани.Същевременно заместник-шефът на руската Федерална служба за изпълнение на наказанията Анатолий Рудий обвини Макаров, че е провокирал служителите да му нанесат побоя. По думите му, той е извършил \"136 нарушения\".Във връзка със случая адвокатката Бирюкова е сезирала руските власти и Европейския съд по правата на човека, който официално е поискал от Русия да предостави информация. Руската страна обаче е отхвърлила искането като е заявила, че няма основания за образуване на наказателно дело.Това не е първият случай на насилие над затворници в Ярославл. Правозащитници нееднократно са алармирали за побои над лишените от свобода.", "date": "2018.07.23", "title": "Адвокат се спасява с бягство от Русия след разкрития за мъчения"}
{"url": "https://news.bg/int-politics/germantsite-masovo-smyatat-evropa-mozhe-da-se-zashtitava-bez-pomoshtta-na-sasht.html", "text": "Повече от половината германци смятат, че Европа може да се отбранява без военна подкрепа от САЩ. Това показва ново социологическо допитване, по-малко от две седмици след като президентът на САЩ Доналд Тръмп обяви, че може да оттегли подкрепата за Европа, припомня \"Ройтерс\".Само 37 процента от анкетираните са заявили, че смятат, че Европа е зависима от военната помощ на САЩ.Проучването не е установило значителна разлика между източногерманските региони и западните области, които имат по-силни исторически връзки със САЩ. На изток 60 на сто смятат, че Европа не се нуждае от Вашингтон, а на запад - 55 на сто.Тръмп даде ултиматум на европейските съюзници на 12 юли, предупреждавайки на срещата на върха на НАТО, че САЩ могат да оттеглят подкрепата си, ако Европа не споделя повече от \"несправедливата тежест\" върху американските данъкоплатци при финансирането на алианса.В остра критика към германския канцлер Ангела Меркел, той също така нарече Германия \"пленник\" на Москва, защото, заяви той, Берлин подкрепи газопровода \"Северен поток-2\", свързващ Германия и Русия през Балтийско море.Около 84 процента от анкетираните са изтъкнали, че коментарите на Тръмп, че Русия контролира Германия, са \"напълно абсурдни\", както показва проучването, в което са участвали 1004 германци.Още повече - 92 процента - са изтъкнали, че подозират, че мотивът на Тръмп да направи коментарите е преди всичко да подкрепи продажбите на американски втечнен газ в Европа и Германия.Две трети от респондентите са посочили, че подкрепят изграждането на \"Северен поток-2\", защото ще помогне на Германия да си осигури по-надеждни доставки на природен газ.", "date": "2018.07.23", "title": "Германците масово смятат: Европа може да се защитава без помощта на САЩ"}
{"url": "https://news.bg/regions/otkriha-golyamo-kolichestvo-nepravomerno-zagrobeni-patitsi-v-starozagorsko.html", "text": "Кметът на село Калояновец Добри Добрев откри голямо количество незаконно загробени патици в землището на селото, намиращо се в община Стара Загора, съобщи БНР.Случаят вече се разследва от полицията и Българската агенция по безопасност на храните (БАБХ).Предстои районът да бъде обезопасен и дезинфекциран.Към момента се предполага, че мъртвите птици е трябвало да бъдат изгорени в разположения в селото подвижен инсинератор. Вместо това обаче животните са закопани в земята.Добрев разказва пред общественото радио, че денонощно е проследявал и заснемал пътуващите към въпросното място камиони на екарисажа. В камионите имало черни чували.\"Установихме за какво става въпрос, имам и достатъчно други. Снимков материал и свидетели имам от селото, които могат да разкажат, че това са го извършили господата от екарисажа\", уверен е кметът.Днес на мястото пристигна директорът на Областната агенция по безопасност на храните Дамян Миков. Пред него багер изрови първите мъртви животни.\"Видно е. То е очевидно, няма какво да се коментира по въпроса. От тук нататък трябва да се направи разследване, за да се види, че всички съмнения са насочени към едно място. От тук насетне ние ще предприемем мерки да спасим района, за да няма възможност за безпокойство от зарази или нещо от сорта\", поясни Миков.Междувременно през целия ден дворът на инсинератора е бил заключен с катинар. Управителят Димитър Димитров пък не отговарял на мобилния си телефон.", "date": "2018.07.23", "title": "Откриха голямо количество неправомерно загробени патици в Старозагорско"}
{"url": "https://news.bg/int-politics/liderat-na-bosnenskite-sarbi-nastoya-che-ne-sa-izvarshvali-genotsid-v-srebrenitsa.html", "text": "Президентът на автономната Република Сръбска в рамките на Босна и Херцеговина Милорад Додик настоя за повторно отваряне на дебата за клането в Сребреница през 1995 г., по-малко от три месеца преди провеждането на изборите в страната, съобщава \"Ройтерс\".Додик стартира процедура, настояваща парламентът да отмени доклад от 2004 г., публикуван от предишното правителство, който установи, че босненските сръбски сили са избили около 8000 мюсюлмани в и около града по време на войната в периода между 1992 и 1995 г.Критици обвиниха Додик, че се опитва да използва проблема за най-голямото зверство в Европа след Втората световна война, за да спечели гласовете на твърдолинейните босненски сърби на парламентарните избори, насрочени за 7 октомври.Додик винаги е отхвърлял решенията на два военни трибунала - Международния наказателен трибунал за бивша Югославия и Международния съд, - а именно, че зверството беше квалифицирано като геноцид.Въпреки че призна, че е извършено престъпление, Додик заяви, че броят на убитите е бил преувеличен в доклада от 2004 г.Специално заседание на парламентарна комисия за разискване на доклада ще бъде проведено на 14 август, като заседанието беше свикано по искане на Додик.Додик заяви по-рано, че докладът е бил манипулиран, за да навреди на сърбите и че иска да бъде пренаписан. Преди това оцелелите от Сребреница изпратиха на германските власти списък на сърби, за които се твърди, че са участвали в клането, много от които все още са на свобода. Много босненци се заселиха в Германия след войната.Босненски сръбски сили, ръководени от ген. Ратко Младич, превзеха протектирания от ООН анклав Сребреница на 11 юли 1995 г. Те разделиха мъжете от жените, задържаха ги и ги избиха през следващите дни.", "date": "2018.07.23", "title": "Лидерът на босненските сърби настоя, че не са извършвали геноцид в Сребреница"}
{"url": "https://news.bg/politics/abv-dade-na-prokuror-shefa-na-sotsialnite-v-popovo.html", "text": "Сигнал в прокуратурата за злоупотреби на директора на \"Социално подпомагане\" в Попово Димитър Димитров е подаден от АБВ. Сигналът е заради сериозни съмнения за придобиване на нерегламентирани доходи и злоупотреба със служебно положение от страна на Димитров, който е и член на ГЕРБ.Според сигнала Димитър Димитров работил като нерегламентирана агенция за недвижими имоти, като през последните 10 години е придобил и след това продал близо 20 имота. Важен детайл е, че директорът на дирекция \"Социално подпомагане\" за Попово и Опака изкупувал жилища на социално слаби граждани, а след това ги продавал, като се възползвал от служебното си положение.От АБВ повдигат въпроса и за морала в политиката. \"Политически морално ли е член на ГЕРБ, общински съветник от ГЕРБ и ръководител на обществено значима териториална структура, обслужваща социално слаби българи, да демонстрира абсолютна безнаказаност и институционална и политическа закрила, както и завидно благосъстояние\", коментира Йорданка Георгиева.Сигналът е изпратен и до Комисията за противодействие на корупцията и за отнемане на незаконно придобитото имущество, Изпълнителния директор на Агенцията за социално подпомагане към МТСП, както и до Областния управител на Област Търговище.", "date": "2018.07.23", "title": "АБВ даде на прокурор шефа на социалните в Попово"}
{"url": "https://news.bg/culture/otkriha-izklyuchitelna-arheologicheska-nahodka-v-krepostta-lyutitsa.html", "text": "Археолози откриха невиждан досега в България оловен печат. Артефактът е намерен по време на разкопките на средновековната крепост Лютица, край Ивайловград, съобщиха от Националния исторически музей (НИМ).Тази година на крепостта Лютица работят две експедиции - тази на Националния исторически музей (НИМ) и на Националния Археологически институт с музей при БАН, която се финансира от Министерството на културата. Първите проучвания, които се ръководят от Филип Петрунов (археолог в средновековна секция на НАИМ-БАН) и Виолина Кирякова (уредник в отдел \"Археология\" на НИМ), започнаха през юли.Именно археологът Виолина Кирякова е попаднала на ценния печат.Печатът е с изображение на императрицата Ирина (Йоланда) Монфератска Комнина Дукена Палеологина - втората съпруга на византийския император Андроник II Палеолог.От едната страна на печата е изобразена Ирина, а от двете й страни са изписани имената ѝ. От другата страна има изображение на Богородица с младенеца.Според проф. Константин Дочев (ръководител на търновския филиал на средновековна секция на НАИМ-БАН и нумизмат), това е първият такъв печат, който е открит в България. По думите му в света са известни още два такива печата, които се съхраняват в Британския национален музей.Находката е изключително ценна и показва, че Лютица е важен български град, чиито управители са водели кореспонденция в владетелите на най- големите средновековни държави.Според доц. Владимир Пенчев (нумизмат на НИМ) императрицата е управлявала в периода 1284 - 1317 г.Ирина е родена с името Йоланда през 1274 в княжество Монферат, днешна Италия. Тя е дъщеря на Вилхелм VII (1240-1292), маркиз дьо Монферат, и на втората му съпруга Беатрис Кастилска (1254-1286).Ирина e внучка по майчина линия на Виоланта Арагонска и крал Алфонсо X от Кастилия.През 1284 г. Йоланда е омъжена за овдовелия византийски император Андроник II и приема православното име Ирина, значещо мир.", "date": "2018.07.23", "title": "Откриха изключителна археологическа находка в крепостта Лютица"}
{"url": "https://news.bg/comments/da-vlezesh-v-evropa-prez-balgariya-adat-za-edin-migrant.html", "text": "За мигрантите влизането в Европейския съюз през България е сравнимо с ада. Те са посрещани като кучета и понякога преследвани от кучета без намордници, пише френският вестник L'Humanité.В края на юни двама френски адвокати, Олфа Улед и Клеман Пер, са подали жалба срещу София в Европейската комисия и Комисията по петициите към Европейския парламент за нечовешко и унизително отношение към мигрантите. Като доказателства към жалбата те са приложили свидетелските показания на 14 афганистанци, които са имали нещастието да пристигнат в Европа през Източните Балкани.\"Трийсетина души искахме да пресечем границата между Турция и България. Вървяхме 4-5 дни през гората. Една вечер ни задържаха 10 полицаи и 3 кучета без намордници: стреляха 2 пъти и пуснаха кучетата след онези, които се опитаха да избягат, което беше почти невъзможно поради гъстата растителност \", казва в показанията си един от 14-те афганистанци. След това говори за прехвърлянето си в лагера Бусманци, близо до София, в столицата на България, където нямало \"одеяла\", където храната била \"неподходяща\". \"Счупени прозорци, счупени тоалетни, счупени душове, спях на пода\", описва той.Друг свидетел, който напуснал страната си \"за да търси човечност по-надалеч\", казва: \"Българската гранична полиция пусна кучетата си по нас, за да ни разкъсат\", преди да върне групата назад към Турция, \"без дрехи\". При завръщането си в България той разказва за времето, прекарано в затвора, където мигрантите са \"претърсени отново с кучета\" и \"бити с електрически палки\".Зачитането на правото на убежище не е силната страна на СофияОстаналите разпитани 14 афганистанци са успели да стигнат до Франция, но някои от тях сега са заплашени да бъдат депортирани в България. Според регламента от Дъблин мигрантите трябва да кандидатстват за убежище в страната, през която са влезли в ЕС. Зачитането на правото на убежище обаче не е силната страна на София. През 2017 г. от 1397 афганистанци, кандидатстващи за международна закрила в България, 22 са получили положителен отговор, което показва ръст на успеваемост от 1,5%. Останалите 98,5% са изложени на риск от депортиране в родината си, разкъсвана от борби между централното правителство, талибаните и джихадистите от \"Ал Кайда\" и \"Ислямска държава\".Все по-често френските административни съдилища отменят трансферите към България, която не е в състояние да третира правилно заявленията за убежище. На 28 юни Апелативният съд в Париж нареди на полицейския префект да издаде разрешение за временно пребиваване на лице, търсещо убежище и заплашено от депортация, което е било лишено от свобода в рамките на 31 дни в България и \"бито с електрически палки\". Чака се други юрисдикции обаче да потвърдят експулсирането.Вследствие на жалбата, Европейската комисия, която отговаря за това държавите-членки да спазват Договорите, може първо да направи разследване и да поиска от българското правителство обяснения и, второ, ако последното не изпълни задълженията си, да заведе дело в Съда на Европейския съюз. Ако бъде осъдена, на София ще бъдат наложени санкции. \"С тези жалби искаме ЕС да се самосезира за сериозно нарушаване на правата на човека от една от държавите-членки\", казва Олфа Улед пред вестника.Този случай илюстрира колко опасна е логиката, залегнала в основата на резултатите от Европейския съвет на 28 и 29 юни. Въпросът за репатрирането на мигранти в страната, през която са влезли в ЕС, беше в центъра на срещата ... с предложението да се създадат \"контролирани центрове\" в тези страни, които да разделят бежанците от икономическите мигранти, подготвяни за депортиране. В някои държави подобни лагери вече съществуват. За лагера в Харманли се заговори през ноември 2016 г., когато стотици мигранти се разбунтуваха срещу условията на живот: пренаселеност, лоша храна, бой между групи от различни националности. В резултат стотици афганистанци бяха върнати в родината си. Това лято се очаква да тръгне делото срещу метежниците - процес срещу жертвите на антимигрантската политика на българското правителство.Ефектът на доминотоВ нощта на 2-ри срещу 3-ти юли германският канцлер Ангела Меркел се споразумя с коалиционния си партньор, Баварската социалдемократическа партия, за втърдяване на имиграционната политика и създаване на затворени центрове по границата с Австрия с цел изселване на търсещите убежище в тази страна. В Берлин социалдемократите се дистанцират, настоявайки тези центрове да бъдат ... отворени. От своя страна европейските държави се барикадират на каскаден принцип. След решението на своя съсед Виена планира да затвори границата си с Италия и Словения.", "date": "2018.07.23", "title": "Да влезеш в Европа през България - адът за един мигрант"}
{"url": "https://news.bg/int-politics/merkel-ubedena-turtsite-v-germaniya-sa-dobre-integrirani.html", "text": "Мнозинството от около 3 млн. души с турски корени, които живеят в Германия, са добре интегрирани. Това увери говорителка на германския канцлер Ангела Меркел, след като германският футболен национал от турски произход Месут Йозил напусна националния отбор на страната, като причина за това посочи, че се чувства \"жертва на расизъм и неуважение\", съобщават германските медии. Според германското правителство критиките на Йозил са неуместни, като той е получил уважение, а всички турци или хора, които произхождащи от семейства на имигранти, се радват на добро отношение в страната.\"Г-жа Меркел оценява направеното от Йозил за националния отбор и го смята за един от големите играчи на Германия. Тя уважава решението му да се откаже\", изтъкна говорителката. Вчера футболистът настоя, че в ръководството на Германския футболен съюз не трябва да работят хора с расистки убеждения.През май Йозил заедно със съотборника си в германския национален отбор Илкай Гюндоган се срещна с турския президент Реджеп Тайип Ердоган в Лондон и му подари фланелка.\"Снимката с Ердоган не беше акт на политика или на агитация, а просто на уважение към човек, който заема висок пост. Той е президент на родината на моите родители\", обяснява Йозил.\"Моята професия е футболист, а не политик, така че срещата ни нямаше отношение към това\", увери футболистът.", "date": "2018.07.23", "title": "Меркел убедена: Турците в Германия са добре интегрирани"}
{"url": "https://news.bg/finance/aobr-iska-ot-karayancheva-popravkite-v-zakona-za-energetikata-da-vlyazat-v-sila-chas-po-skoro.html", "text": "От Асоциацията на организациите на българските работодатели (АОБР) настояват пред председателя на Народното събрание Цвета Караянчева промените в Закона за приватизация и следприватизационен контрол (ЗПСПК), приети в пленарна зала на 18 юли тази година, да влязат в сила преди лятната ваканция на депутатите.Според бизнеса в преходните и заключителните разпоредби на закона се правят незначителни като обем, но много важни и изключително навременни изменения и допълнения на Закона за енергетиката. \"С тях, предвид новите правила за търговия на свободния пазар на електроенергия, се предотвратява вероятното преустановяване на дейност на значителен брой търговци на електроенергия и оттам - опасността от картелиране (вместо допълнително либерализиране) на пазара\", обясняват от АОБР. Според тях е от решаващо значение поправките да влязат в сила преди депутатите да излязат в лятна почивка.Работодателите обясняват още, че със същия закон е внесена поправка в Закона за приватизация и следприватизационен контрол. С поправката се предвиждат специфични задължения при приватизация да не могат да бъдат вменявани на купувача за повече от 5 години, като изрично се изключват от това ограничение задълженията за запазване на предмета на дейност, седалището, инвестициите и трудовата заетост. Именно тази поправка предизвика значителен обществен интерес, включително призиви за президентско вето, припомнят от АОБР.\"Призивът, който ние, представителните на национално равнище организации на работодателите, отправяме към институциите е, когато планират своите действия и взимат съответните решения във връзка с влизането в сила на въпросния закон, да се съобразят с необходимостта поправките в закона за енергетиката да влязат в сила час по-скоро. Противното би изложило на сериозен риск повечето търговци на електроенергия за прекратяване на дейността им с всички вредни последици от това за пазара на електроенергия, на който се търгува 70% от потребяваната електроенергия у нас\", зоват работодателите.", "date": "2018.07.23", "title": "АОБР иска от Караянчева поправките в закона за енергетиката да влязат в сила час по-скоро"}
{"url": "https://news.bg/society/izplatiha-nad-milion-pomoshti-de-minimis-na-zasegnatite-ot-chumata-zhivotnovadi.html", "text": "Държавен фонд \"Земеделие\" (ДФЗ) изплати първите помощи de minimis за общините в Ямболско и Бургаско, които бяха засегнати и ограничени поради заболяването чума по дребните преживни животни.Помощта е в общ размер от 1 060 000 лв. Тя ще бъде разпределена на 170 стопани от седемте общини с въведени ограничения заради чумата.Това прави по 55 лв. на овца или коза от помощта.Очаква се в следващите дни парите да бъдат достъпни по сметките на стопаните.Плащанията са по подадените заявления от 19-20 юли, като обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона.Чрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните.Помощта е допълнение към  за евтаназирани животни.", "date": "2018.07.23", "title": "Изплатиха над милион помощи de minimis на засегнатите от чумата животновъди"}
{"url": "https://news.bg/sport/balgarka-schupi-rekord-na-gines-za-yoga.html", "text": "Българката Таня Цекова-Шишова разби световния рекорд на Гинес за йога. Тя подобри времето в дисциплината Longest Chin Stand. Досегашният рекорд беше едва 2 минути и 27 секунди.Таня Цекова-Шишова успя да изненада йога общността, събрала се в 78 СУ \"Христо Смирненски\" в Банкя, с невероятния резултат от 21 минути и 26 секунди. По време на нейния опит за подобряване на рекорда тя бе непрекъснато напътствана и подкрепяна от своя учител д-р Аман Суд, който е президент на World Real Yoga Aliance.Рекордът бе част от втория Индо-български йога фестивал, в чиято организация Цекова-Шишова участва активно. На събитието присъства и посланикът на Индия в България Нейно превъзходителство Пуджа Капур.Таня Цекова-Шишова е родена в София през 1991 година. Тя започва спортната си кариера с художествена гимнастика през 1995 г. като състезател на спортен клуб \"Илиана\". За 14 години в художествената гимнастика Таня печели много призови места и награди. През последните 6 години от тях е част от националния отбор по художествена гимнастика на България.През 2010 г. Таня е принудена да прекъсне спортната си кариера заради травма в кръстната област на гръбначния стълб. Тогава изглежда, че със спортната ѝ кариера е свършено, но тя открива йогата с учителите Даниел Петров и Ива Благоева. С помощта на йогата младата спортистка успява да се възстанови от травмата.Така вече 8 години тя се занимава с йога, като в 7 от тях Таня е ѝ преподавател в различни йога клубове в България и Франция. В България тя е част от йога клуб \"Скорпион\".След като завършва курс за артистична и спортна йога към Международната йога федерация през 2011 г. тя бележи редица забележителни резултати: през 2011 г. е европейски шампион по йога в София и световен вицешампион в Пунта дел Есте, Уругвай; през 2012 г. е европейски и световен шампион в четири различни дисциплини, както и две втори места, индивидуално и в двойка с Ива Благоева в Москва; през 2013 г. е световен шампион в три различни дисциплини, и едно второ място в Париж.През 2014 г. Таня Цекова-Шишова се дипломира и като физиотерапевт към Националната Спортна Академия \"Васил Левски\".", "date": "2018.07.23", "title": "Българка счупи рекорд на Гинес за йога"}
{"url": "https://news.bg/disasters/nyama-danni-za-bedstvashti-balgari-pri-golemiya-gorski-pozhar-v-gartsiya.html", "text": "По информация на българското посолство в Атина към момента няма постъпила информация за засегнати или бедстващи български граждани вследствие на , Гърция.От посолството съобщават, че в района на пожара има много гъст дим, което допълнително усложнява ситуацията в южната ни съседка. В гасенето на огъня са се включили 60 огнеборци и 25 пожарни коли, четири самолета и два хеликоптера. Гръцката пожарна служба полага всички възможни усилия за ограничаване на пожара. В борбата с бедствието са се включили и въоръжените сили на страната.Заради бедствието е затворен за движение пътният участък Атина - Коринт от 39 до 57 км. Забранено е преминаването и по стария път Атина - Коринт. Железопътният транспорт в района също е спрян.Междувременно в Гърция е възникнал и втори голям пожар, информират от дипломатическата ни мисия в Атина. Пожарът е избухнал в района на Метохи, близо до град Ханя на остров Крит.Поради усложнената обстановка от Министерството на външните работи препоръчват на българските граждани, които пътуват или пребивават в районите на пожарите, да се информират предварително за актуалната ситуация. Препоръчително е всички граждани да избягват засегнатите от огнената стихия места и да спазват стриктно указанията на местните власти.Посолството на Република България в Гърция е в постоянен контакт с гръцките власти и следи развитието на обстановката.Български граждани, които желаят да получат актуална информация или да подадат сигнал за техни близки, могат да го направят на телефоните на дипломатическата ни мисия в Атина: +30 210 67 48 105, +30 210 67 48 106, +30 210 67 48 107.", "date": "2018.07.23", "title": "Няма данни за бедстващи българи при големия горски пожар в Гърция"}
{"url": "https://news.bg/int-politics/tramp-mnogo-shtastliv-ot-napredaka-v-pregovorite-sas-severna-koreya.html", "text": "Президентът на САЩ Доналд Тръмп обяви в профила си в \"Туитър\", че е \"много щастлив\" от напредъка в преговорите със Северна Корея, докато наблюдатели и медиите подчертават липсата на конкретни резултати около месец и половина след срещата със севернокорейския вожд Ким Чен-ун в Сингапур.\"За девет месеца не е изстреляна нито една ракета от Северна Корея. Същото се отнася и за ядрените опити. Япония е щастлива, цяла Азия щастлива. Но фалшивите новини казват, без никога да са ме питали (винаги анонимни източници), че съм ядосан, защото работите не се движат достатъчно бързо. Грешно, много съм щастлив\", написа Тръмп в \"Туитър\".Тръмп изглежда препраща към статия във в. \"Вашингтон пост\" в неделя, в която се твърди, че американският президент е разочарован от липсата на бърз напредък, въпреки публичните му изявления, в които твърди, че преговорите са успешни.Статията във вестника се позовава на неназовани съветници в Белия дом, служители на Държавния департамент и дипломати. Тръмп нападна остро \"Вашигтон пост\" в серия от публикации в \"Туитър\" днес, посочвайки, че изданието, което е собственост на шефа на \"Амазон\" Джеф Безос, е \"полудяло срещу\" него.", "date": "2018.07.23", "title": "Тръмп \"много щастлив\" от напредъка в преговорите със Северна Корея"}
{"url": "https://news.bg/bulgaria/spirat-chumata-po-svinete-sas-133-km-ograda-po-granitsata-s-rumaniya.html", "text": "За предпазването от заразата от чума по свинете в Румъния у нас се изграждат 133 км гранична ограда, която да спира дивите свине да преминават от Румъния в България.Изграждането на оградата вече е започнало край Силистра и ще стигне до най-северната точка на България - Дуранкулак, уточняват от земеделското министерство, като не са отговорили на въпроси на БиТиВи за това кой изгражда оградата и колко ще струва.Строежът на оградата е една от мерките за превенция. Друга мярка е намаляването на популацията на дивата свиня.От Съюза на ловците и риболовците изчисляват, че близо 2 млрд. лв. могат да се окажат щетите от навлизане на заразата у нас.\"Ние можем да се подготвим да очакваме чумата по границата ни със северната ни съседка, но всъщност първото огнище да е на територията на някоя от общините в Южна България\", коментира председателят на УС на Съюза на ловците и риболовците Васил Василев.Африканската чума не е опасна за хората, но ние можем да сме преносители на болестта.", "date": "2018.07.23", "title": "Спират чумата по свинете със 133 км ограда по границата с Румъния"}
{"url": "https://news.bg/int-politics/partiite-v-makedoniya-ne-se-razbraha-za-datata-i-vaprosa-na-referenduma-za-imeto.html", "text": "Лидерите на четирите най-големи партии в Македония не успяха да се разберат за датата на референдума, на който ще бъде подложено споразумението с Гърция за новото име на бившата югославска република.Днес трябваше да бъде формулиран въпросът към народа, както и какъв ще е характерът на референдума - задължителен или консултативен. Споразумение за въпроса на референдума също няма.До тази фаза се стигна, след като премиерът Зоран Заев направи редица отстъпки към опозицията. Лидерът на основната опозиционна партия ВМРО-ДПМНЕ Християн Мицкоски отрече да е искал от Заев да приеме и законови промени за намаляване на наказанията за злоупотреби със служебно положение.", "date": "2018.07.23", "title": "Партиите в Македония не се разбраха за датата и въпроса на референдума за името"}
{"url": "https://news.bg/int-politics/sedem-dushi-proniknaha-vav-voennovazdushna-baza-na-sasht-v-germaniya.html", "text": "Германските военни обявиха, че седем души са били арестувани, след като са проникнали през ограда, обграждаща американска военновъздушна база, в която според мирни активисти има разположени ядрени оръжия, съобщава \"Асошиейтед прес\".Уточнява се, че активистите са били спрени след влизането в зоната за сигурност на военновъздушната база \"Бюхел\", която се намира в западната част на страната.Германските военни допълват, че нарушителите по-късно са били освободени и сега ги очаква повдигане на обвинения за имуществени вреди, чупене и навлизане, както и опасна намеса във въздушния трафик.Това е вторият път за по-малко от 10 дни, в който активисти срещу ядрените оръжия са нахлули в американската военна база.Германски и американски сили съвместно са разположени във ВВС базата \"Бюхел\". Съдебна жалба от жител, живеещ наблизо заради съхранението на ядрени оръжия в базата, беше отхвърлена от върховния съд на Германия по-рано тази година.", "date": "2018.07.23", "title": "Седем души проникнаха във военновъздушна база на САЩ в Германия"}
{"url": "https://news.bg/int-politics/bivshiyat-strateg-na-tramp-stiv-banan-shte-podkopava-evropeyskiya-sayuz.html", "text": "Бившият политически стратег на президента на САЩ Доналд Тръмп - Стив Банън, е създал политическа организация, чието седалище е в Брюксел, която има за цел да подкопае и в крайна сметка да парализира Европейския съюз. Това е разкрил самият Банън пред \"Ройтерс\".В начинанието участва и Рахим Касам, който е бивш главен съветник на британския политик Найджъл Фарадж, който е известен противник на Европейския съюз. Организацията, известна като \"Движението\", вече работи и наема служители.\"Движението ще бъде нашата клирингова къща за популисткото, националистическо движение в Европа. Ние съсредоточаваме вниманието си върху подпомагането на отделни лица или групи, които се занимават с въпросите на суверенитета, граничния контрол, работните места, наред с други неща\", уточни Касам.\"Решихме седалището ни да е в Брюксел, защото това е сърцето на Европейския съюз - най-злокобната сила срещу демокрацията на националната държава на Запад днес. Организацията вече е структурирана фондация със значителен годишен бюджет и започнахме да работим\", разкри Рахим Касам.Банън, който по време на посещение в Лондон през миналата седмица се е срещнал с Фарадж и Луи Алио, който е близък сътрудник на френския крайнодесен политик Марин льо Пен, определи организацията, която е създал, като \"популистки проект\", който има за цел да разтресе Европа и да предизвика промяна на Стария континент.\"Изборите за Европейски парламент през следващата година ще бъдат голям тест както за евроскептиците, така и за реформаторите, а Движението е мястото, където тези две каузи са свързани\", подчертава Касам.", "date": "2018.07.23", "title": "Бившият стратег на Тръмп Стив Банън ще подкопава Европейския съюз"}
{"url": "https://news.bg/health/defitsit-ot-40-mln-lv-za-lekarstva-v-nzok-ochakvat-v-ministerstvoto.html", "text": "До края на годината дефицитът на Здравната каса за лекарства се очаква да достигне 40 млн. лв. Тази експертна оценка застъпи заместник-министърът на здравеопазването д-р Бойко Пенков, който участва в дебат: \"Прозрачност и здравеопазване\", на който бяха обсъдени Д-р Пенков бе категоричен, че подкрепя принципа, който се кани да въведе новоизбраният управител на НЗОК д-р Дечо Дечев по отношение на изписването на скъпоструващи медикаменти и залагането на принципа на най-евтиния медикамент.Д-р Пенков коментира, че има субективен елемент при избор на едно или друго лекарство, което е основано на опита на лекаря.\"Всеки гледа да си глези пациента. Известен субективизъм може да има по отношение на предписваните лекарства\", заяви д-р Пенков. Той бе категоричен, че ще подкрепи усилията на д-р Дечев по отошение на скъпоструващите терапии. Той заяви, че ще се радва, ако опитите за заместване на скъпоструващите лекарства с генерици намерят съмишленик в лицето на д-р Дечев.Относно системата за е-търгове за лекарства, заместник-министър Пенков коментира, че вече е започната с първа фаза - подаване на заявки отстрана на болниците. \"Това е чисто тестов период, имаше много бъгове, които разработчика отстрани, направи се наново опит в оригинална среда за правене на заявки - всичко мина успешно\", коментира той. Втората фаза са тестовете с търговци на едро и после се предвижда провеждане на оригиналния търг. \"Искаме да изчистим всички възможни грешки, които могат да се получат\", коментира той.Очакваният ефект от провеждането на е-търгове е намаляване на разходите на болниците с 15% за лекарства. \"Това е ефектът на втората година от провеждането на подобен търг\", обясни д-р Пенков.Той заяви, че на следващ етап има амбицията да бъдат включени медицинските изделия.Д-р Пенков окачестви като много добра идеята за общ орган, който да изпраща българите за лечение в чужбина и коментира сегашната ситуация като хаос за пациента.", "date": "2018.07.23", "title": "Дефицит от 40 млн.лв. за лекарства в НЗОК очакват в министерството"}
{"url": "https://news.bg/int-politics/netanyahu-ne-krie-zadovolstvoto-si-ot-napadkite-na-sasht-kam-iran.html", "text": "Премиерът на Израел Бенямин Нетаняху обяви, че оценява, че администрацията на американския президент Доналд Тръмп се противопоставя на Иран, след като по-рано държавният глава на САЩ остро предупреди близкоизточната страна да се въздържа от заплашителни коментари, насочени към Вашингтон.Нетаняху заяви, че \"би искал да приветства американския президент Доналд Тръмп и твърдата позиция на държавния секретар Майк Помпео срещу агресията на иранския режим\", като добави: \"Силите проявиха снизходителност към иранския режим през годините и е добре да виждаме САЩ да променят това погрешно уравнение.\"По-рано Тръмп нападна остро Иран в профила си в \"Туитър\", като заплаши Ислямската република с \"последствия, каквито малцина в историята някога са претърпявали\". Публикацията на Тръмп беше в отговор на изказване на иранския президент Хасан Рохани, който подчерта, че САЩ \"не трябва да си играят с опашката на лъва\", защото \"вечно ще съжаляват\".", "date": "2018.07.23", "title": "Нетаняху не крие задоволството си от нападките на САЩ към Иран"}
{"url": "https://news.bg/regions/smetishteto-kray-blagoevgrad-prodalzhava-da-obgazyava.html", "text": "Горящото , намиращо се само на няколко километра от Благоевград и Кочериново, продължава да обгазява хората в района.От общината са заявили пред bTV, че средства за рекултивиране на официално закритото сметище няма. Депото беше закрито официално на 1 януари тази година. Припомняме, няколко сметища бяха закрити, защото не отговаряха на изисквания на ЕС.Читател на news.bg информира, че гъстите кълбета бял дим се разстилат и над магистрала \"Струма\", в частта след отбивката за Кочериново до отбивката за Зелен дол, където магистралата свършва. Това затруднявало видимостта на водачите.. Пламъците бяха загасени, но по-късно те се възобновиха. Към момента сметището само пуши.Земеделци от района правят просеки, така че огънят да не засегне земеделските площи в района.Въпреки гъстия задушлив пушек, от регионалната екоинспекция сочат, че въздухът не е замърсен.\"Продължава да дими. Това са отпадъци - има много пластмаса, найлон, стари гуми, които са изхвърлени вътре в сметището. Най-добрият начин е да се рекултивира, да се зарови с верижен булдозер.\" Това заяви пред Нова инспектор Иван Топовичарски от районната служба \"Пожарна безопасност и защита на населението\" в Рила.Към момента няма ясно как е възникнал пожарът.", "date": "2018.07.23", "title": "Сметището край Благоевград продължава да обгазява"}
{"url": "https://news.bg/int-politics/siriya-nahoka-prestapnata-operatsiya-na-izrael-za-evakuatsiyata-na-belite-kaski.html", "text": "Правителството на Сирия осъди евакуирането от страна на Израел на стотици членове на хуманитарната организация \"Белите каски\" от южната част на Сирия в Йордания, наричайки го \"престъпна операция\" на \"Израел и неговите маши\", съобщава сирийската държавна телевизия.Израел подпомогна евакуацията на сирийски спасителни работници и техните семейства през нощта в събота, разрешавайки им да преминат през сирийско-израелската граница и след това транспортирането им в Йордания.\"Белите каски\" са подкрепяни от хуманитарни организации, главно в САЩ и Канада и работят в Сирия, за да осигурят храна, психологическа подкрепа и друга помощ.От сирийското външно министерство добавиха: \"Израел винаги е твърдял, че не участва в сирийската война, но помага за евакуацията на стотици членове на терористичната организация \"Белите каски\", както и на други високопоставени членове на терористични организации и с помощта на САЩ, Великобритания, Канада, Германия и Йордания - разкрива подкрепата на тези страни за тези терористични групировки\".Според сирийското външно ведомство \"няма достатъчно думи да осъдят този жалък акт и заговорите, ръководени от Израел и тези страни срещу сирийския народ\".Премиерът на Израел Бенямин Нетаняху заяви, че американският президент Доналд Тръмп и канадският премиер Джъстин Трюдо са били двама от западните лидери, които са поискали от Израел да помогне на членовете на \"Белите каски\" да напуснат Сирия.\"Тези хора, които спасяваха човешки животи, сега са под смъртна заплаха\", изтъкна Нетаняху в изявление, допълвайки: \"Ето защо разпоредих прехвърлянето им през Израел в други страни като важна хуманитарна мярка.\"", "date": "2018.07.23", "title": "Сирия нахока \"престъпната операция\" на Израел за евакуацията на \"Белите каски\""}
{"url": "https://news.bg/crime/55-godishna-podade-signal-za-bomba-na-grebnata-baza-v-plovdiv.html", "text": "Районна прокуратура-Пловдив наблюдава бързо производство за фалшив сигнал за бомба.Вчера в 18 и 49 часа, на тел. 112 е подаден анонимен сигнал за поставено взривно устройство в района на Гребната база в Пловдив. Незабавно е извършена проверка в района от служители на МВР, като е установено, че сигналът е фалшив.Установено е и че на дежурния телефон се обадила 55-годишната Д.З., която е задържана за срок от 24 часа по Закона за МВР. Бързото производство ще приключи в законния срок. Предвиденото от закона наказание е до две години \"лишаване от свобода\".", "date": "2018.07.23", "title": "55-годишна подаде сигнал за бомба на Гребната база в Пловдив"}
{"url": "https://news.bg/health/ochakvat-prokuraturata-da-se-samosezira-na-deystviyata-na-babh.html", "text": "Владимир Павлов, един от организаторите на протестите в Шарково, категорично отрече обвинението от страна ГЕРБ, че соицалистическата партия организира протестите в Шарково. Павлов, който е и представител на ПП \"Възраждане\" заяви, че той дни преди включването на лидера на БСП Корнелия Нинова е призовавал в социалните мрежи на протест. Това е станало на 13 юли. Владимир Павлов обаче допълни и че другият спряган като свързан с БСП - Тодор Атанасов, също се е включил в протеста едва на 15 юли.На пресконференция в БТА Владимир Павлов и ветеринарят д-р Пламен Пасков категорично отхвърлиха всички твърдения на властите за епидемия от чума по дребните преживни животни в Странджа.По думите на Пасков епидемия реално няма и това, което се случва в Странджа е избиване на овце и кози. Според него няма никакви ветеринарно-медицински основания и е готов за това да отстоява тезата си и в съда.Пасков и Павлов очакват от прокуратурата да се самосезира по документите, които те представиха пред журналисти на пресконференция в БТА.Пламен Пасков извади и учебници, по ветеринарна медицина, по които той е учил, като обясни произхода на заболяването чума. През 80-те години, по думите му, тази болест е била напълно непозната и неизвестна за българските ветеринари, които са я изучавали само от учебника по тропически болести. Това се отнася и за други болести, които са били напълно ликвидирани благодарение на усилията на ветеринарната служба и организация по профилактика, стабилните огради по границата и ваксинацията.Освен документи, които показват разминаване в датите на взетите проби от животни и издадени преди това заповеди за евтаназия, Пасков постави под съмнение и самите лабораторни резултати, които показвали, по думите му, имунен отговор на здраво животно при заразяване със съответния вирус.Това са напълно нормални проби на здрави животни и ветеринарят е убеден, че само неспециалисти могат да се опират на тези резултати. Според него и той се позова на директиви и наредби, които се намират на сайта на БАБХ, животните, които са в контакт или са в региона, нямат признаци на заразяване, се ваксинират.\"Избиването на животните в Странджа сега, преди, и избиването на кравите преди няколко години с повода \"нодуларен дерматит\" няма ветеринарно-медицински основания. Няма и хуманно-медицински основания. Няма и икономически основания, ако не броим унищожаването на поминъка и компенсацията на собствениците за икономика. Понеже това си е анти-икономика. Следователно, това не е здравен, не е хуманитарен, и не е икономическо решение. То е чисто политическо.\"Пламен Песков атакува и начина, по който се загробват избитите животни, тъй като ако те са болни, заравянето на 30 сантиметра също би представлявало проблем.Избиването на животните при тази болест не решава нито един ветеринарен въпрос, заяви Песков и разкритикува и начина, по който се води дезинфекцията - абсолютно непрофесионално.Пламен Песков и Владимир Павлов поискаха оставката на министър Румен Порожанов и Дамян Илиев, директор на БАБХ. Също така се иска и оставката на вътрешния министър Валентин Радев, тъй като нахлуването на полицаите и жандармерия в фермите на хората е било абсолютно нелегално, защото това ставало без заповеди. Заповедите се \"скалъпвали\" постфактум. \"Това е абсолютно нарушение на конституцията\", допълни Павлов, визирайки нарушаването на чатната собственост на гражданите.На въпрос дали възнамерява да сезира прокуратурата или да подаде жалба до други органи като БАБХ и МЗХГ Пламен Пасков заяви, че той няма да подава сигнал. По думите му изнесената информация е достатъчна, така че прокуратурата да се самосезира. Той каза, че неговите заключения би трябвало да се знаят от всички, защото хората, които взимат решенията, учили по същите учебници като него и би трябвало да имат същата експертиза.На пресконференцията беше зададен въпрос и \"кой иска да закрие животновъдството в Странджа\". Говорителите не се ангажираха с отговор, че посочиха, че в Странджа животновъдството е единствения поминък. Там нямало земеделие, защото почвата не е плодородна. Не могло и да се строи, защото това е защитена зона. В тази връзка изтребването на животните категорично щяло да доведе до обезлюдяване на региона.", "date": "2018.07.23", "title": "Очакват прокуратурата да се самосезира на действията на БАБХ"}
{"url": "https://news.bg/int-politics/severna-koreya-obvarzva-yadrenoto-razorazhavane-s-miren-dogovor-sas-sasht.html", "text": "Ядреното разоръжаване на Северна Корея ще зависи от готовността на Вашингтон да подпише правно обвързващ мирен договор с комунистическия режим в Пхенян, съобщава СиЕнЕн, цитирайки официален представител, запознат с въпроса.Това, което държавното ръководство на Северна Корея очаква, се определя като \"дръзка стъпка\", която би довела до постоянно мирно споразумение между двете досегашни антагонистични страни. Пхенян и Вашингтон подписаха споразумение за примирие през 1953 г., с което беше сложен край на военните действия в Корейската война, докато мирен договор ще трябва да получи одобрение с мнозинство от две трети от двете камари на Конгреса на САЩ.Комунистическият режим в Пхенян също така очаква процеса по отмяна на санкции да започне, тъй като те смятат, че \"толкова много\" е било извършено от тяхна страна по отношение на прекратяването на ядрените опити и съгласявайки се да репатрират тленните останки на американските войници, които са загинали на Корейския полуостров, добавя източникът.Американската администрация обаче многократно заяви, че санкциите биха могли да бъдат отменени едва след започването на проверим и необратим процес по ядрено разоръжаване.", "date": "2018.07.23", "title": "Северна Корея обвързва ядреното разоръжаване с мирен договор със САЩ"}
{"url": "https://news.bg/regions/za-tri-noshti-zatvaryat-patya-burgas-tsarevo-montirat-nadleza-pri-atiya.html", "text": "От тази вечер до 26 юли, от 20 ч. до 6 ч. сутринта, се спира движението на всички моторни превозни средства по път II-99 Бургас - Царево, в участъка между пътен възел \"Парк Росенец\" (при км 6+352) и пътен възел \"Черноморец\" (при км 14+822).Ограничаването на трафика е необходимо, за да се монтира безапасно пешеходният надлез при кръстовището за с. Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.Изграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от \"ИСА 2000\" ЕООД. Стойността на СМР е 268 258,94 лв. без ДДС.Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.През нощта трафикът ще се пренасочва по следните обходни маршрути:За пътуващите от град Бургас за Черноморец и Созопол маршрутът е:Бургас - пътен възел \"Парк Росенец\"- път ІІІ-992 Росен - Веселие - общински път BGS 1211 /ІІ-99, Черноморец - Созопол - Равадиново/ - пътен възел \"Созопол\" - път ІІ-99 - Черноморец - Созопол;За пътуващите от Бургас към Приморско и Царево:Бургас - пътен възел \"Крайморие\" - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел \"Приморско\" - Приморско - Царево или:Бургас - пътен възел \"Парк Росенец\"- път ІІІ-992 Росен - Веселие - Ясна поляна - Приморско - пътен възел \"Приморско\" - Приморско - Царево;За пътуващите от Созопол и Черноморец към Бургас:Созопол - Черноморец - пътен възел \"Созопол\" - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен - Веселие - пътен възел \"Парк Росенец\"- Бургас;За пътуващите от Царево и Приморско за Бургас:Царево - Приморско - пътен възел \"Приморско\" - път ІІІ-992 Росен - Веселие - Ясна поляна - Приморско - пътен взел \"Парк Росенец\" - Бургас или:Царево - Приморско - пътен възел \"Приморско\" - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел \"Крайморие\" - Бургас. Припомняме, в края на ноември . Исканията на хората са да се вземат адекватни мерки за участъка от пътя при селото им. Той е изключително рисков и там злополуки се случват особено често.Повод протеста бе смъртта на 16-годишното момче, което почина след като беше блъснато от кола на пешеходна пътека на главния път.Момчето е от село Атия, то пресичало пешеходната пътека от селото в посока автобусната спирка за Бургас, когато е блъснат от джип, управляван от 59-годишен мъж, пътуващ от Черноморец към Бургас.", "date": "2018.07.23", "title": "За три нощи затварят пътя Бургас-Царево, монтират надлеза при Атия"}
{"url": "https://news.bg/health/farmaindustriyata-vnimatelna-kam-namereniyata-na-shefa-na-nzok.html", "text": "Медицинските критерии трябва да са водещи, пациентът получава това лечение, което е най-добро за него и ще постигне най-добър резултат. Търсенето на най-евтиното лечение може да е добре за Касата, но може да не е най-добро за пациента.Този принцип застъпи Деян Денев - Директор на ARPharM - Асоциацията на научноизследователските фармацевтични производители в България пред журналисти. Д-р Денев участва , а поводът за коментара му е намерението на новия управител на НЗОК д-р Д-р Денев коментира практиката, българските лекари да изписват възможно най-скъпите лекарства с думите: \"Българските пациенти трябва да получат достъп до съвременна медицина в това число и до съвременни лекарства, когато те спасяват и удължават човешкия живот. Оттам нататък правилата, по които това се случва, са работа точно на д-р Дечев и на неговия екип.\"Относно изказаното твърдение от д-р Дечев, че фармаиндустрията повлиява избора на лекарите при изписването на възможно най-скъпоструващия медикамент, д-р Денев увери: \"Фармацевтичната индустрия работи по строги етични правила как взаимодейства с лекарите и основното правило е, че тя не трябва да влияе на избора, а само да дава информация за тези нови технологии и как те се ползват. Оттам нататък как лекарят избира кое лечение да се използва, зависи само от неговата компетентност и неговите знания.\"На въпрос как ще се отрази на фармацевтичната индустрия изборът на най-евтината терапия? Денев заяви, че основният принцип трябва да бъдат медицинските критерии - от какво лечение има нужда пациентът - най-доброто, с което ще се постигне най-добър резултат. \"Цената има значение за ефективността, но не мисля, че това е основното. Основното е пациентът да получи най-доброто възможно лечение.\"", "date": "2018.07.23", "title": "Фармаиндустрията внимателна към намеренията на шефа на НЗОК"}
{"url": "https://news.bg/int-politics/sarbiya-obyavi-zadminahme-balgariya-po-razmer-na-zaplatite.html", "text": "Президентът на Сърбия Александър Вучич обяви, че страната му вече е надминала България по отношение на размера на средната заплата.В момента в Сърбия средната заплата е 424 евро.\"Ние надминахме България и Босна и Херцеговина. Зад нас са Албания и Македония. Ще стигнем останалите. Следващите страни са Унгария и Румъния\", коментира Вучич, цитиран от сръбските медии.\"Днес сме в много добро състояние, като нашата икономика се развива стабилно - безработицата намалява, заплатите и пенсиите се увеличават\", подчерта сръбският държавен глава.Не е известно с какви данни е боравил Вучич, но по данни на Националния статистически институт на , което е повече от 500 евро.", "date": "2018.07.23", "title": "Сърбия обяви: Задминахме България по размер на заплатите"}
{"url": "https://news.bg/finance/kfn-otchete-3-pensionni-fonda-postignali-dohodnost-nad-srednata-za-pazara.html", "text": "Комисията за финансов надзор (КФН) публикува данни относно доходността на фондовете за допълнително пенсионно осигуряване за периода от 30 юни 2016 година до 29 юни 2018 година.Данните сочат, че три от деветте универсални пенсионни фонда в България са постигнали доходност над средната за пазара за посочения период, пише money.bg.Универсални фондовеУПФ \"Съгласие\", УПФ \"ДСК-Родина\" и \"Ен Ен УПФ\" са дружествата, чийто резултат надминава определената от надзора среднопретеглена доходност от 4.45%. Лидер е \"Съгласие\" с 5.48%, следван от \"ДСК-Родина\" с 5.36% и \"Ен Ен\" с 4.93%.От останалите дружества най-близко до средната линия е универсалният фонд на \"Алианц България\" с резултат от 4.30%, следван от \"Доверие\" с 3.98% и \"ПОИ\" с 3.61%. От КФН посочват, че нито едно от дружествата не попада под минимално определения праг на доходност от 1.45%.Доброволни фондовеПри доброволните пенсионни фондове средната доходност възлиза на 5.73%. Границата е видимо по-висока и това се дължи на по-голямата свобода за инвестиране на тези пенсионни схеми.Тук лидер отново е \"Съгласие\" със 7.06%, следван от \"ДСК-Родина\" със 6.49% и \"ПОИ\" със 6.44%. Над средната доходност постигат още \"Доверие\" със 6.22% и \"Ен Ен\" с 5.92%. Най-ниска доходност тук постига \"Топлина\" с резултат от 3.90%.Професионални фондовеПри тези фондове, където се осигуряват хората с първа и втора категория труд, средната доходност е почти същата като при универсалните - 4.47%. Над чертата застават фондовете на \"ДСК-Родина\" с 5.50, \"Ен Ен\" с 5.16%, \"Доверие\" с 4.96% и \"Алианц България\" с 4.52%.", "date": "2018.07.23", "title": "КФН отчете 3 пенсионни фонда, постигнали доходност над средната за пазара"}
{"url": "https://news.bg/crime/chetirima-v-shemata-s-kradeni-koli-v-gabrovo.html", "text": "Прокуратурата разби организирана . Иван Гешев, зам.-главен прокурор поздрави разследващите за акцията. Няма да позволим да бъдем саботирани, изтъкна той на брифинг в прокуратурата. Гешев увери, че няма да има чадър над хора, които извършват престъпления.Правен е опит да се саботират действията на разследващите. Заловен е полицай на високо ниво в ОД-МВР Габрово. Четирима са обвиняемите към момента.Прокурор Димитър Петров обясни, че групата е действала от началото на 2016. Наемали се луксозни автомобили от Германия. Транспортирали се у нас с цел продажба. Установено е, че са прододени 14 автомобила.В схемата са използвани социално слаби лица, стана ясно от брифинга на прокуратурата. Полицаят помагал в преписката по регистрация на колите, както и за преминаване на прегледа в КАТ.Наблюдаващият прокурор Ангел Кънев поясни, че нееднократно е правен опит да се попречи на разследващите. Не става въпрос за случайно събитие, по думите на обвинителите.Другите участници от групата са от Варна. Габровският полицай не е ръководител на престъпната групичка. Нашите разследващи си сътрудничат с партньорките служби от Германия.Две жени също са част от групата. За да оправдаят кражбата на лизинговите коли в другата членка на ЕС, престъпниците ги обявявали за откраднати. Оказва се, че полицаят от Габрово последен е слагал резолюция, че колите отговарят на изискванията за регистрация. Ако служителите преди него са си свършили работата, можело е и на по-ранен етап да се хване схемата.В колата на полицая са намерени близо 5 000 лева, върху които имало отпечатъци на ръководителя на групата.За трима - Мирослав Стефанов, Живко Няголов и Стефка Нейкова, прокуратурата е поискала постоянен арест.", "date": "2018.07.23", "title": "Четирима в схемата с крадени коли в Габрово"}
{"url": "https://news.bg/crime/stolichni-katadzhii-spipaha-shofyor-s-3-45-promila.html", "text": "Столичните служители на \"Пътна полиция\" установиха водач, шофирал с 3.45 промила концентрация на алкохол в кръвта.44-годишният мъж бил спрян на булевард \"Ломско шосе\" заради шофиране без колан. Полицаите тествали мъжа с дрегер, а техническото средство отчело, че мъжът се е качил зад волана след употребата на сериозно количество алкохол.Мъжът е задържан и по случая е образувано досъдебно производство, предаде БНР.Припомняме, на 19 юли, четвъртък,  на столичния булевард \"Ломско шосе\". Полицаите от столичното 2-ро РПУ установили, че шофьорът бил във видимо нетрезво състояние, но същият отказал алкохолна проба с дрегер.На 20 юли, петък,  в района на кръстовището между улиците \"Кирил Драганов\" и \"Калотина\". Той беше задържан след преследване със столичните полицаи. Той също отказа полеви тестове за алкохол и наркотици.По-късно стана ясно, че и двамата водачи шофирали без да имат свидетелство за управление на МПС (шофьорска книжка).", "date": "2018.07.23", "title": "Столични катаджии спипаха шофьор с 3.45 промила"}
{"url": "https://news.bg/disasters/samoleti-helikopteri-i-pozharni-koli-gasyat-pozhar-v-gora-do-atina.html", "text": "Гасят голям пожар в борова гора в планински район на запад от Атина, съобщава АП.Пожарната служба съобщава, че пет самолета с вода и два хеликоптера се борят с пожара в планините Геранея в близост до морското селище Кинета между Атина и Коринт. В гасенето участват и 30 пожарни коли, и 70 пожарникари.Живеещи в близост хора напускат домовете си, притеснени от дима и пламъците, превърнали в оранжево голяма част от небето над гръцка столица. Заснети от гръцка телевизия кадри, показват огън в дворове на къщи и жителите бягащи с коли и мотопеди.Високи температури до 40 градуса по Целзий са предвидени за Гърция и властите са предупредили, че рискът от горски пожари е висок.Горските пожари са често срещани в Гърция по време на горещите сухи лета.", "date": "2018.07.23", "title": "Самолети, хеликоптери и пожарни коли гасят пожар в гора до Атина"}
{"url": "https://news.bg/int-politics/izrael-zadeystva-prashkata-na-david-zaradi-raketi-ot-siriya.html", "text": "Израел за първи път е използвал системата си за противоракетна отбрана \"Прашката на Давид\" тази сутрин, след като засече изстрелването на две ракети земя-земя от съседна Сирия, съобщават израелските медии.Според първоначалното разследване на израелската армия ПРО системата \"Прашката на Давид\" е идентифицирала изстрелването на две ракети СС-21, като е изчислила, че вероятно ще се приземят на юг от Кинерет. Израелската армия е решила да прихване ракетите.Не се съобщава за никакви наранявания на хора или материални щети, като според израелските военни ракетите са паднали на сирийска територия.Инцидентът е задействал сирените на територията на Северен Израел.Засега не е ясно кой е изстрелял ракетите в Сирия и към каква мишена са били насочени.По-рано този месец Израел два пъти в една седмица изстреля ракета \"Пейтриът\" по безпилотен самолет, който навлезе във въздушното пространство на страната от Сирия.През юни Израел изстреля ракета срещу дрон, който се приближи до въздушното пространство близо до сирийската граница.", "date": "2018.07.23", "title": "Израел задейства \"Прашката на Давид\" заради ракети от Сирия"}
{"url": "https://news.bg/regions/registrirat-domashni-svine-kato-parva-myarka-sreshtu-afrikanskata-chuma.html", "text": "Първата мярка за предпазване от болестта африканска чума по свинете е регистрирането на всички животни от домашни стопанства. Това обясни ветеринарният лекар д-р Янко Борисов в хода на заседание на общинската епизоотична комисия в Берковица, предаде БНТ.Ветеринарите по северните части на страната са на крак заради регистрираните над 200 огнища на африканска чума по свинете в Румъния.По думите на специалистите регистрацията е нужна за осъществяването на по-голям контрол и за получаването на обезщетение, ако се наложи животните да бъдат умъртвени.В крайните квартали на Берковица има много жители, които отглеждат по едно до две прасена за собствени нужди. Тези животни също трябва да бъдат регистрирани.Сред задълженията на жителите на града е и да уведомят ветеринарните власти за всяка една умряла свиня както домашна, така и дива. В общината е открит дежурен телефон. Сигналите могат да се подават и на телефон 112.", "date": "2018.07.23", "title": "Регистрират домашни свине като първа мярка срещу африканската чума"}
{"url": "https://news.bg/weather/zhalt-kod-za-valezhi.html", "text": "Днес в сутрешните часове над по-голямата част от страната ще е предимно слънчево и топло. Над Северна България още преди обяд, а над Южна - по-късно през деня, ще се развива купеста и купесто-дъждовна облачност, на много места ще има валежи и гръмотевични бури. Ще има и градушки. Максималните температури ще са между 28° и 33°, в София около 28°. През нощта срещу вторник валежите ще продължат, в Източните Родопи ще са значителни.Това съобщават от НИМХ към БАН.Над планините около и след обяд ще се развива купесто-дъждовна облачност, ще има краткотрайни валежи и гръмотевици. По билата ще духа слаб до умерен западен вятър. Максимална температура на височина 1200 метра около 24°, на 2000 метра - около 17°.Над Черноморието около и след обяд ще се развива купесто-дъждовна облачност, ще има краткотрайни валежи и гръмотевици. Ще духа слаб югоизточен вятър. Максимални температури на въздуха: 27-29°. Температурата на морската вода е 26-27°. Вълнението на морето ще бъде 2 бала.", "date": "2018.07.23", "title": "Жълт код за валежи"}
{"url": "https://news.bg/world/dvama-ubiti-i-12-raneni-pri-strelba-v-toronto.html", "text": "Най-малко 14 души са простреляни в Торонто, стрелецът е мъртъв, загинала е една жена, малко момиче е в критично състояние, съобщава полицията в Туитър.Свидетелите се транспортират с автобуси до няколко офиса, за да говорят с разследващите. Има няколко места където е стреляно, които детективите обработват.Множество хора са застреляни пред ресторант в Торонто, около 10 часа сутринта. Жертвите са разпределени в болници в целия град, коментира сержант Глен Ръсел пред СиЕнЕн.Осем души са транспортирани до различни болници, дете е транспортирано до център за детска травматология и местна болница. Свидетел, който е бил в близост до мястото коментира, че е чул около 20 изстрела, а звук на презареждащо се оръжие.\"И тогава видях касапницата, докато бягах по улицата ... това е лудост. Видях поне четирима застреляни\", допълва свидетелятДлъжностни лица се очаква да излязат със съобщение в идните часове, съобщава местната полиция.", "date": "2018.07.23", "title": "Двама убити и 12 ранени при стрелба в Торонто"}
{"url": "https://news.bg/int-politics/tramp-predupredi-iran-nikoga-da-ne-zaplashva-sasht.html", "text": "Президентът на САЩ Доналд Тръмп предупреди иранския президент Хасан Рохани да не заплашва отново Съединените щати, след като Рoхани предупреди Тръмп за провеждането на враждебна политика срещу Техеран.\"Никога, никога не заплашвайте отново Съединените щати, или ще понесете последици, каквито малко някога в историята са претърпени\", коментира Тръмп Туитър.Рохани обяви вчера, че \"войната с Иран е майка на всички войни\", но не изключва мир между двете страни.\"Бъдете внимателни\", пише Тръмп.", "date": "2018.07.23", "title": "Тръмп предупреди Иран никога да не заплашва САЩ"}
{"url": "https://news.bg/society/ot-dnes-izplashtat-obezshteteniya-zaradi-chumata-v-sharkovo.html", "text": "От днес изплащат обезщетения в Шарково, след като кози и овце бяха умъртвени заради чумата. По хуманен начин са умъртвени всички животни от последните 3 стада в село Шарково, област Ямбол, съобщи вчера на министърът на земеделието, храните и горите Румен Порожанов. Стопаните от Шарково ще получат обезщетение от не по-малко от 190 лв.\"Втори проби трябва да се вземат не само в това стадо, а от абсолютно всички в село Болярово, това беше потвърдено като задължителна мярка от най-добрия френски вирусолог\", коментира пред БНТ министър Порожанов.Днес трябва да бъдат взети и втори проби за чума в Болярово от стопанството на Анна Петрова. Собствениците продължават да се съмняват дали трябва да бъдат взети проби заради разминаване в резултатите. В стопанството пристига нов ветеринарен лекар, защото в петък животновъди отказаха да пуснат колегата му до стадото.Забраната за недопускане на хора без адресна регистрация в селата с установена зараза от чума по животните остава в сила. На всеки 20 дни ще се взимат проби от животните. Зоната за това е 10 км около огнищата, но по предложение на мисията от ЕК, зоната ще бъде разширена до 20 км, с оглед възможно разпространение на зараза.\"Имаме , които да търгуват своите продукти. Това са само част от сериозните икономически загуби, които може да предизвика разпространението на болестта. Предложих на баба Дора освен обезщетението, което ще получи, да й бъде доставено стадо от нови 100 кози от животновъди в Карловско, но тя категорично отказа\", обясни Порожанов.Той допълни, че предстои дезинфекция на всички стопанства, в които е имало заразени животни. \"Първо трябва да установим, че нямаме положителни проби, след това има един 21-дневен срок, в който може да падне карантината\", коментира той.Порожанов добави, че в Турция има над 700 огнища на болестта, но все още не е ясно как чумата по животните е стигнала в България.\"Призовавам Цацаров да дойде на място и да види как стоят нещата. Искам доказателство и документи, че мои животни са болни, а не на Гошо и Пешо\", коментира пред БТВ собственик на последното стадо в Болярово Тошко Димитров, стопанин. Пътят на входа на града е блокиран от негови симпатизанти, събрали се във Фейсбук. И Шарково е блокирано, но от властите, за да се извърши дезинфекцията.\"Действията на правителството са правилни, но имаше слаба информираност за потенциалната заплаха и за това, че единственият възможен вариант да излезем от тази ситуация, е евтаназията на животните, където има огнище на чума\", обясни пред НоваТВ зам.-председателят на ГЕРБ Цветан Цветанов. \"Политиците няма как да извличат политически дивиденти от подобна трагедия и ситуация, която се е създала в страната. В България трябва да имаме малко по-голямо уважение към експертите и към тези, които се грижат за здравето на хората, защото БАБХ бяха категорични, че пробите са положителни и трябва да започне ограничаване на разрастването на чумата в страната. Има 1 милион и 300 хиляди овце и кози в страната. До момента са избити около 4500. Сами разбирате, че е добре да се предприемат подобни действия, защото те са единствените възможни\", добави Цветанов.Припомняме, лидерът на БСП Корнелия Нинова опроверга вътрешния министър Валентин Радев, че . Нинова недоумява и . Корнелия Нинова иска и оставката на Румен Порожанов. Тя не приема .На брифинг вътрешният министър Валентин Радев обяви, че с министър Порожанов ще отидат в Народното събрание, . По думите на Радев поведението на някои политически сили застрашава националната сигурност. Порожанов и шефът на . Експертите са категорични, че към момента две са огнищата на чума в страната - стадото на баба Дора в Шарково и едно в Болярово., именно заради напрежението в обществото, но общините със зараза от чума бяха поставени под строг контрол.", "date": "2018.07.23", "title": "От днес изплащат обезщетения заради чумата в Шарково"}
{"url": "https://news.bg/society/nyama-danni-za-postradali-ili-zaginali-balgari-pri-strelbata-v-toronto.html", "text": "До момента няма данни за пострадали или загинали български граждани в следствие на стрелба в гръцкия квартал в Торонто, Канада, съобщава МВнР.Снощи около 22 часа местно време в квартал Грийктаун мъж откри стрелба с пистолет, в резултат на която са ранени 13 души, а един е загинал. Един от пострадалите е в тежко състояние.Генералният ни консул в Торонто Петър Крайчев се е свързал своевременно с Кралската канадска конна полиция, откъдето са заявили, че до момента няма информация за пострадали или загинали българи.Консулството ни е в контакт с местните власти, следи развитието на ситуацията и е на разположение за оказване на съдействие при необходимост.Наши сънародници, които желаят на получат актуална информация или да подадат сигнал за техни близки, могат да го направят на дежурния телефон на представителството ни: +1 416 892 1738.", "date": "2018.07.23", "title": "Няма данни за пострадали или загинали българи при стрелбата в Торонто"}
{"url": "https://news.bg/int-politics/gartsiya-preduprezhdava-rusiya-s-dopalnitelni-merki.html", "text": "Гърция предупреждава Русия за \"допълнителни мерки\", външният министър Никос Коциас е твърдо решен да защити неотдавнашното споразумение с Македония, съобщава \"Гардиън\".Напрежението между Атина и Москва засили нарастващото неразбирателство по югоизточния фланг на НАТО. Натрупват се доказателства за мерките, които Кремъл е готов да предприеме, за да осуети разширяването на НАТО на Балканите.\"Русия трябва да осъзнае, че не може да не се съобразява с националните интереси на друга държава, защото смята, че е по-силна\", обяснява Коциас. \"Гърция реши да изпрати послание на изток и на запад към всички свои приятели и всички други, че независимо от това кой нарушава принципите на националния суверенитет и уважение към нас, ще бъдат предприети мерки\", допълва той.Гърция недоволства от руските усилия да саботират историческото споразумение, подписано между Атина и Скопие на брега на езерото Преспа през юни. В рамките на няколко дни след постигането на споразумението бившата югославска република е поканена , на основание, че членството ще донесе сигурност и икономически растеж на малката многоетническа държава.Русия обаче, която отдавна смята, че регионът попада в собствената им орбита на влияние, е разгневена. \". Въпреки това, повечето наблюдатели смятат, че ще концентрира усилията си върху Македония, а не върху Гърция\", коментира Джеймс Кер-Линдзи, специалист по Балканите и гостуващ в London School of Economics.И от двете страни на границата се появяват съобщения за все по-дръзките методи, които Москва е готова да използва, за да се предотврати преминаването на балканските народи на запад.Миналата седмица Заев обвини гръцко-руски бизнесмени, че финансират протести срещу споразумението. Македонските власти откриха, че местните про-руски бизнесмени са плащали до 300 000 евро, за да провокират актове на насилие в подготовката за референдум, който правителство очаква през есента.Обвиненията са последвани от доклад, който описва \"силната подривна пропаганда и разузнавателна дейност\", на която Македония е подложена от Кремъл, който също разглежда стратегическото положение като решаващо за европейските газопроводи. А в Гърция руските агенти, които се опитват да проникнат в разузнаването на страната и във въоръжените сили, също са обвинени в подкуп.В хода на ескалация на напрежението, Москва обяви, че ще прекрати планирано посещение на външния министър на Русия Сергей Лавров през септември, а руското външно министерство обвини Гърция в участие в \"мръсни провокации\", организирани от трети страни.За разлика от други държави-членки на ЕС, Гърция отказа да изтегли дипломатите си служители от Москва във връзка с обвиненията на Обединеното кралство по случая с отравянето на бившия руски шпионин Сергей Скрипал и дъщеря му Юлия.Атина отдавна се аргументира за смекчаване на санкциите на ЕС срещу Москва, но също така отхвърля руското предположение, че Вашингтон е зад експулсирането на руски граждани от Гърция.\"Нашата външна политика е многоизмерна и нашите отношения с Русия са утвърдени и няма да изчезнат. Но ние не искаме никой да се намесва в нашите демократични и политически процеси. Няма да позволим да ни разиграват и да ни притискат и бута наоколо\", коментира Костас Дузинас, професор по право в Лондонския университет, който оглавява и комисията по отбраната и външни работи в гръцкия парламент.\"Изглежда Русия не признава колко важно е това споразумение за гръцкото правителство. Като предприема такава стъпка (б.р. експулсиране на руски граждани), Атина изпращаше много ясно послание за това колко е раздразнена, че Москва се опитва да подкопае най-важната победа на външната политика в мандат на Коциас. Това е лична победа за гръцкия външен министър, който отдавна се опитва да подобри отношенията на Гърция със съседите\", допълва и Джеймс Кер-Линдзи.", "date": "2018.07.23", "title": "Гърция предупреждава Русия с допълнителни мерки"}
{"url": "https://news.bg/crime/proveryavat-kamioni-i-avtobusi-do-29-yuli.html", "text": " Засилени проверки на товарните автомобили и автобусите ще се извършват в страната в седмицата 23-29 юли, съобщават от ГД \"Национална полиция\".Операцията се провежда във всички държави членки на европейската организация на службите на Пътна полиция - TISPOL. В акцията участват също служители от криминална и икономическа полиция, както и представители на Изпълнителната агенция \"Автомобилна администрация\" при Министерството на транспорта, информационните технологии и съобщенията.По време на проверките по метода \"широкообхватен контрол\" се осъществява контрол за валидна задължителна застраховка \"Гражданска отговорност\", както и за наличието на винетен стикер за ползване на републиканските пътища.Основните причини за възникналите инциденти с участието на товарни автомобили и автобуси са неспазване от страна на водачите на време за почивка, превишаване на скоростта, употреба на алкохол и упойващи вещества, превоз на необезопасени товари, както и претоварването на автомобилите, сочат изводите от предишни подобни операции.", "date": "2018.07.23", "title": "Проверяват камиони и автобуси до 29 юли"}
{"url": "https://news.bg/world/parvo-lekarstvo-za-malariya-ot-60-godini-nasam-poluchi-odobrenie.html", "text": "Първо лекарство за малария от 60 години насам получи одобрение, то е специално предназначено за повтаряща се форма на малария, която причинява смъртта на 8,5 милиона души годишно, съобщава БиБиСи.Този тип малария е особено предизвикателство, тъй като може да остане латентна в черния дроб години преди да се пробуди много пъти. Учените описват лекарството като \"феноменално постижение\".Регулаторите по света се очаква да разгледат и одобрят лекарството, и да преценят, дали могат да го препоръчат на населението. Повтарящата се малария, причинена от паразита \"плазмодиум вивакс\", е най-разпространеният тип малария извън Субсахарска Африка.Децата са особено изложени на риск, тъй като могат да се разболеят няколко пъти само от едно ухапване и да стават все по-слаби всеки път, когато се разболеят.Заразените хора могат да действат като несъзнателни инкубатори на болестта, защото когато паразитът се събуди в тялото, комар може да пренесе този паразит на някой друг. А това превръща болестта в трудна за елиминиране по целия свят.Федерацията по храните и лекарствата - FDA в САЩ дава одобрение на лекарството, което може да разчисти паразита от скривалището му в черния дроб и да предпази хората. Може да се приема заедно с друго лекарство за лечение на непосредствената инфекция.Вече има лекарство, което може да се използва срещу малария, която се крие в черния дроб, но за разлика от необходимата единична доза от новото лекарство, старото често трябва да се приема поне 14 дни.Някои експерти се притесняват, че много хора се чувстват по-добре след няколко дни и престават да приемат хапчетата, което позволява на паразита да се активира по-късно.FDA твърди, че лекарството е ефективно и го одобрява за употреба в Съединените щати, но посочва, че има странични ефекти, които трябва да се имат предвид. Например хората с ензимен проблем, наречен G6PD дефицит, не трябва да приемат лекарството, тъй като може да причини тежка анемия,Регулаторът препоръчва на хората да бъдат тествани преди лечение, което може да създаде проблем в по-бедните райони, където маларията е често срещана.Съществуват и опасения, че при по-високи дози може да бъде проблем за хора с психични заболявания. Въпреки тези предупреждения има надежда, че лекарството, съчетано с мрежи за легло и други предпазни мерки, ще помогне да се намали количеството вирусна малария в света.\"Способността да се отървем от паразита в черния дроб с еднократна доза е феноменално постижение и според мен представлява един от най-значимите постижения в лечението на маларията при последните 60 години\", коментира пред БиБиСи проф. Рик, от университета в Оксфорд.  ", "date": "2018.07.23", "title": "Първо лекарство за малария от 60 години насам получи одобрение"}
{"url": "https://news.bg/regions/velosipedist-zagina-na-am-hemus.html", "text": "Велосипедист е загинал на магистрала \"Хемус\", след като е бил блъснат от автомобил.Инцидентът е станал тази сутрин около 9.30 часа, на пътен възел \"Неофит Рилски\" в посока Варна.35-годишния руски гражданин, който пребивава в България, с веросипед навлиза в активната лента на АМ \"Хемус\", посочват от МВР - Варна.Велосипедистът е блъснат от л.а. \"Мерцедес\", управляван от 61-годишен мъж. Вследствие на инцидента водачът на ППС е загинал на място.Изясняват се обстоятелствата за ПТП. На място текат процесуално - следствени действия.", "date": "2018.07.23", "title": "Велосипедист загина на АМ \"Хемус\""}
{"url": "https://news.bg/health/shtetite-ot-afrikanskata-chuma-po-svinete-mogat-da-dostignat-do-2-mlrd-lv.html", "text": "Ако африканската чума по свинете навлезе в България, ще се наблюдават десетки случаи на умъртвяване на животни, както се случва с чумата по дребните преживни животни. Това заяви пред БНР председателят на Националното ловно-рибарско сдружение \"Съюз на ловците и риболовците в България\" Васил Василев във връзка с опасността за пренасяне на заразата по свинете у нас.По думите на Василев още няма официален анализ за очаквания размер на щетите, които могат да бъдат причинени от африканската чума по свинете у нас. Той изказа мнение, че щетите могат да достигнат 1.5 - 2 млрд. лева, които ще бъдат в сектор \"Свиневъдство\".Василев отбеляза и други проблем в страната ни във връзка с болестта - има само една лаборатория, която е акредитирана да прави изследване на африканска чума, което е напълно недостатъчно.Едно от сдруженията е предало 7 проби за изследване преди 15 дни и още нямат отговор от Агенцията по храните, подчерта още председателят на ловното сдружение.Василев попита и какво ще се прави, ако се започне интензивно отстрелване на свинете, което е позволено с законовите промени за групов лов на дива свия извън предвидения досега срок.Относно приетите от депутатите промени в Закона за лова Василев заяви, че ловците няма да бойкотират усилията на държавата за справяне със заболяването, но самият подход за групово ловуване няма да бъде подкрепен от хората. По думите му намаляването на популацията на глиганите е един от начините за справяне със заразата, но в тази насока може да се търпят и обвинения.\"Съзирам опити за прехвърляне на отговорността от страна на институциите, които са отговорни. Няма да има никаква ефективност от гледна точка на този лов. Пречката, която съществува и към момента за индивидуалното ловуване, е една ограничителна мярка, заложена в правилника за прилагане на закона, която казва, че задължително ловът се извършва в присъствието на длъжностно лице от Държавното горско или ловно стопанство. В случай че нито един от горските не боледува или излиза в отпуск и се занимава само с това - да придружава ловци, това означава, че пак не повече от 5 до 10% от ловците биха могли да ловуват индивидуално. Необходима е промяна в този правилник, която би могла в рамките на 1-2 седмици да мине през МС и да бъде приета\", отбеляза Василев.Според него начинът, по който трябва да се случи намаляването на дивата свиня, трябва да бъде избран много внимателно. \"В момента в горските територии, които са ловно-стопански райони, където ние ловуваме, има изключително намалена видимост - от гъстата листна маса, не се вижда надалеч. В същото време има много хора, които извършват някаква дейност на територията на горските масиви. Това създава риск за здравето и живота на хората, които участват в лова, но и за случайно присъстващи. Чух аргументи, че министерството щяло да забрани на гъбарите да берат гъби в гората и на билкарите да събират билки. В Конституцията е казано обаче, че достъпът до горските територии е свободен на собствен риск. От друга гледна точка в момента провеждането на групов лов с използване на ловни кучета крие риск от компрометиране прираста на останалите видове дивеч. Тук говорим за три пъти групово ловуване в рамките на една седмица, което е изключително много\", посочи още председателят на Националното ловно-рибарско сдружение \"Съюз на ловците и риболовците в България\".Междувременно БНТ информира, че от днес започват мерките по разчистването на сухоземната граница с Румъния при село Кайнарджа, между Добрич и Силистра. Ще се изгради  от северната ни съседка.До момента в Румъния са открити над 200 огнища на африканската чума по свинете. За последно заразата беше констатирана в района на Констанца, само на 60 километра от границата с България.По граничните пунктове с Румъния продължава дезинфекцията на автомобили, а на собствениците на големите свиневъдни комплекси в Силистренско се разяснява как да предпазват животните си. Препоръчва се на арендаторите да поставят електронен пастир около площите си.Стана ясно и че като превантивна мярка срещу заразата концесионерът на пристанище Свищов е забранил на акостиращите кораби и на превозните средства, влизащи от Румъния, да изхвърлят битовите и хранителните си отпадъци в района на порта. За мярката се инструктират всички екипажи и пътниците, ползващи ферибота Свищов - Зимнич. Това заяви изпълнителният директор на пристанище Свищов Румян Йорданов. \"Когато се правят входни контроли се предупреждават екипажите, че не могат да изхвърлят сметта си в нашите контейнери за смет\".До средата на тази седмица на пристанище Свищов трябва да бъде изградена дезинфекционна площадка. \"То е метално съоръжение. Едното е за камиони, другото е за коли. имаше вариант да се пръска. Накрая се реши, че трябва да се изгради това съоръжение\", допълни Йорданов.", "date": "2018.07.23", "title": "Щетите от африканската чума по свинете могат да достигнат до 2 млрд. лв."}
{"url": "https://news.bg/crime/sadat-otmeni-globa-na-vodach-karal-v-nasreshtnoto-na-am-maritsa.html", "text": "Районният съд в Димитровград реши да се отмени глоба на шофьор заради неточности в наказателното постановление, предаде БНР.Отменената глоба е в размер на 1 000 лв. и за шофиране в насрещното платно на магистрала.Глобеният шофирал личния си автомобил в аварийната лента на платното за насрещно движение на АМ \"Марица\". Той е глобен за това, а книжката му е отнета за срок до 3 месеца.След обжалване на заседанието на Районния съд в Димитровград стана ясно, че шофьорът пътувал към летището в София. Докато карал обаче, той установил, че е забравил билетите и документи си в Димитровград, поради което се наложило да се върне и да кара в аварийната лента.Решението подлежи на обжалване пред Административния съд в Хасково.", "date": "2018.07.23", "title": "Съдът отмени глоба на водач, карал в насрещното на АМ \"Марица\""}
{"url": "https://news.bg/int-politics/izraelski-sili-ubiha-palestinski-tiyneydzhar-v-aktsiya-na-zapadniya-bryag.html", "text": "Израелските войници са убили палестински тинейджър по време на акция в окупирания Западен бряг, съобщава палестинското министерство на здравеопазването, цитирано от \"Ройтерс\".Израелската армия коментира, че силите й реагират със стрелба в бежанския лагер \"Дехи\", близо до Витлеем, след като палестинците ги нападат с камъни, запалителни бомби и гранати. Военните не съобщават за жертви в армията.Палестинският министър на здравеопазването допълва, че убитият е на 15 години и е загинал от рана в гърдите. Израелската армия информира, че по време на нападението са задържани двама палестинци и е разкрит склад за производство на оръжия.В същото време Израел е активирал своята система за противовъздушна отбрана \"Прашката на Давид\" заради ракети, изстреляни от съседна Сирия.Ракетите са паднали на територията на Сирия и са част от вътрешните боеве, съобщават военните, но не коментират дали са свалени от тяхната противоракетна система.Израел е под напрежение, тъй като сирийската армия на Асад, подкрепяна от Русия напредва срещу бунтовници и наближават окупираните от Израел Голански възвишения.Израелските лидери заявиха, че се притесняват, че Асад може да се опита да не се съобрази със споразумението за демилитаризация на Голан от 1974 г. или да позволи на иранските и ливанските си съюзници от Хизбула да се разположат там.", "date": "2018.07.23", "title": "Израелски сили убиха палестински тийнейджър в акция на Западния бряг"}
{"url": "https://news.bg/world/zhegite-otnovo-prechat-na-turizma-v-gartsiya.html", "text": "Високите температури в Гърция влияят на туризма в страната. Заради жегите се затварят туристически обекти, а бизнесът е главният потърпевш.По данни на Министерството на културата и спорта в Гърция и днес Акрополът в Атина ще бъде затворен.Акрополът е най-посещаваният исторически паметник в южната ни съседка. През 2017 г. той е бил разгледан от 2 766 000 души, съобщи БНТ.Днес няма да работи и Дионисиевият театър, пишат още в съобщението на културното ведомство.През последните няколко дни температурите в областта Атика достигнаха до 40 градуса по Целзий. Заедно с жегите горещият въздух донесе и африкански прах в гръцката столица.", "date": "2018.07.23", "title": "Жегите отново пречат на туризма в Гърция"}
{"url": "https://news.bg/euronews/balgarski-uspeh-s-dvoynite-standarti-pri-hranite.html", "text": "Евродепутатите от ГЕРБ Емил Радев и Андрей Новаков се похвалиха с успех в битката срещу двойните стандарти при храните.ЕК е одобрила идеята им по темата.Емил Радев отчете, че е дадена най-висока оценка.Финансовият ресурс на програмата е 1.3 милиона евро. С тях ще се финансират потребителски организации в битката с двойните стандарти.\"Одобряването на програмата е реален резултат от натиска, който евродепутатите и страните от Източна Европа оказаха\", сподели Емил Радев. Той припомни, че в началото ЕК не е признавала проблема с двойните стандарти.\"Двойните стандарти са огромен бич за Европа\", отсече евродепутатът.Андрей Новаков също е доволен, че с програмата ще се повиши капацитета на потребителските организации. Те ще станат пълноценни в защитата на потребителските права, по мнението му.Евродепутатите очакват от началото на 2019 да започне финансиране на първите проекти. От тук нататък битката е да има единен европейски орган, който да следи за двойните стандарти.Според Радев и Новаков ЕК трябва да излезе със законодателна инициатива срещу двойните стандарти. Затова те се надяват резултатите от анализа на проблема след старта на програмата да даде основа за такава законодателна инициатива.Оказва се, че България е страната с най-малко подадени сигнали срещу двойните стандарти в сравнение с останалите засегнати страни.", "date": "2018.07.23", "title": "Български успех с двойните стандарти при храните"}
{"url": "https://news.bg/disasters/goreshtata-valna-v-yaponiya-stigna-nad-41-gradusa.html", "text": "Япония достигна до температурен рекорд, след като термометрите показаха 41,1 градуса Целзий в Кумагая, префектура Сайтама, съобщава местната Метеорологична агенция, цитирана от JapanTaims.Горещата вълна през последните седмици причини смъртта на най-малко 65 души и изпрати десетки хиляди в болници, според данни на KyodoNews и местните власти. Само в събота най-малко 11 души загинаха със съмнения за топлинен удар.Счупен е рекордът за най-висока измерена температура в Токио, където е отчетено 40,8 в западния град Оме. Горещата вълна предизвиква високо температурни предупреждения за голяма част от нацията и е само две години преди столицата да бъде домакин на летните олимпийски игри през 2020 година.От неделя до понеделник най-малко пет души, всички възрастни граждани, са починали в няколко префектури около Токио, според местните власти.Пожарната служба в Токио е изпратила линейки 3 125 пъти само в неделя, очевидно отразявайки броя на хората, страдащи то високите температури.  Повече от 300 души отведени в болници поради евентуален топлинен удар от понеделник сутрин.Предишния рекорд за висока температура от 41 градуса е от август 2013 г. в Шиманто, префектура Кочи. Таджими, префектура Гифу, също отчита рекордно високи нива от 40,5 градуса. Топлинната вълна продължава няколко седмици, а западна Япония продължава да се съвзема от унищожението, причинено от проливните дъждове по-рано този месец.Горещата вълна принуждава Метеорологичната агенция да издаде препоръки, които подтикват хората да пият вода по-често и да предприемат мерки за предотвратяване на топлинен удар.Ранните признаци на проблеми причинени от топлината включват замаяност, зачервено лице, болки в мускулите, както и гадене. Последствията могат да са дезориентация и дори някои хора могат да изпаднат в кома.Властите препоръчват да се носят леки, хладни дрехи и да се стои на сянка, при излизане навън. Също така настоява хората да се хидратират, като пият много вода и консумират натрий. Японските лета са известни с горещините и влагата и стотици хора умират всяка година от топлинен удар, особено възрастни хора.Но рекордни температури през тази година изненадаха граждани и власти и породиха опасения за олимпиадата в Токио през 2020 г., която ще се проведе през юли и август в столицата.Олимпийски служители и управляващите в Токио предприемат мерки със специална блокираща слънцето боя по пътищата и мобилни станции за пръскане, овлажняване и охлаждане.Според данни на японската агенция за пожари и бедствия през миналата 2017 година заради горещини в Япония са починали 48 души в периода между месеците май и септември. Само през юли са загинали 31 души.", "date": "2018.07.23", "title": "Горещата вълна в Япония стигна над 41 градуса"}
{"url": "https://news.bg/health/za-50-ot-balgarite-doplashtaneto-za-zdrave-e-problem.html", "text": "Около две трети от пациентите, които са били в болница през последните пет години, са \"много доволни\" или \"по-скоро доволни\" от грижата, която са получили. Повече от половината смятат, че доплащането е проблем и оценяват разходите от болничния си престой като по-скоро високи или много високи. Тези данни обяви при представянето на \"Индекса на болниците\" Първан Симеонов, изпълнителен директор на \"Галъп Интернешенъл\". За съставянето на \"Индекса на болниците\" са послужили данните на НЗОК.Той коментира социологическите данни от проведената анкета, които показват ясно, че трудът на лекарите в България се цени, но на системата на здравеопазването и на ценообразуването в сферата на здравеопазването се гледа с подчертано недоверие. Доплащането остава един от основните проблеми на пациентите.Чувствителен дял от лежалите в болница в последните години - двама от всеки петима - споделят, че са се наложили плащания, които смятат за извънредни и неоснователни. Все пак, повече от половината не са се сблъскали с такава необходимост, но размерът на проблема очевидно не е малък.Първан Симеонов коментира пред журналисти, че анкетата ни показва само генерална структура и заяви, че тя ще бъде задълбочена. \"Очертава се проблем с плащанията. Имаме мнения, които сочат към задоволство от лекарската работа. В същото време имаме и ясна структура на мненията, която показва, че проблемите на системата са онези, които тревожат българите\", констатира той.По думите му личната болнична грижа на лекарите се оценява високо, но състоянието на здравеопазването се оценява като тежко.\"Като че ли проблемите на здравеопазването се възприемат с най-голяма обществена чувствителност, защото корупция и проблеми може да има навсякъде. Но когато става дума за здравеопазване, хората ясно разбират, че става дума за живота и здравето им\", каза още той\"Индекс на болниците\" предоставя обективни данни за дейността на лечебните заведения по НЗОК в някои социално значими специалности - онкология, инвазивна кардиология и неврология, както и за субективните усещания на пациентите от досега им с лечението в болница.Целта на проекта е да даде повече прозрачност, увеличавайки възможностите за по-информиран избор и заостряйки вниманието на институциите върху някои тенденции в системата.Основни изводи, които очерта \"Индекс на болниците\", са свързани с увеличение на броя на лечебните заведения, които предоставят лечение в тези направления, липса на комплексност на предоставяните медицински услуги, неравномерно покритие на 28-те области с предоставяне на медицински услуги; нисък процент на предоставяне на иновативно лечение в областта на исхемичните инсулти, проблем с достъпността на медицинските услуги заради наличието на доплащане, доверие в лекарите и в труда им, но недоверие в здравната система и ценообразуването в нея.", "date": "2018.07.23", "title": "За 50% от българите доплащането за здраве е проблем"}
{"url": "https://news.bg/press/balgarite-naemnitsi-v-armiyata-na-germaniya-evtanaziraha-stadoto-na-baba-dora-v-sharkovo.html", "text": "Българите - наемници в армията на ГерманияПраво да служат в германската армия може да получат българите и всички останали граждани на ЕС. Бундесверът обмисля необичайната мярка поради недостиг на персонал, съобщи германският ежедневник \"Франкфуртер Алгемайне цайтунг\".\"Бундесверът ще бъде разширен. За тази цел имаме нужда от квалифициран персонал. Ето защо внимателно разглеждаме всички възможни варианти\", заяви говорител на министерството на отбраната на ФРГ.Крадена вода ни продава \"Михалково\" АДНа етикета на бутилките с изворна вода е записан изходящ номер, вместо разрешително. Въпреки доказаните нередности дружеството продължава своята дейностЕвтаназираха стадото на баба Дора в Шарково Тази сутрин селото е било отцепено. Полицаи са извели от Шарково гражданите, които бяха блокирали пътя до последното оцеляло стадо на баба Дора. Умъртвеното на животните е започнало към 15 ч. Порожанов обясни, че днес областният щаб се е събрал и са решили днес да започне евтаназирането на животните, което по думите му вече е приключило. Той припомни, че в Шарково са останали само три стада, две по 15 животни и едно от 150, именно на баба Дора. При него обаче само половината са били регистрирани. Сега предстои обезпаразитяване и дезинфекция. Порожанов припомни, че от утре започват изплащането на обезщетенията на стопаните от Шарково.Държавата поема кръжоцитеДържавата поема кръжоците на учениците. От следващата учебна година хазната се плаща допълнителните занимания на децата, които проявяват талант в спорта, изкуствата или науката. Това предвиждат промени на просветното министерство в проектите, които от новата учебна година ще се въведат в училище по оперативна програма \"Наука и образование за интелигентен растеж\".Наесен ще влязат в сила три нови програми, финансирани от Европа. Първата от тях ще замени проекта \"Твоят час\".И Волен Сидеров тръгна на проверки по моретоОт вчера и лидерът на \"Атака\" Волен Сидеров е на проверки по морето. Той иска лично да се убеди има ли тормоз над българския туристически бизнес, защото не вярвал на коалиционния си партньор Валери Симеонов. \"Започвам проверка на ударите по българския туристически бизнес по Черноморието, тъй като нямам доверие на досега изнесената информация от вицепремиера Валери Симеонов. Смятам, че новият закон не е съобразен с актуалната обстановка по курортите и имам опасението, че новите мерки ще доведат до финансови щети за бюджета на Република България.Ще проверя дали действията на създадения набързо, по болшевишки, извънреден щаб, са законни. От информацията, която получих по Черноморието съм склонен да мисля, че действията на щаба тормозят българския туристически бизнес избирателно. Искам да знам по какъв начин се взимат решения кой да бъде проверяван по курортите\", обяснява Сидеров в профила си във \"Фейсбук\".Срокът за актуализация на касовите апарати се удължаваСрокът, в който регистрираните по ДДС търговци трябва да сменят или пренастроят своите касови апарати, се удължава с три месеца до март 2019 г. Това става ясно от публикувания в сайта на Министерството на финансите проект на Наредба Н-18 за регистриране и отчитане на продажби в търговските обекти чрез фискални устройства.Ведомството имаше 6 месеца да разпише подробно изискванията към приетите през март промени в Закона за ДДС, с които се цели подобряване на отчетността на бизнеса. За всички останали търговци срокът остава непроменен - юни 2019 г. за нерегистрираните по ДДС и краят на следващата година за ползващите интегрирани автоматизирани системи за продажби - например търговските вериги.С \"Визия за България\" БСП отвори дискусията за бъдещето на странатаНа 29 страници и осем раздела БСП събра идеите, които представляват \"Визия за България\". Проектът, посветен на бъдещето на държавното управление, икономическото и регионално развитие, здравеопазването, науката и образованието, сигурността и отбраната, външната политика, както и мерките за справяне с демографската криза, бяха представени в събота на разширен национален съвет на партията. Зала 3 на НДК събра ИБ на БСП, народни представители, евродепутати, кметове и общински съветници, областни и общински лидери.", "date": "2018.07.23", "title": "Българите - наемници в армията на Германия, Евтаназираха стадото на баба Дора в Шарково"}
{"url": "https://news.bg/disasters/snimka-s-erdogan-i-mesut-jozil-e-aut-ot-natsionalniya-na-germaniya.html", "text": "Снимка с турския президент Реджеп Ердоган стана причина Месут Йозил да обяви решението си за напускане на националния отбор по футбол на Германия, съобщи в. \"Хюриет\".\"Подобно на много хора, моето потекло се проследява обратно в повече от една страна. Аз съм израснал в Германия, но семейният ми произход има корените си в Турция \", написа в профила си футболистът.\"След дълго решение прецених, че няма да играя за националния отбор, докато усещам това чувство на расизъм и липсата на уважение. До момента съм носел екипа на Германия с гордост и вълнение, но сега не е така\", завършва Месут Йозил.\"Имам две сърца - едното е немско, а другото е турско.\" Това уточни Месут Йозил.Той разкри, че за пръв път се е срещнал с Ердоган през 2010 г., след като президентът и германският канцлер Ангела Меркел са гледали заедно мач между Германия и Турция.С изявленията си Йозил иска да сложи точка на появилата се дискусия за неговата лоялност. Футболистът посочи, че снимката му с Ердоган не е целяла политическа пропаганда, а още по-малко може да се търси неговата подкрепа за дадена политика.Аз съм футболист, а не политик, отсича Месут Йозил. Той се снима с Ердоган по време на неговата визита в Лондон. Месут Йозил позира с фланелката на Арсенал. С турския президент се снимаха Дженк Тосун от Евъртън и Илкай Гюндоган от Манчестър сити.Месут Йозил и Илкай Гюндоган, и двамата родени в Гелзенкирхен, в германската Рурска област, съзнателно или просто от глупост се хванаха в изкуствената засада, поставена им от Ердоган. Да, впоследствие Гюндоган го нарече жест на обикновена любезност, но това не попречи на ердогановата Партия на справедливостта и развитието веднага да качи в социалните мрежи снимката с \"турските футболисти от Premier League\". Това коментира \"Дойче веле\".Националисти отдавна критикуват Йозил, че за своите всички мачове в националния отбор той нито веднъж не е пял националния химн на Германия.Месут Йозил има 92 мача и 23 гола за първия отбор, 16 срещи с пет гола за младежите и четири гола в 11 мача за юношите до 19 години.Германия е дом на над 3 млн. турци.", "date": "2018.07.23", "title": "Снимка с Ердоган и Месут Йозил е аут от националния на Германия"}
{"url": "https://news.bg/int-politics/kuba-ima-nova-konstitutsiya.html", "text": "Куба има нова конституция. Тя беше приета от парламента. Документът гарантира частната собственост и инициатива. Островът на свободата след десетилетия на управление от Фидел Кастро и брат му Раул ще има и президент, предаде АП.Изпълнителната власт ще се ръководи от премиер. Раул Кастро все пак остава лидер на водещата на Острова на свободата Комунистическа партия.Между 13 август и 15 ноември конституцията ще бъде подложена на широко обществено обсъждане. След това тя ще се върне в парламента за последни редакции.Документът трябва да бъде приет на референдум, който ще трябва се проведе до края на годината.", "date": "2018.07.23", "title": "Куба има нова конституция"}
{"url": "https://news.bg/disasters/vdignaha-iztrebitel-nad-rezidentsiyata-na-tramp.html", "text": "Властите в САЩ са вдигнали изтребител Ф-16, за да прихване нарушител над зоната, забранена за полети, над резиденцията на президента в Ню Джърси.Нарушителят е бил изведен от забранената зона и принуден да се приземи. Провинилият се пилот се разпитва от властите, уточни говорителят на Белия дом Линдзи Уолтърс.Тя не уточни дали президентът Доналд Тръмп е бил в резиденцията по време на инцидента.Миналата година изтребители бяха вдигани във въздуха, за да охраняват резиденцията на Тръмп в Мар-а-Лаго във Флорида.От Белия дом обясниха, че вдигането на изтребители е стандартна процедура при нарушители на въздушното пространство.", "date": "2018.07.23", "title": "Вдигнаха изтребител над резиденцията на Тръмп"}
{"url": "https://news.bg/disasters/bezopasni-li-sa-britanskite-zheleznitsi.html", "text": "Безопасни ли са британските железници? Този въпрос си задават потребители на социалните медии. Те обсъждат снимка, на която се вижда как дете лежи с глава, изнесена над ръба на платформата на жп гарата.Британската транспортна полиция разследва защо служителите от гарата в Троубридж, Уилтшир не са намесили в събота следобед, когато е заснета снимката.Бащата на момчето казва, че не е имало нищо опасно и синът му е поискал да види какво представляват релсите.От железниците обаче призоваха родителите да бъдат по-отговорни, защото много влакове минавали директно през гарата с висока скорост.Трябва да се спазват правилата за безопасност, препоръчват от железниците.", "date": "2018.07.23", "title": "Безопасни ли са британските железници?"}
{"url": "https://news.bg/world/sasht-s-kiber-grupa-sreshtu-agresiyata-na-rusiya.html", "text": "Работна група за борба с заплахата от Русия в киберпространството се формира в рамките на кибер командването на американските въоръжени сили. Това беше посочено на форума за сигурност в Аспен (Колорадо), предаде АП.Агенцията се позовава на ръководителя на кибер групата и началник на Агенцията за национална сигурност генерал-лейтенант Пол Накасън.Той посочи, че е основал малка работна група, в съответствие с това, с което разузнавателната общност е ангажирала от 2016 г.По този начин бе даден ясен сигнал, че американската администрация внимателно следи опитите на Русия да се намеси в САЩ.Специалните служби на САЩ разследват намесата на Русия в избирателния процес в САЩ през 2016 г. Проучването на тези предполагаеми опити за влияние върху американския политически процес повече от година се води от специалния прокурор на САЩ Робърт Мюлер.", "date": "2018.07.23", "title": "САЩ с кибер група срещу агресията на Русия"}
{"url": "https://news.bg/disasters/iran-ne-spira-da-se-trese.html", "text": "Иран не спира да се тресе. Силен трус с магнитуд от 5,8 по Рихтер беше регистриран, предаде Ройтерс. Той е четвъртият по сила. Агенцията посочва, че близо 290 души са пострадали.Иран е пресичан от големи геоложки линии и е претърпял няколко опустошителни земетресения през последните години.Миналия ноември земетресение с магнитуд 7,3 удари провинция Керманшах, убивайки най-малко 620 души и ранявайки хиляди.", "date": "2018.07.23", "title": "Иран не спира да се тресе"}
{"url": "https://news.bg/disasters/strelba-v-mormonska-tsarkva-v-sasht.html", "text": "Един човек е бил убит, а друг - ранен при стрелба в мормонска църква, съобщава \"Фокс нюз\".Нападението е станало в град Фелън, Невада.Очевидци съобщават, че 48-годишен мъж е дошъл по време на служба. В църквата са се намирали 50 души. Нападателят открил огън. Малко след това си тръгнал.Полицията го е открила в дома му. Той е бил задържан. Мотивите на нападателя не са известни.", "date": "2018.07.23", "title": "Стрелба в мормонска църква в САЩ"}
{"url": "https://news.bg/world/germaniya-priema-50-dushi-ot-belite-kaski.html", "text": "Германия ще приеме близо 50 членове от сирийската неправителствена организация \"Бели каски\". Това разкрива в. \"Билд\". Изданието се позовава на пожелали анонимност правителствени източници.Министърът на външните работи на Германия Хайко Маас също потвърди готовността на правителството да предостави убежище на неправителствената организация. Близо 800 нейни членове бяха успешно евакуирани през уикенда от Сирия в Йордания с помощта на Израел.Президентът Башар Асад обвинява нейните активисти, че те работят активно за терористите.В същото време САЩ активно финансират организацията още при нейното появяване през 2013 г. По неофициална информация в организацията на Белите каски са налети $33 млн.", "date": "2018.07.23", "title": "Германия приема 50 души от \"Белите каски\""}
{"url": "https://news.bg/world/v-avstriya-nyama-da-izpitvat-shofyorite-na-turski-ezik.html", "text": "Шофьорите в Австрия вече няма да могат да вземат теоретичния си тест на турски език, съобщи министерството на транспорта на 21 юли.Промяната трябва да стане факт до дни.Инициативата има за цел да повиши безопасността по движението в Австрия.От почти 300 000 теоретични теста, проведени през миналата година, на турски език са били 3 631 - или 1,2% от общия брой.Министерството, което в новото коалиционно правителство на Австрия, принадлежи на крайнодесната Партия на свободата, заяви, че е твърде скъпо да се поддържа тест, провеждан за сравнително малък процент от обучаващите се шофьори.В Австрия има около 360 000 души с турски произход, включително 117 000 турски граждани.\"Всеки допълнителен език за обучение струва на държавата петцифрена сума, която не е оправдана\", каза министърът на транспорта Норберт Хофер.Изпитите обаче ще продължат да бъдат на провеждани на английски, хърватски и словенски език, каза Норберт Хофер.", "date": "2018.07.23", "title": "В Австрия няма да изпитват шофьорите на турски език"}
{"url": "https://news.bg/int-politics/super-glasuvane-ochakva-gartsite-prez-may-2019-g.html", "text": "Супер гласуване очаква гърците през май 2019 г. Това прогнозира в. \"Та Неа\". Депутати от управляващата партия Сириза искат заедно с изборите за европейски парламент през 2019 г. да се проведе гласуването за местна власт в Гърция.Тази промяна на датата възбужда тройни сценарии за избори, включително местни, национални и европейски избори през май 2019 г.До момента в Гърция изборите за парламент и местна власт не се провеждаха заедно с гласуването за европейски парламент.За октомври 2019 г. се очаква гърците да бъдат призвани да дадат гласа си за местна власт и парламент.", "date": "2018.07.23", "title": "Супер гласуване очаква гърците през май 2019 г."}
{"url": "https://news.bg/health/promeni-za-skapostruvashti-lekarstva-obmislya-noviyat-shef-na-nzok.html", "text": "На първо време управителят на НЗОК се кани да промени изписването на скъпоструващи лекарства с протоколи. Превес в избора ще има по-евтиният. Това посочи пред журналисти  и обясни, че това ще доведе до по-кратък път на пациента до тези лекарства.По думите му в момента \"ако един човек решава какъв да бъде продуктът, с който да се лекува, и да речем има алтернатива от пет продукта и пациентът е подходящ за четири от тях, кой според вас избира този, който трябва да реши? Аз ще ви кажа - по принцип избира най-скъпия, защото най-скъпият предлага най-атрактивни условия\", коментира той .Д-р Дечев се обяви за принципа, че тогава, когато има избор на няколко варианта на лечение, които са еднакво ефективни, тоест с еднакви показания и противопоказания, ще трябва да се избира най-евтиният в момента начин на лечение. По думите му това ще позволи на фармакомпаниите да пренасочат ресурса си от влияние към това да предлагат най-атрактивна цена.Очакванията на новия шеф на НЗОК ще доведе до връщане на лекарства, които са по-евтини.Д-р Дечо Дечев коментира и евентуалните рокади в НЗОК като изтъкна, че \"хора, които не искат да има рокади, вече са направили едни предварителни действия, с които са бетонирали кадровата ситуация в момента\".Дечев изрази надежда, че ще му бъде позволено всеки, ако иска, да прави промени и да има екип.Той коментира още, че проблемът с лечението на българи в чужбина е огромен. \"Много голяма част от тези средства, които плащаме - трите места, които изпращат българи в чужбина - министерство, фонд за деца и каса - е не по-малко от 150 млн. лв. годишно. Огромната част от тези средства не отиват при екипа, те отиват за логистика, печалба на болницата, посредници, лобисти\", посочи д-р Дечев.Той настоя за извеждане на редките заболявания в отделна програма. По думите му в момента лекуваме това, че липсва каквато и да е профилактика за тях. \"Тоест, ако се инвестира в профилактика, ако ние можем да избегнем огромната част от тях в пренатания период, ще имаме далеч по-малко разходи\".На въпрос как ще засили контрола, Дечев настоя, че големият проблем в контрола е, че касата се занимава с дейности, за които няма компетентност.\"В момента няма медицинско лице в касата, което да е по-компетенто отколкото този лекар, който е извършил медицинската дейност, която трябва да контролира касата. Цялото това нещо се получава поради неясноти в така наречените алгоритми на клиничните пътеки. Трябва да е променен алгоритъмът на клиничната пътека - какво се полага на пациента, какво е задължителното, което трябва да се извърши и след това контролът трябва да проверява именно това\", заяви той.По думите му в много от така наречените клинични пътеки има неясноти, заради които се случва парадокса - Касата да проверява медицинска документация постфактум.Относно контрола на преразхода на болниците Дечев заяви, че като управител на болница е длъжен, ако има извършена медицинска дейност, която не е заплатена, да търси начин тя да се заплати, включително и чрез съд.Той призна, че сега ще изпадне в ситуация, която е непозната и припомни, че УМБАЛ \"Иван Рилски\" е една от болниците, които е завела дело. \"Така че в момента ще трябва да се явявам и от двете страни\", коментира новият управител на НЗОК.", "date": "2018.07.23", "title": "Промени за скъпоструващи лекарства обмисля новият шеф на НЗОК"}
{"url": "https://news.bg/regions/remontirat-zaslona-koncheto-v-pirin.html", "text": "От 1 август тази година започва ремонтирането на заслона \"Кончето\" в Пирин, предаде БНР.Заслонът няма да може да се използва по време на ремонта. Предвидено е ремонтът да приключи за около месец и половина.Ремонтът е наложителен според председателя на Сдружение \"Планини и хора - асоциация на планинските водачи в България\" Орлин Чачановски. По думите му заслонът \"Кончето\" е единственият подобен заслон, където човек би могъл да намери спасение, когато се намира на тази височина и в този район. \"Най-близките други места са на 3-4 часа път\", допълни той.Според Чачановски всички пари за ремонта се събират чрез дарения. До момента са събрани около 18 хил. лв., а са необходими още около 6 хил. лв.", "date": "2018.07.23", "title": "Ремонтират заслона \"Кончето\" в Пирин"}
{"url": "https://news.bg/int-politics/iran-shte-se-protivopostavi-na-psihologicheskata-voyna-na-tramp.html", "text": "Среднощните заплахи на американския президент Доналд Тръмп срещу Иран са равнозначни на \"психологическа война\", а Техеран ще продължи да се противопоставя на враговете си. Това се закани висш командир на елитната Революционна гвардия на Иран, съобщава \"Ройтерс\".\"Ние никога няма да се откажем от нашите революционни убеждения... ще се противопоставим на натиска на враговете... Америка не иска нищо друго освен да унищожи Иран... ( но) Тръмп не може да стори нищо лошо срещу Иран\", подчертава Голамхосеин Гейбпарвар.Иранският президент Хасан Рохани предупреди вчера, че враждебната политика на Тръмп към Техеран може да доведе до \"майката на всички войни\".Тръмп реагира късно снощи в съобщение в Туитър, написано с главни букви, казвайки на Рохани \"никога не заплашвайте отново САЩ\" или Иран ще бъде изправен пред тежки последствия.Официални представители на САЩ, запознати с въпроса, са заявили пред \"Ройтерс\", че настоящата комуникационна офанзива на администрацията на Тръмп е трябвало да работи заедно със санкции, които предизвикват размирици и оказват натиск върху Иран да прекрати ядрената си програма и подкрепата си за екстремистки групировки.Междувременно от иранското външно министерство заклеймиха коментарите на американския държавен секретар Майк Помпео, че държавното ръководство на Иран може да бъде оприличено повече на \"мафия отколкото на правителство\". Според иранското външно ведомство коментарите на Попмео били \"лицемерни и абсурдни\". \"Лицемерната и абсурдна реч на американския държавен секретар... беше само пропагандно упражнение и показа неограниченото отчаяние на американската администрация повече от всякога\", посочи говорителят на иранското външно министерство. ", "date": "2018.07.23", "title": "Иран ще се противопостави на \"психологическата война\" на Тръмп"}
{"url": "https://news.bg/crime/s-evropeyska-zapoved-za-arest-izdirvat-brendo.html", "text": "Софийска градска прокуратура - СГП издаде европейска заповед за арест на Евелин Банев - Брендо във връзка с осъдителна присъда от 6 години \"лишаване от свобода\".Евелин Банев е осъден, затова че през периода от 17 октомври 2002 г. до 30 май 2005 г. на територията на Република България, Обединено Кралство Великобритания и Северна Ирландия, Британските Вирджински острови, Конфедерация Швейцария и Република Австрия, участва в организирана престъпна група, създадена с цел да извърши финансови операции със средства, за които е знаел, че са придобити чрез трафик на наркотици. Присъдата спрямо Банев е в сила на 26 април тази година и Софийска градска прокуратура незабавно е разпоредила задържане на осъдения Банев и провеждането му в затвора. Спрямо него е наложена и забрана за напускане пределите на страната.След като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване.Още в началото на 2015 година стана ясно, че българските власти нямат представа къде се намира Евелин Банев. Припомняме, освен присъдата в България Брендо  и още 10,5 години в Румъния. Заради това и .Още преди това  да му бъде предаден, но СГС поиска допълнителна информация по случая.Малко преди старта на делото срещу Евелин Банев  - Лара. Тя беше повече от 45 дни в плен и след това изненадващо освободена. И до този момент не е ясно какъв откуп е платен, ако е платен, и кои са похитителите.Тричленният състав на ВКС изменя , като отлага ефективната присъда на Крайчев. ВКС оставя в сила присъдата в останалата й част. Решението не подлежи на обжалване и протестиране.", "date": "2018.07.23", "title": "С европейска заповед за арест издирват Брендо"}
{"url": "https://news.bg/regions/sabaryat-nezakonni-garazhi-v-tsentara-na-sliven.html", "text": "Започна премахването на незаконните гаражи от центъра на Сливен, съобщи БНР.Днес е първият етап от премахването на гаражите. Клетките, които ще се премахват, са разположени върху терени, собственост на общината. Собствениците не са изпълнили заповедта и поканата доброволни да демонтират гаражите.Стана ясно, че първите покани за изпратени през 2016 година. По думите на кмета Стефан Радев общината е дала достатъчно време на хората да премахнат сами гаражите.С премахването на нелегални постройки ще се заеме фирма, която е наета за целта.\"Мисля, че това е и етичното отношение към хората, които изпълниха заповедите и си премахнаха гаражите. Сега не е редно някой да ползва привилегии\", допълни Радев.На местата на гаражите общината предвижда да бъдат изградени два паркинга. Паркингите ще се намират в района на училището \"Д-р Иван Селимински\".Очаква се нелегални гаражи да се премахват и в други части на Сливен.", "date": "2018.07.23", "title": "Събарят незаконни гаражи в центъра на Сливен"}
{"url": "https://news.bg/crime/mvr-sadeystva-na-babh-za-dezinfektsiya-na-stopanstva-s-chuma.html", "text": "МВР изпълнява заповедите за подпомагане на дейностите на Българската агенция по безопасност на храните (БАБХ) и на Министерството на земеделието, храните и горите (МЗХГ) за осигуряване дейността по дезинфекция на стопанства, засегнати от чума по дребните преживни животни.От пресслужбата на МВР сочат, че Оперативният щаб за координиране на ситуацията и ограничаване на заболяванията по животни работи заедно с всички служби за събиране на факти за това откъде е дошла чумата по дребните преживни животни.Друга актуална задача, която МВР изпълнява, е охраната при транспортирането и загробването на умъртвените по хуманен начин животни.МВР осигурява и охрана на местата за раздаване на компенсациите на стопаните, което започна в края на миналата седмица. Във връзка с това са дадени точни инструкции към съответните областни дирекции на МВР в страната.", "date": "2018.07.23", "title": "МВР съдейства на БАБХ за дезинфекция на стопанства с чума"}
{"url": "https://news.bg/int-politics/velikobritaniya-predupredi-za-opasnost-da-nyama-sdelka-za-brekzit.html", "text": "Британският външен министър Джереми Хънт обяви, че съществува опасност за невъзможност за сключване на споразумение за Брекзит, ако преговарящите от страна на ЕС чакат твърде дълго време Великобритания да \"гледа с безразличие\", след като крайният срок за постигане на споразумение наближава, съобщава \"Ройтерс\".В първото си посещение в чужбина след назначаването си, Хънт подчерта, че Германия е \"един от най-добрите приятели на Великобритания в света\" и че те споделят общ ангажимент към основан на правила международен ред.Но всички може да бъдат засегнати от хаотично излизане на Великобритания от Общността.\"Когато иде реч за Брекзит, налице е много сериозна опасност да не бъде сключено споразумение за Брекзит по случайност\", коментира Хънт по време на съвместна пресконференция с германския си колега Хайко Маас.Предшественикът на Хънт - Борис Джонсън, който беше голям поддръжник на твърд Брекзит, подаде оставка през миналата седмица.След като остават малко повече от осем месеца преди Великобритания да излезе от ЕС, преговарящите остават дълбоко разделени относно това каква форма трябва да вземе Брекзит.\"Смятам, че много хора в ЕС смятат, че просто трябва да чакат достатъчно време, а Великобритания ще гледа безразлично\", изтъкна Хънт.\"Моята истинска тревога е, че (хаотичен Брекзит) ще промени отношението на британската общественост към Европа в рамките на едно поколение и ще доведе до пукнатина в отношенията, което би било много вредно\", допълни британският първи дипломат.От своя страна Маас посочи, че Германия не иска безреден Брекзит.\"Искаме споразумение. А също така знаем, че за това трябва да предприемем стъпки един към друг\", отбеляза той, като добави, че колективните интереси на ЕС трябва да бъдат защитени.", "date": "2018.07.23", "title": "Великобритания предупреди за опасност да няма сделка за Брекзит"}
{"url": "https://news.bg/int-politics/tramp-skochi-na-mediite-ne-otstapih-nishto-na-sreshtata-s-putin.html", "text": "Президентът на САЩ Доналд Тръмп отново се \"развихри\" в любимата си социална мрежа \"Туитър\", като за пореден път разкритикува остро американските медии за начина, по който отразяват неговата среща с руския президент Владимир Путин през миналата седмица в Хелзинки.Тръмп твърди, че въпреки \"лъжливите\" информации, той не е \"отстъпил нищо\" по време на срещата на закрити врата с руския си колега, като вместо това увери, че двамата \"просто разговаряхме за бъдещите ползи и за двете страни\".\"Когато слушате фалшивите новини да говорят негативно за срещата ми с президента Путин и всичко, което съм предал, запомнете, не отстъпих НИЩО, просто разговаряхме за бъдещите ползи и за двете страни. Също така ние се справихме много добре, което е нещо хубаво, не и за корумпираните медии\", написа Тръмп.", "date": "2018.07.23", "title": "Тръмп скочи на медиите: Не отстъпих нищо на срещата с Путин"}
{"url": "https://news.bg/crime/hvanaha-2-5-miliona-kasa-tsigari-v-kamion-na-am-trakiya.html", "text": "Служители на \"Криминална полиция\" при Областната дирекция на МВР в Бургас и Районното управление в Карнобат хванаха огромно количество цигари без акцизен бандерол в камион на АМ \"Тракия\".Полицаите спрели за проверка камиона, който пътувал в посока Бургас. Те решили да проверят какво се превозва в превозното средство и в товарното отделение открили 2 500 000 къса цигари без акцизен бандерол. Бърза сметка показва, че откритото количество нелегални цигари е огромно. 2 500 000 къса цигари са равни на 125 000 кутии цигари с по 20 цигари във всяка. 125 000 кутии пък се равняват на 250 мастербокса цигари, съдържащи по 50 стека с по 10 кутии цигари (500 кутии в мастербокс). От пресцентъра на МВР потвърдиха за news.bg откритото количество контрабандни цигари.Водачът на камиона е 18-годишен млад мъж от Бургас. Той е задържан за срок до 24 часа.В друг случай полицаите в Хасково открили и иззели 1 800 къса цигари без платен акциз. През почивните дни те направили проверка в частен дом, където открили тайник, изграден на стълбищна площадка, където открили цигарите. В други жилище те намерили и иззели още 3 килограма тютюн и 1 180 къса саморъчно свити цигари.Полицаите в Белоградчик пък се натъкнали на 11.6 килограма тютюн без бандерол. Нелегалната стока е намерена при претърсване на недвижим имот в града. Срещу 62-годишният собственик е образувано досъдебно производство.Всички тютюневи изделия са иззети с протоколи, съставени са актове по Закона за акцизите и данъчните складове.", "date": "2018.07.23", "title": "Хванаха 2.5 милиона къса цигари в камион на АМ \"Тракия\""}
{"url": "https://news.bg/regions/katastrofa-zatvori-prohoda-na-republikata-1.html", "text": "Проходът на Републиката е затворен временно за движение на товарни автомобили и в двете посоки.Причината е пътнотранспортно произшествие до Велико Търново.Сигналът за инцидента е подаден около 16 часа, ката са катастрофирали товарен и лек автомобил. По предварителни данни има трима пострадали.На място са изпратени екипи на Пътна полиция и медици.Леките коли се пренасочват от Южния пътен възел до Велико Търново по стария път към Дебелец.Освен това от АПИ съобщиха и за ограничение на движението в изпреварващата лента при км 362 на АМ \"Хемус\" в района на Каспичан, в посока София.Трафикът се осъществява в активната лента и се контролира от Пътна полиция. Шофьорите да се движат с повишено внимание и съобразена скорост.", "date": "2018.07.23", "title": "Катастрофа затвори Прохода на Републиката"}
{"url": "https://news.bg/int-politics/erdogan-vodi-turtsiya-kam-propastta.html", "text": "Поне \"картофената криза\" като че ли е преодоляна, цените на картофите започнаха да падат. Доскоро един килограм картофи струваше седем лири - четири пъти повече, отколкото миналата година. Лукът, доматите и други основни хранителни продукти също поскъпнаха.Днес инфлацията определя делника на много турци, тя се усеща навсякъде: на пазара, на бензиностанцията, в наемите. \"Всичко става все по-скъпо. Вече много неща не мога да си позволя, за почивка изобщо да не говорим\", оплаква се клиентка на пазара в истанбулския квартал Шишли. Тук има всичко: артишоци, прясна мента, дини, грозде, смокини - все производство на фермерите в околността. Асортиментът е богат, но цените постоянно се променят. \"Много хранителни продукти междувременно вече струват двойно повече. Правителството е виновно, трябва най-после да вземе мерки\", казва един мъж от съседния щанд.Лирата се срива, рейтингът падаВсъщност турската икономика отбеляза ръст от 7,4% - по-висок, отколкото този на китайската икономика. Само че същевременно дефицитът в платежния баланс се повишава, от началото на годината турската лира е загубила над една пета от стойността си спрямо долара и еврото, а инфлацията достигна рекордно ниво, отбелязвайки 15%. Икономическото положение е по-лошо, отколкото от доста години насам. Наскоро рейтинговата агенция \"Фич\" отново понижи кредитния рейтинг на Турция - от BB+ на BB, т.е. редом с Гватемала и Коста Рика.Президентът Ердоган не се интересува от оценката на международните рейтингови агенции. След преизбирането му през юни той е по-силен откогато и да било - той е едновременно държавен, партиен и правителствен шеф и обещава на страната си славно бъдеще. \"Икономиката ни е на верен път, всеки може да види как инвестираме\", цитира наскоро думите му вестник \"Хюриет\". Турция скоро щяла да е \"една от десетте най-големи икономически сили в света\", заяви Ердоган след клетвата си като президент на страната.Ердоган и лихвитеОще по време на предизборната борба той заяви, че паричната политика на Турция ще бъде контролирана занапред още по-строго. Вложителите се страхуват най-вече от това, че турската централна банка ще загуби независимостта си. Миналата седмица Ердоган издаде декрет, който му позволява еднолично да назначава шефа на банката, както и неговия заместник. \"Централната банка отдавна прави само онова, което иска Ердоган, точно както и всички други институции в тази страна. Нищо не се решава без неговото одобрение\", изтъква икономистът Атила Йешлада. Ако банката беше все още независима, щеше още преди четири години да вдигне лихвите, за да спре инфлацията, добавя той.Икономистите смятат, че повишаването на лихвения процент е важна мярка за стабилизиране на валутата - само че според собствената икономическа теория на Ердоган по-високите лихви са \"коренът на всяко зло\" и застрашават икономическия растеж. Президентът непрестанно настоява водещият лихвен процент да не се повишава.Зетят ще оправя положението?Склонността на Ердоган еднолично да взема всички решения внася дълбока несигурност на пазарите. Доверието трябва да възвърне новият финансов министър и държавен ковчежник - 40-годишният Берат Албайрак, който е зет на Ердоган. Той е следвал икономика в Истанбул и в САЩ, бил е енергиен министър в последния кабинет. Въпреки това е относително неопитен политик, комуто Ердоган дава сега ключова позиция. Главен съветник по икономическите въпроси досега беше бившият вицепремиер Мехмет Шимшек. Той минаваше за поддръжник на инвестициите и за човек, който все пак дръзва да се противопостави на Ердоган.Абайрак обещава бюджетна дисциплина, структурни реформи, независимост на централната банка и мерки срещу инфлацията. \"При нормални обстоятелства бих казал: дайте му време да докаже какво може\", казва анализаторът Атила Йешлада. \"Само че сега обстоятелствата са всичко друго, но не и нормални. Във времена като сегашните имаме нужда от опитни пилоти на кормилото.\"Според експерта, през четвъртото тримесечие на 2018 икономиката на Турция ще се свие, безработицата ще нарасне от 10 на 12 процента, лирата ще продължи да се обезценява и много средни предприятия в енергийния сектор, търговията на дребно и строителството ще фалират. \"Това няма да остане без последици и за Европа, защото много турски фирми са силно задлъжнели към европейските банки\", обобщава експертът.", "date": "2018.07.23", "title": "Ердоган води Турция към пропастта"}
{"url": "https://news.bg/politics/posolstvoto-ni-v-atina-sformira-krizisen-shtab-zaradi-pozharite.html", "text": "Към посолството ни в Атина е сформиран кризисен щаб заради бушуващите в Гърция пожари, засега няма сигнали за пострадали българи, съобщиха от МВнР.Заместник-министърът на външните работи Георг Георгиев е разговарял с временно управляващия българското посолство в гръцката столица Веселин Иванов и е разпоредил да се сформира щаб, който да е на разположение на българските граждани, пътуващи или пребиваващи в Гърция. Открита е гореща телефонна линия, на която нашите сънародници могат да потърсят съдействие в случай на необходимост: +30 6937 096 220От министерството уточняват, че към момента няма български граждани, които да са търсили помощ от посолството. Няма и данни за засегнати или бедстващи наши сънародници вследствие на пожарите.Припомняме, по информация на дипломатическата ни мисия голям пожар бушува в района на Кинета, Атика. Остава затворен за движение пътният участък Атина-Коринт от 39 до 57 км. Образували са се километрични опашки от автомобили, като превозните средства, спрели в аварийната лента, затрудняват преминаването на пожарните автомобили.Общественият транспорт в района не функционира.", "date": "2018.07.23", "title": "Посолството ни в Атина сформира кризисен щаб заради пожарите "}
{"url": "https://news.bg/crime/dvama-ot-trimata-politsai-v-shemata-s-kradenite-koli-ostavat-v-aresta.html", "text": "Съдът остави в ареста двама от тримата полицаи, задържани за продажба на крадени луксозни коли от Германия, предаде БНР.Под стража остават високопоставеният служител на КАТ-Габрово Мирослав Стефанов и Живко Нягулов, постанови Специализираният наказателен съд. Съпругата на Нягулов - Стефка Нейкова, е с по-лека мярка - домашен арест, за да може да се грижи за двете им общи деца.За всички обаче съдът прецени, че на този етап има достатъчно доказателства, че са част от схема за продажба на коли, които са вземани под наем в Германия. В България автомобилите са били регистрирани от Стефанов, а впоследствие са продавани на заможни българи. Колите от Германия са наемани от финансово зависими българи, които са получавали по 300-400 лева, за \"операцията\". Те са имали надеждни на вид, но фалшиви данъчни досиета. Фирмите за отдаване под наем са обявявали колите за откраднати и са получавали застраховката за тях.Схемата е действала безпроблемно от 2016 г. Предстои да се изясни дали Мирослав Стефанов е имал помощници в КАТ-Габрово. Съмнение зя това бяха изразени по-рано днес от специализираната прокуратура.", "date": "2018.07.23", "title": "Двама от тримата полицаи в схемата с крадените коли остават в ареста"}
{"url": "https://news.bg/disasters/pozharite-v-gartsiya-vzeha-zhertvi.html", "text": "Най-малко 20 души са загинали при горските пожари в Гърция. Ранените са най-малко 104, като 11 от тях са в тежко състояние, предаде Би Би Си. Сред пострадалите има 16 деца.Атина обяви извънредно положение и се обърна за помощ към ЕС, за да се справи със стихията.По-късно беше съобщено, че властите са поискали от САЩ дронове, с които да следят ситуацията в засегнатите райони. Целта е да се събира информация за активността в местата, където се разпространява огънят, предаде БНР.Според информация на Би Би Си се провежда спасителна операция за 10 туристи, които са опитали да избягат с лодка от единия от пожарите.Около гръцката столица са евакуирани десетки хора.По думите на премиера Алексис Ципрас, не е в човешките възможности да се контролира ситуацията около Атина.На брифинг след заседание на кризисния щаб, сформиран заради бедствието, той заяви, че край столицата има три големи огнени фронта. Единият е до градчето Каламос, където пожарът е частично локализиран, вторият е в Кинета, третият е при Нео Вуцас, където са концентрирани усилията на пожарникарите, предаде БНР.Три големи пожара избухнаха в южната ни съседка за кратък период от време, напомня БНТ.Първо беше съобщено за пламнала борова гора в планински район западно от Атина. Заради силния вятър огънят бързо се разрасна. Заради гъстия задушлив дим и опасността пожарът да достигне домовете, десетки жители на няколко населени места бяха евакуирани. Огънят е изпепелил няколко къщи и автомобили.Заради гъстия дим летището в Атина започна да отклонява полети. Затворена е и част от магистралата Атина-Коринт, няколко други са с намалена видимост. Спрени са и влаковете.Най-тежка е обстановката в района на градчето Кинета, на около 50 километра от столицата. В потушаването на огъня са се включили 7 самолета и 4 хеликоптера, както и десетки огнеборци.Вторият пожар избухна на южния остров Крит, където са изпепелени земеделски земи и гори.Третият е в планината Пенделикон, североизточно от Атина.Причините за пожарите се изясняват. Междувременно премиерът Алексис Ципрас заяви, че не изключва варианта за умишлен палеж.\"Уверен съм, че въпреки лошото време, ще положим всички усилия да овладеем огъня. Но едновременното избухване на трите пожара, не може да не буди съмнения.\" - коментира Ципрас.", "date": "2018.07.23", "title": "Пожарите в Гърция взеха жертви"}
