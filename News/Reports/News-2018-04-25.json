{"url": "https://news.bg/crime/34-ma-zadarzhani-na-macha-levski-tsska.html", "text": "Общо 34-ма футболни фена са задържани преди, по време и след проведената днес футболна среща между ЦСКА и Левски тази вечер. От тях 11 за притежание на наркотици, други 11 за носене на забранени предмети (маски, боксове, ножове, пиротехника), двама са били задържани на метростанцията на Софийския университет за агресивно поведение, други шестима са били без документи. Общо 23 във видимо нетрезво състояние не бяха допуснати до стадиона.Други 23-ма души във видимо нетрезво състояние не са допуснати до стадиона. Това съобщиха от пресцентъра на МВР. Не са били регистрирани напрежение и инциденти по време на днешния футболен мач.Столичната полиция предприе всички мерки за обезпечаване на реда и сигурността на гражданите. Посетителите на срещата са били проверявани щателно на изградените в района на стадиона контролно-пропускателни пунктове.Припомняме, че при предишния мач между двама отбора бе ранена тежко полицайка, пострада и друг униформен. Във връзка с инцидента, техните колеги започнаха инициатива \"Не на насилието\". При изтегляне на публиката след мача, от фенове на един от отборите е било счупено стъклото на автобус на масовия градски транспорт в района на булевардите \"Евлоги и Христо Георгиеви\" и \"Черни връх\". При предприети незабавни полицейски действия са задържани 2 за изясняване на съпричастността им към извършеното деяние. Други двама, оказали съпротива при полицейската проверка, също са задържани.Отборът на Левски е вторият финалист в тазгодишната надпревара за Купата на България. \"Сините\" завършиха реванша срещу ЦСКА с благоприятното за тях 2:2. Така с общ резултат 4:2 те продължават напред. ", "date": "2018.04.25", "title": "34-ма задържани на мача Левски-ЦСКА "}
{"url": "https://news.bg/regions/vladimir-klisurov-e-vremenniyat-kmet-na-stolichniya-rayon-mladost.html", "text": "Владимир Клисуров ще остане временно изпълняващ длъжността кмет на район \"Младост\". Това съобщи председателят на Столичния общински съвет Елен Герджиков, цитиран от БНР. Решението ще бъде гласувано на утрешното заседание на столичния общински съвет.Решението беше взето на председателски съвет. Работата на района в момента е блокирана, а официално кметът Десислава Иванчева е в отпуск, коментира председателят на Столичния общински съвет Елен Герджиков.Припомняме, на 17 април кметът на столичния район \"Младост\" бе показно арестувана в центъра на София. Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева.Припомняме, също така, че Иванчева бе заподозряла, че зад нейния арест стои искането на зам.-кмета Румен Русев да заеме мястото й. Това твърдение бе отречено от Русев.По-рано през деня от районното кметство в \"Младост\" излязоха с декларация, в която двамата зам.-кметове Румен Русев и Владимир Клисуров поемаха екипно отговорността по управлението на общината, а Клисуров си бе направил отвод от кметските задължения.В заявление до кмета на София тя е написала, че ще я замества Владимир Клисуров, но не е издала заповед за това. Общинският съвет ще уважи желанието на Иванчева, посочи Герджиков.\"Госпожа Иванчева е действащ кмет на Младост, който е пуснал заявление до кмета на Столична община, че излиза в отпуска. Ситуацията в района в момента е напрегната. Хората в администрацията си чакат заплатата, общината има задължение да предоставя много други услуги на гражданите. Всичко това в момента е блокирано\", допълни Герджиков.", "date": "2018.04.25", "title": "Владимир Клисуров е временният кмет на столичния район \"Младост\""}
{"url": "https://news.bg/bulgaria/11-sluzhiteli-na-dai-blagoevgrad-ostavat-v-aresta.html", "text": "Счетоводителите, които бяха задържани вчера за 24 часа при акцията на Спецпрокуратурата и ГДБОП в Благоевград, са освободени.Те не са привлечени като обвиняеми, а като свидетели, съобщи \"24 Часа\".Припомняме, че Специализираната прокуратура проведе мащабна акция в ДАИ - Благоевград.В ареста остават 11 служители. В петък ще се гледа мярката им за неотклонение. Наблюдаващият прокурор от Специализираната прокуратура Петър Белчев посочи, че размерът на подкупите бил различен - от 300 до 600 евро. С подкупите фирмите си осигурявали спокойствие - даяджиите не им съставяли наказателни постановления за извършени и констатирани нарушения.", "date": "2018.04.25", "title": "11 служители на ДАИ-Благоевград остават в ареста "}
{"url": "https://news.bg/world/kim-chen-un-prekratil-yadrenite-izpitaniya-zaradi-srutvane-na-poligona.html", "text": "Ядреният полигон на Северна Корея се е срутил. Това може да е причината за решението на лидера на КНДР Ким Чен-ун да прекрати изпитанията, пише хонконгският англоезичен вестник South China Morning Post, позовавайки се на експерти.Севернокорейска планина, където е ядреният полигон, се е срутила, поставяйки Китай и други съседни държави под безпрецедентен риск от радиоактивно излагане, потвърдиха две отделни групи китайски учени.Единият от изследователите заяви, че срутването е след пет ядрени изпитания. Той поясни, че вероятно това е причината лидерът Ким Чен-ун да обяви през миналия петък, че замразява ядрените и ракетни изпитания, а също така затваря полигона.Последните пет от шестте ядрени опита на Пхенян са проведени под планината Мантапсан на полигона Пунгери в северозападната част на КНДР.Изследователски екип, воден от геолог от Китайския университет за наука и технологии в град Хъфей, е заключил, че срутването се е случило след детонацията на водородна бомба през миналата есен в тунел на около 700 метра дълбочина в планината. Детонираната на 3 февруари бомба с мощност 100 килотона тротилов еквивалент е образувала пространство с диаметър 200 метра.Изпитанието е срутило планината, установили учените.Учените се безпокоят, че радиоактивният прах може да излезе от дупките и пукнатините на планината.Откритията най-вероятно ще бъдат публикувани на сайта на журнала Geophysical Research Letters през следващия месец.", "date": "2018.04.25", "title": "Ким Чен-ун прекратил ядрените изпитания заради срутване на полигона"}
{"url": "https://news.bg/politics/davame-eur150-000-za-siriya.html", "text": "България ще предостави 150 000 евро за хуманитарна помощ на Сирия. Средствата ще бъдат предоставени по линия на Службата на ООН за координация на хуманитарните въпроси и Върховния комисариат на ООН за бежанците.Това заяви в Брюксел вицепремиерът и министър на външните работи Екатерина Захариева, която участва в конференцията \"Брюксел II\" на тема: \"Подкрепа за бъдещето на Сирия и региона\".Страната ни ще се включи и с 200 000 евро в Регионалния доверителен фонд на Европейския съюз в отговор на сирийската криза, известен още като Фонд \"Мадад\". Решението за това бе взето от Министерския съвет в средата на март.Захариева отправи призив към гарантите на споразумението от Астана за спазването на зоните за деескалация, за да бъде осигурен хуманитарен достъп. Над 13 милиона души в самата Сирия страдат и се нуждаят от постоянна хуманитарна помощ, над 6 милиона са вътрешно разселените лица, над 3 милиона бежанци в Турция, 1 милион в Ливан, около 700 000 в Йордания, подчерта ужасяващите факти българският дипломат №1.\"Цялата международна общност трябва да съсредоточи усилията си в предоставяне на хуманитарна помощ както в Сирия, така и в съседните държави, които понасят най-голямата тежест\", заяви министър Захариева. Тя отбеляза, че Турция е приютила 3.5 милиона сирийски бежанци, и е много важно ЕС да продължи своя ангажимент за осигуряване на 3 милиарда евро.\"Надявам се догодина следващата конференция за Сирия да бъде посветена на нейното възстановяване. Да са минали военните действия, да е започнал политическият преход и да мислим как да подпомогнем възстановяването на Сирия и безопасното завръщане на бежанците.\", заяви Захариева по време на конференцията.Нищо не се е променило след резолюцията на Съвета за сигурност на ООН от 2015 г., която начерта шест стъпки за политически преход и деескалация на напрежението в Сирия. Истинският политически процес с компромиси и от двете страни не е започнал.\"Трябва всички заедно да започнем да изпълняваме решенията, които сме взели. Всички страни в конфликта трябва да направят компромиси в името на мира и стабилността на региона\", категорична бе Захариева.Двете основни цели на международния форум са подкрепа на хората в Сирия и да се даде сигнал, че възстановяването на Сирия може да започне само след истински политически процес.\"Всички признахме, че за съжаление истинският политически процес с компромиси от двете страни всъщност още не е започнал\", заяви Захариева.Европейският съюз и ООН са съпредседатели на форума, в който участват представители на над 85 държави и международни организации. От страна на ЕС домакини на конференцията са ВП Федерика Могерини и комисарите Йоханес Хан и Христос Стилианидис. От страна на ООН, събитието е под патронажа на Генералния секретар и с участието на неговия специален пратеник по Сирия Стафан Де Мистура.", "date": "2018.04.25", "title": "Даваме €150 000 за Сирия"}
{"url": "https://news.bg/world/armenska-partiya-napusna-upravlyavashtata-koalitsiya.html", "text": "Арменска партия напусна управляващата коалиция, предаде \"Ройтерс\". Става въпрос за партия \"Дашнакцутюн\", която спечели около 7% на последните избори и има 7 депутати в 105-местния парламент.Тя обяви, че излиза от коалицията с управляващата Републиканска партия след последните събития в страната. Според изявлението, трябва да бъде избран премиер, който се радва на подкрепата на избирателите. Той трябва да реши вътрешнополитическата криза и да подготви предсрочните парламентарни избори. Междувременно, масовите демонстрации продължиха и днес, след като по-рано премиерът Серж Саркисян обяви, че подава оставка. Карен Карапетян, временно изпълняващ длъжността министър-председател на Армения, предложи предсрочни парламентарни избори за прекратяване на политическата криза, обхванала страната през последните 2 седмици. Серж Саркисян, който в продължение на десетилетия беше президент на Армения, подаде оставка като премиер в понеделник, за да успокои протестиращите, които обвиняват Саркисян, че е манипулирал конституцията, за да окупира властта.Никол Пашинян, арменският опозиционен лидер, който ръководи протестите, довели до оставката на Саркисян, днес призова поддръжниците си да продължат протестите. Пашинян е готов да бъде премиер на страната. Той се закани да продължи да оказва натиск над управляващия елит, докато не се съгласи на реални промени.", "date": "2018.04.25", "title": "Арменска партия напусна управляващата коалиция "}
{"url": "https://news.bg/politics/rabotodatelite-iskat-ns-da-prieme-popravkata-dobrev-v-energiyniya-zakon.html", "text": "Работодателите искат депутатите спешно да приемат поправката \"Добрев\" в Закона за енергетиката, пишат от Асоциацията на организациите на българските работодатели (АОБР).Заради пропуск в Закона за енергетиката, ТЕЦ \"Варна\", ТЕЦ \"Бобов дол\" и ТЕЦ \"Марица 3\", Димитровград, поискаха поскъпване на тока за битовите потребители с над 20%.Трите ТЕЦ-а искат да продават ток на регулирания пазар, но на три пъти по-високи цени спрямо пазарните. За това алармират от Асоциацията на организациите на българските работодатели (АОБР), чийто ротационен председател през 2018 г. е Българската стопанска камара (БСК).С исканото поскъпване потребителите ще трябва да съберат над 330 млн. лева над нормалните ценови нива, което ще доведе до поскъпване на тока за бита с минимум 20%.За да не се допусне подобно непазарно поведение, от Асоциацията на организациите на българските работодатели (АОБР) настояват Народното събрание да подкрепи на 26 април 2018 г. на второ четене в пленарна зала приетата от 24 април 2018 г. в Комисията по енергетика на НС поправка в Закона за енергетиката. Тя бе предложена от председателя на комисията Делян Добрев.Според поправката КЕВР да не определя разполагаемост на производители, чиято регулирана цена надхвърля с повече от 10% прогнозната пазарна цена за регулаторния период.Добрев обясни, че в КЕВР са постъпили заявления от централи, които сега не са в квотата, както и че КЕВР е затруднена какво решение да вземе. Причината е решение на Върховния административен съд (ВАС), според което всеки заявител на квота за регулирания пазар, трябва да бъде допуснат до участие на него. Добрев мотивира предложението си с това, че трябва производителите на регулирания пазар да са със справедлива пазарна цена.АОБР напомня, че през 2015 г. бизнесът плати натрупания дефицит в енергетиката от 800 млн. лева чрез увеличената такса \"Задължения към обществото\". Тогава се постигна споразумение с правителството на Бойко Борисов за мораториум върху всякакви нови субсидирани електропроизводители и изкупуване на електроенергия на непазарни цени.Ако това се допусне, ще има протести на граждани и работодатели, предупреждават работодателите.", "date": "2018.04.25", "title": "Работодателите искат НС да приеме поправката \"Добрев\" в енергийния закон"}
{"url": "https://news.bg/world/burno-aplodiraniyat-makron-razkri-viziyata-si-za-sveta-pred-kongresa-na-sasht.html", "text": "Президентът на Франция Еманюел Макрон получи триминутни аплодисменти от американските законодатели преди да изнесе реч на английски език пред Конгреса на САЩ, призовавайки Вашингтон да не напуска световната арена, съобщават АФП, СиЕнЕн и други медии. Макрон се ръкува със сенатори и конгресмени и на няколко пъти сложи ръка на сърцето си преди да изнесе реч, която засегна общата история на двете държави и международни проблеми.\"\", каза той.\"\", добави той, хвалейки Конгреса като \"светилище на демокрацията\".След поредица от срещи с президента на САЩ Доналд Тръмп и пищна държавна вечеря във вторник в Белия дом, Макрон се опитва да разпространи визията си за света и да убеди САЩ да не напускат световната сцена.\"\", подчерта френският лидер, разкривайки визията си за света.\"\", добави той.\"САЩ са тези, които създадоха този мултилатерализъм. Вие сте тези, които сега трябва да помогнат за запазването и преоткриването му\", призова Еманюел Макрон.\"Ние можем да изберем изолационизма\", каза френският президент, но затварянето на вратата към света няма да спре еволюцията. Според него сега е критичен момент и световната общност трябва да действа спешно за защита на международни институции като НАТО и ООН.Макрон критикува национализма и подчерта, че за силно многостранно сътрудничество е необходимо и участието на САЩ.Той засегна редица международни теми, включително Парижкото споразумение за климата, ядрената сделка с Иран и други.Сигурен съм, че един ден САЩ ще се върнат и ще се присъединят към Парижкото споразумение, каза той и подчерта важността да се борим за защита на околната среда.\"\", призова той и допълни: \"Нека се изправим. Няма планета Б\".Иран никога няма да притежава ядрени оръжия, закани се Макрон пред Конгреса.По думите му Франция ще остане част от международния ядрен договор.\"Нашата задача с Иран е ясна: Иран никога не трябва да притежава ядрени оръжия, не сега, не след пет години, не след 10 г., никога. Не трябва да го напускаме, ако нямаме на негово място нещо съществено. Това е моята позиция\", акцентира той.Президентът на Франция заяви, че \"ние трябва да се борим срещу разпространяващия се вирус с фалшивите новини\".\"\", изтъкна той.Държавният глава предупреди САЩ да не започват потенциални търговски войни и се обяви за \"свободна и справедлива търговия\".", "date": "2018.04.25", "title": "Бурно аплодираният Макрон разкри визията си за света пред Конгреса на САЩ"}
{"url": "https://news.bg/world/eksploziya-v-kabul-trima-raneni.html", "text": "Най-малко трима души са били ранени при експлозия в афганистанската столица Кабул, предаде \"Ройтерс\". Съобщава се, че става въпрос за двойна експлозия. Това е станало в близост до голяма джамия. Неизвестен е хвърлил граната по намиращ се в близост военни и е успял да избяга. Припомня се ударът от уикенда в Кабул при който загинаха 60 души, а стотици други бяха ранени.Атентатор самоубиец се взриви пред център за регистрация в избирателните списъци.Атентатът бе извършен в източната част на столицата, в населен главно с шиити квартал.По-късно терористичната групировка ДАЕШ (\"Ислямска държава\") пое отговорност за кървавата баня.В същото време тлибаните започнаха нова офанзива. ", "date": "2018.04.25", "title": "Експлозия в Кабул, трима ранени "}
{"url": "https://news.bg/world/albaniya-otreche-che-vlizaneto-v-es-mozhe-da-otprishti-islyamski-radikalizam.html", "text": "Премиерът на Албания Еди Рама отрече, че присъединяването на страната към ЕС може да отприщи ислямски радикализъм в балканската страна, което пък може да заплаши регионалната стабилност, информира \"Ройтерс\".Рама е в Берлин, където лобира за стартиране на предприсъединителните преговори с ЕС, след като миналата седмица Европейската комисия препоръча съюзът да започне официални преговори с Тирана.Той разкритикува европейски политици, които подклаждат антимюсюлмански настроения, наричайки ги \"инвеститори в радикализация\".Преди среща с германския канцлер Ангела Меркел, Рама предупреди, че Русия също се стреми към радикализиране на мюсюлманите в Албания. Той призова ЕС да не \"оставя пространство, което може да бъде запълнено от други държави\".\"\", каза той пред \"Ройтерс\".\"\", подчерта Рама.", "date": "2018.04.25", "title": "Албания отрече, че влизането в ЕС може да отприщи ислямски радикализъм"}
{"url": "https://news.bg/world/gartsiya-odobri-privatizirane-na-tetsove-na-fona-na-protesti.html", "text": "Гръцки депутати одобриха продажбата на тецове на Public Power Corp. (PPC) на фона на протести на работници, които го определиха като \"национално престъпление\", съобщава \"Ройтерс\".Мнозинството депутати гласуваха в подкрепа на законопроект, който ще позволи на PPC да започне продажбата на централите през май. Това е част от споразумение между Атина и международните кредитори.Стотици работници в централите се събраха пред парламента, докато депутатите дебатираха законодателството по-рано днес. Те призоваха законодателите да не продават централите.\"\", каза 54-годишен грък, който работи в централите 32 г.\"\", добави той.Консервативната опозиция обвини правителството, че е довело PPC до \"ръба на катастрофа\" и че лъжи избирателите. Но енергийният министър Йоргос Статакис защити продажбата, тъй като отговаря на целта на ЕС за намаляване на зависимостта от въглища през следващите години.Някои от протестиращите изсипаха въглища пред парламента.Гърция приема реформи и продава активи в замяна на заеми от ЕС. Атина се съгласи да продаде 40% от капацитета на PPC.Централа и лиценз за втора във Флорина, Северна Гърция, ще бъдат продадени с още две централи в Южна Гърция. PPC ще започне международен търг за купувач в края на май.Протестът днес беше организиран от синдикат GENOP-DEH към PPC. Стачките ще продължат през цялата седмица.Днес също се проведоха протести на медицински персонал и пенсионери.", "date": "2018.04.25", "title": "Гърция одобри приватизиране на тецове на фона на протести"}
{"url": "https://news.bg/world/680-000-faylove-za-energiyni-sdelki-iztekli-pri-dafne-galitsiya.html", "text": "680 000 файлове на \"Електрогаз\" изтекли при малтийската разследваща журналистка Дафне Каруана Галиция месеци преди убийството ѝ, предадоха местни медии. Става въпрос за данни за сделки за милиарди между компанията и подобна азербайджанска компания. От информацията става ясно, че те са неизгодни за малтийския данъкоплатец. Галиция беше убита до дома й на 16 октомври. Нападението шокира малката страна. 53-годишната е известна с разследващата си журналистика и блог, в който обвиняваше топ политици на страната в корупция.Правителството предложи награда от 1 милион евро за предоставяне на информация.Десет души бяха задържани за покушението. На трима бяха повдигнати обвинения. Международни експерти, включително от ФБР, помагат на малтийските власти при разследването на убийството.", "date": "2018.04.25", "title": "680 000 файлове за енергийни сделки изтекли при Дафне Галиция "}
{"url": "https://news.bg/bulgaria/sds-iska-izvanreden-natsionalen-kongres-zove-sinite-kam-dialog-i-edinstvo.html", "text": "Свикване на извънреден Национален съвет, който да определи дата за Национална конференция, при строго спазване на Устава на партията. За това настоява в позиция до медиите Градският съвет на СДС в София. В писмото се настоява и за незабавно възстановяване на диалога в НИС на СДС. Това съобщават от пресцентъра на партията. Повод за него са последните събития и опит за съхраняване на единството на сините и достойнството на партията. Припомняме, че заседанието на Националния съвет на СДС от миналата седмица в столичния Културен дом \"Красно село\" прерасна в скандал и ръкопашни схватки.Още в началото на заседанието от името на Преговорния екип изпратиха съобщение до медиите: \"Мутри на Лукарски от неидентифицирана охранителна фирма не допускат, гонят и удрят членовете на НИС и Националния съвет от залата.\" В последващо съобщение бе уточнено и мястото на събитието - \"Заседанието е в Културния дом в Красно село\".Лидерът Божидар Лукарски поиска да насочи партията към \"консервативно-патриотична\" коалиция с НФСБ. Структури на \"сините\" поискаха неговата оставка.Румен Христов и Емил Кабаивнов се смятат за основни лица на опозиционния лагер.Лукарски по-късно се извини на всички седесари за цирковете и баталните сцени.По думите му това бил сценарий за разбиването на СДС и за слагане на края на голямата някога дясна партия., се казва още в позицията.", "date": "2018.04.25", "title": "СДС иска извънреден Национален конгрес, зове сините към диалог и единство "}
{"url": "https://news.bg/society/plochkite-pred-ndk-ne-izdarzhaha-do-kraya-na-evropredsedatelstvoto.html", "text": "Новите плочки пред НДК не издържаха до края на Българското председателство на Съвета на ЕС. Ремонтът на площада пред НДК приключи в края на 2017 година, а плочките издържаха около 5 месеца. Това сочат постове в социалните мрежи.  На снимките се вижда как плочките на обновения площад вече са се повдигнали. Образували са се \"вълнички\", както посочват потребители във \"Фейсбук\".Новият вид на плочките пред НДК предизвика бурни реакции в социалните мрежи. Открояват се коментари като \"То нали Председателството приключва скоро...\", \"След председателството ще стане чуден екстремен парк\", \"...една година изкараха, а старите не бяха мръднали от 83та година...\" и други. Чужденецът Тим Рюгер пише: \"Спрете европейските пари към България, докато не започнат да изпълняват подходящи строителни изисквания и да осъществяват контрол на качеството. Това е нелепо.\" Ремонтът на площада пред НДК е извършен от фирмата \"Джи Пи Груп\". На сайта на фирмата пише, че при ремонтните дейности са монтирани 12 500 кв. метра гранитни плочи, над 500 кв. метра тактилни ивици, гео текстил и хидроизолация. При ремонта са поставени и 450 метра отводнителни съоръжения с предпазен и подложен бетон. Въпреки това обаче плочките са за ремонт. Справка на сайта на Столична община показва, че за ремонта на площада са платени 2.5 милиона лева без ДДС. Снимката на Петър Стоянов е направена в понеделник, 23 април. Днес, 25 април, от фирмата изпълнител вече аварийно са ремонтирали ремонтираните плочки. Проектовият ръководител на \"Джи Пи Груп\" Йордан Траханов заяви във връзка с ремонта, че причината за надигането и напукването на плочките е движението в тунела под НДК. По думите му именно движението в тунела довело до деформации, които фугите не успели да поемат. \"Затова ще бъдат направени още, които освен това ще са и по-големи, за да могат да поемат температурните разширения\", пишат БГНЕС, цитирани от mediapool. Траханов е категоричен, че проблемът с повдигането на плочките няма общо с качеството на ремонта. Деформацията била причинена от непредвидени обстоятелства. Като доказателство за това той посочва, че на други места по площада плочките не са деформирани. Ето и снимка от \"Фейсбук\", публикувана около 14.30 часа днес, 25 април.Авторът Петър Стоянов обяснява, че въпросните плочки били поправени още снощи, 24 април. На заден план на снимката се вижда заградено пространство, където ремонтът продължава. От фирмата дават гаранции, че ремонтът там ще приключи до края на седмицата. Според автора обаче съмненията остават - \"докога ще я караме така - постоянно закърпвайки положението; защо повечето големи ремонти имат същата съдба; защо едни и същи компании продължават да ги правят, въпреки предполагаемата липса на капацитет; както и притеснението какво става, като изтекат гаранционните срокове\", пита потребителят.Между коментарите на изображението се открива и сигнал, регистриран в контактния център на Столична община. Сигналът е с регистрационен номер №83584. Прави впечатление, че сигналът е подаден още на 6 април тази година. Сигналът гласи: \"Новите площадни плочки пред НДК са се деформирали и са станали на вълни. Не изминаха и 6м от както са поставени и качеството си проличава. НДК от към страната на Фритьоф Нансен до билетния център.\" Към момента сигналът все още е в процес на обработване.News.bg припомня, че плочките пред НДК не за първи път стават стават повод за недоволство - в края на месец юни 2017 година, около  и , лидерът на БСП Корнелия Нинова заяви, че цялото председателство е сведено до ремонта на плочките пред НДК. По думите ѝ \"заради едните плочки, пардон - заради едните обществени поръчки\", в ГЕРБ са се скарали.Тогава Нинова напомни, че над скандала с НДК тежи изречението на Мирослав Боршош, че , които не отговарят на закона и че цари хаос, който заплашва да провали председателството.На 25 юли Нинова определи ситуацията в държавата като тази с ремонта на НДК. \"Боршош е само бушон... Кой е менторът\", пита социалистката. Тогава Нинова запита управляващите и дали е упражняван натиск върху Боршош, защото още през 2015 година две лобита в ГЕРБ започнали да се борят за ремонта на плочките и парите в НДК.", "date": "2018.04.25", "title": "Плочките пред НДК не издържаха до края на европредседателството"}
{"url": "https://news.bg/world/chehiya-mesti-posolstvoto-si-v-jerusalim.html", "text": "Чешкият президент Милош Земан заяви, че страната му планира да прехвърли посолството си в Израел от Тел Авив в Йерусалим, предаде Fox News.Земан заяви, че това ще протече в три стъпки: в Йерусалим ще бъде открито почетно консулство следващия месец, следвано от други чешки институции преди действителното прехвърляне на посолството.Той не даде повече детайли.В писмо до Земан израелският премиер Бенямин Нетаняху заяви, че се надява той да открие съвместно новото посолство в Ерусалим в края на тази година.Чешкото външно министерство заяви, че откриването на консулството и чешкия културен център в Йерусалим е първата стъпка по пътя на разполагането на посолството в столицата на приемащата държава. Но не потвърди веднага прехвърлянето на посолството.Припомняме, че решението на САЩ да признаят Йерусалим за израелска столица чрез преместването на посолството разгневи не само палестинците, но и мюсюлманите в цял свят. ", "date": "2018.04.25", "title": "Чехия мести посолството си в Йерусалим "}
{"url": "https://news.bg/world/alek-minasyan-s-gnevno-saobshtenie-sreshtu-zhenite-predi-atakata-v-toronto.html", "text": "Разочарование, че е отхвърлен от жените. Това е една от вероятните версии за нападението в Торонто, Канада, извършено от 25-годишния Алек Минасян. На това навежда кодирано негово съобщение в социалните мрежи, в което се изразява одобрение от действията на друг мъж, газил хора по подобен начин преди няколко години. В съобщението, младият мъж възвестява, че \"започва бунтът на отхвърлените\" и се заканва чрез жаргонни изрази на онези, които отхвърлт подобните на него. Припомняме, че вчера съдът в канадския град Торонто постанови заподозряният Алек Минасян за нападението с микробус да остане в ареста.Срещу Минасян са повдигнати 10 обвинения в убийство първа степен и 13 обвинения в опит за убийство.При атаката вчера загинаха 10 души, а други 15 пострадаха.Обвиненията срещу 25-годишния бяха повдигнати по време на изслушване пред съдия в канадския град.Минасян беше в бели затворнически дрехи с белезници на ръцете.Той ще се върне в съда на 10 май.От канадската полиция уточниха, че 25-годишният Алек Минасян е бил арестуван 26 минути, след като помете хора на тротоар с взет под наем бял микробус в северната част на Торонто.Полицията обяви, че това лице не е било известно с предишни противообществени прояви преди. ", "date": "2018.04.25", "title": "Алек Минасян с гневно съобщение срещу жените преди атаката в Торонто"}
{"url": "https://news.bg/world/kuveyt-izgoni-poslanika-na-filipinite.html", "text": "Кувейт даде срок от една седмица на филипинския посланик да напусне богатата на петрол страна, съобщава АП, позовавайки се на държавната медия KUNA.Решението на емирството е във връзка с разрастващ се дипломатически скандал около злоупотребата с филипински прислужници и работници в страната.Монархията също прибира посланика си в Манила.Филипините не са коментирали решението.По-рано Кувейт привика филипинския посланик заради коментари пред местна медия, че посолството се опитва да помогне на работници, които са тормозени от работодателите. Посланик Ренато Вила е заявил, че дипломатическата мисия ще помогне на засегнатите, ако кувейтските власти не реагират до 24 часа.Във вторник Вила и филипинският външен министър се извиниха за коментарите. Също така двама филипинци бяха арестувани през уикенда, след като са насърчавали прислужници да напуснат работодателите си.Повече от 260 000 граждани на Филипините работят в Кувейт, повечето от тях са прислужници. Двете държави преговаряха за нови правила за работещите в емирството филипинци.Манила настоява да се позволи на работниците да носят паспортите и телефоните си, което е нормално за квалифицирани работници като учители и административни служители. Но работодателите в Кувейт им конфискуват телефоните и паспортите.", "date": "2018.04.25", "title": "Кувейт изгони посланика на Филипините"}
{"url": "https://news.bg/comments/boykot-na-svetovnoto-po-futbol-prah-v-ochite-no-ne-na-putin.html", "text": "Миналата седмица група от 60 евродепутати призоваха лидерите на държавите-членки на ЕС да бойкотират световното първенство по футбол, което ще се проведе от 14 юни до 15 юли тази година в Русия.Поводът е формулиран като \"последната глава в подигравката на Владимир Путин към нашите европейски ценности\" - отравянето на Сергей Скрипал в Солсбъри, за което се смята, че е дело на Кремъл. Идеята е да се протестира срещу серия от външнополитически действия, извършени от Русия - анексията на Крим, подкрепата за Башар Асад и системните \"хибридни атаки\" срещу Европа.До момента две държави (Великобритания и Исландия) са обявили, че техни държавници няма да посетят Русия по време на шампионата по футбол. Възможно е и други страни да се присъединят. Но това не е истински бойкот, а само проформа.Какво от това, че английската кралица няма да седи в ложите по време на церемонията по откриването? Неприятен жест към Путин, но само жест. Отборите ще бъдат в Русия, феновете - също. И организаторите ще констатират съответните приходи от този най-голям футболен форум.Истински бойкот означава държави, чиито национални отбори са се класирали за финалния етап в Русия, да спрат своите тимове от участие в надпреварата. Това би довело до отлив на фенове, а оттам и до намален зрителски интерес, респективно по-малко приходи от билети, сувенири, реклами, телевизионни права... (По принцип, при бойкот квотата от 32 отбора-финалисти се допълва с други държави, които са отпаднали в квалификациите, но се предполага, че когато богати и многолюдни страни бойкотират, това неминуемо рефлектира върху приходите.)Само че подобно нещо е немислимо. И тук е моментът да направя някои разяснения за онези читатели, които силно се вълнуват от (международна) политика, но не са футболни фенове и не са наясно с ефекта, който тази игра оказва върху съвременните общества.Ако приемем, че политиката оказва някакво влияние върху футбола, то влиянието, което футбола оказва върху политиката, е в пъти по-голямо. Образно казано, мнозина англичани може в момента да изпитват антируски настроения заради случая \"Скрипал\", но това изобщо не означава, че са готови да преглътнат евентуално неучастие на английския национален отбор в Русия. Няма британски политик, който би се осмелил да направи подобно нещо - това би означавало не само край на политическата му кариера, но и необходимост от убежище на другия край на света от съображения за сигурност. По същия начин стоят нещата в Германия, Франция и редица други държави, чиито национални отбори са преминали през изключително тежки пресявки, за да заслужат правото да участват във финалния турнир.Може би тук е мястото да припомня и емблематичния военен конфликт между централноамериканските държави Хондурас и Салвадор от 1969г., наречен \"футболната война\". Макар причините за конфликта да са по-дълбоки, конкретният повод е футболна среща между двата национални отбора. Следват няколко дни на военни действия и неуспешни опити на ООН да помири двете страни. Формално се приема, че мирът е постигнат с посредничеството на Организацията на американските държави. Истинският помирител обаче е световната футболна федерация (ФИФА), която поставя ултиматум към двете воюващи страни, че ще ги изключи от редиците си. И войната спира. Толкова за дипломацията и футбола.Ако Европа иска наистина да реагира адекватно срещу системните провокации на Русия, има доста по-добри начини - запор върху активи на руски олигарси на европейска територия; извънредни съдилища за участниците в \"хибридните атаки\"; неутрализиране на ключови лобисти на Русия сред европейските политически елити; спиране на достъпа на руски компании до стратегически проекти (\"Северен поток\" 2) и реклама в значими събития (\"Газпром\" в Шампионската лига по футбол)... Докато с подобни кьорфишеци като \"символичен бойкот\" Европейският съюз само би олекнал...", "date": "2018.04.25", "title": "Бойкот на Световното по футбол - прах в очите, но не на Путин"}
{"url": "https://news.bg/crime/uslovna-prisada-za-shef-chiyto-rabotnik-e-pochinal-pri-otstranyavane-na-avariya.html", "text": "Условна присъда получи шеф на екип на електроразпределително дружество, чийто работник е починал. Инцидентът е станал при отстраняване на авария на електрическа мрежа. Ръководителят на екипа В.Х. е осъден за проявена професионална немарливост, довела до смъртта на монтьор, съобщи прокуратурата. Състав на Окръжен съд - Враца го осъди на две години затвор с тригодишен изпитателен срок.На 19 май 2015 г., във Враца, се разразила буря със силен вятър и дъжд, което предизвикало различни аварии по електропреносната мрежа. За тяхното отстраняване били ангажирани няколко групи, с цел възстановяване захранването на абонатите в по-кратък срок.Около полунощ аварийните групи се срещнали при железорешетъчен стълб (ЖС) от електропровод 20 kV \"Лъката\". Той бил на моста на изхода от град Криводол посока село Ракево. Там дежурната група на подсъдимия Х. приключвала изпълнение на поставената задача и възстановявала секция. Двата екипа се насочили към близката мелница, за да продължат работата.\"Х., като ръководител на новосформираната обединена група, разпределил задачи и дал нареждания, като допуснал поредица нарушения. Преди всичко той създал екип от двама по ранг лица, което предпоставя конфликт и неразбиране на правата и задълженията им при осъществяване на задачите. Същевременно той не положил грижи в достатъчен обем за служителите при осъществяване на възложената им дейност по отстраняване на аварията\", пише в обвинението.Той не контролирал работата за спазване изисквания за безопасност от всички членове на бригадата, в това число пряко наблюдение и присъствие на най-опасния участък от работното място.В качеството си на ръководител на екип В. Х. не извел бригада от работното място до получаване на нареждане, че електропроводът е изключен и заземен и работата може да продължи.Към момента на тръгване на бригадата той не проследил дали служителите вземат със себе си лични предпазни средства - щанга за проверка на отсъствие на напрежение и преносим заземител. Шефът не контролирал дали работниците използват защитни средства.Един от електромонтьорите - Г.К., се качил до тоководещите части на железорешетъчния стълб по време, когато електропровод 20kV \"Лъката\" се намирал под напрежение. С дясната си ръка той се хванал за елпроводник, при което получил травма, довела до смъртта му.Подсъдимият В. Х. работил в електроразпределително дружество от 2001 г. като електромонтьор. По-късно бил преназначен на длъжност ръководител група, занимаваща се с изграждане, поддържане и ремонт на електрически линии и мрежи.Служителите в дружество задължително преминавали изискуемите инструктажи и полагали ежегодни изпити по безопасност на труда, извършвала се и проверка на състоянието на личните предпазни средства. Всички тези мерки са изключително наложителни при работа с електрически ток и свързаните с него съоръжения, именно с оглед високата степен на опасност за здравето и живота на служителите.Присъдата може да бъде обжалвана пред Софийския апелативен съд.", "date": "2018.04.25", "title": "Условна присъда за шеф, чийто работник е починал при отстраняване на авария"}
{"url": "https://news.bg/world/regionalniyat-premier-na-madrid-hvarli-ostavka-zaradi-krazhba-na-krem-i-falshiva-diploma.html", "text": "Регионалният премиер на испанската автономна област Мадрид Кристина Сифуентес подаде оставка след бурен месец за политика от Народната партия, информира \"Ройтерс\".Тя подава оставка след твърдения, че е фалшифицирала дипломата си за придобита магистърска степен и че е била хваната да краде в магазин през 2011 г.Мадрид винаги е бил бастион на водената от премиера Мариано Рахой дясноцентристка партия, но в момента е под растящ натиск от \"Суидаданос\" (\"Гражданите\"), които увеличават подкрепата си сред избирателите на фона на корупционните скандали, които разтърсват Народната партия.Вестник OK Diario публикува видео, на което Сифуентес опразва чантата си пред охранител в местен супермаркет, след като е обвинена, че е откраднала крем против стареене.Преди да подаде оставка Сифуентес заяви, че случаят с крема, който струва около 40 евро, е \"неволна грешка\".", "date": "2018.04.25", "title": "Регионалният премиер на Мадрид хвърли оставка заради кражба на крем и фалшива диплома"}
{"url": "https://news.bg/world/makedoniya-i-gartsiya-s-novi-pregovori-za-imeto.html", "text": "Външните министри на Гърция и Македония проведоха среща във Виена, в рамките на усилията ООН за разрешаване на продължителен спор за името на Македония, предаде Fox News.Посредникът Матю Нимиц заяви след срещата в сряда, че разговорите между гръцкия министър Никос Коциас и македонския му колега Никола Димитров са били интензивни, но много сърдечни. Министрите не са направили коментари.Нимиц каза още, че и двете страни са \"много посветени\" на решаването на проблема, като добави, че преговорите ще продължат \"през следващите седмици\".Припомняме, че преди седмица беше съобщено, че двете страни са постигнали напредък в преговорите след срещата в македонския курортен град Охрид.Двете страни спорят по темата от началото на 90-те години. Гърция обвинява бившата югославска република, че има претенции към част от нейната територия и древно наследство и иска малката западнобалканска страна да добави определител - като \"Северна\" или \"Нова\" - към името Македония. И двете страни се ангажираха с промяна на името, но остават в противоречие за конституционните гаранции и описанията на етническата принадлежност и езика.Атина заяви, че ще отмени ветото си за присъединяването на Македония към НАТО, ако спорът бъде решен. Лидерите на страните от НАТО имат среща на върха в Брюксел на 11 и 12 юли.", "date": "2018.04.25", "title": "Македония и Гърция с нови преговори за името "}
{"url": "https://news.bg/politics/vmro-iska-politseyski-uchastak-v-rozino.html", "text": "В Розино трябва да има полицейски участък, за да спрат циганските безчинства. Това смята пловдивският депутат от ПГ \"Обединени патриоти\" от квотата на ВМРО Александър Сиди, съобщиха от ВМРО.Позицията му идва след поредните цигански безчинства в карловското село Розино. \"Снощи под влиянието на алкохол и упойващи вещества група цигани отново са предизвикали масов бой и отново са застрашили живота и здравето на хората в селото\", пише Сиди като напомня, че за проблемите с циганската махала в Розино неговата партия говори от години.От ВМРО припомнят, че именно представители на етноса в селото миналата есен нападнаха и пребиха двама лесничеи, които се опитаха да предотвратят незаконна сеч.Отново техни представители бяха замесени и в убийство преди три години. Проблемите там са ежедневие, а побоите и тормозът над българското население граничат с геноцид, се казва в позицията на Сиди.Народният представител запита министъра на вътрешните работи Валентин Радев дали МВР предвижда разкриване на полицейски участък в Розино и какви реални мерки е предприело министерството за решаването на този проблем. Той се позовава на десетките сигнали от граждани, които постъпват буквално ежеседмично в приемната на патриота от ВМРО в Пловдив.Сиди пита дали може да бъде засилен контролът на техническата изправност на моторните превозни средства - на шофьорите, които карат без книжка или след употреба на алкохол и други упойващи вещества. Такива нарушения са масови сред населението на циганските махали в община Карлово, пише Сиди.", "date": "2018.04.25", "title": "ВМРО иска полицейски участък в Розино"}
{"url": "https://news.bg/world/upravlyavashtata-lyavotsentriska-partiya-s-krehka-pobeda-na-izborite-v-grenlandiya.html", "text": "Управляващата лявоцентриска партия \"Сиумут\" печели крехка победа на изборите за парламент в Гренландия, показват резултатите, цитирани от \"Ройтерс\".Агенцията коментира, че победата открива пътя към прокарване на реформи с надежда обявяване на независимост от Дания.Проучвания показват, че имащите 40 769 души право на глас са по-заинтересовани да се подобри лошото състояние на инфраструктурата и да се засили икономиката, която предимно зависи от риболов и финансови средства от Дания.Управляващата социалдемократическа партия на Ким Киелсен спечели 27% от гласовете в сравнение с 34% преди 4 г.Бившият полицай сега най-вероятно ще започне разговори с лявата партия Народна общност или центристката Демократи, които най-много спечелиха от последните избори и са трети с 20%, вземайки гласове от другите две парти.Гренландия е част от Кралство Дания, но от 2009 г. е самоуправляваща се провинция. Повечето партии предлагат планове за развитие на икономиката и независимост като дългосрочна цел. Демократите искат намаляване на данъците.", "date": "2018.04.25", "title": "Управляващата лявоцентриска партия с крехка победа на изборите в Гренландия"}
{"url": "https://news.bg/crime/transportnite-firmi-v-blagoevgrad-bili-naucheni-kak-da-vlizat-v-dai.html", "text": "\"Инспекторите от ДАИ-Благоевград са отчитали контролни дейности при проверяване на транспортни фирми, а нарушенията, които са извършвали те са били много сериозни, но са били прикривани с известна сума пари.\" Това обяви заместник-председателят на Специализираната прокуратура Даниела Начева на брифинг, посветен на вчерашната  .Начева посочи, че в края на работния ден сумите са били разпределяни между тези инспектори, които са участвали в проверката на транспортните фирми.Обвинения в корупция ще се повдигнат обвинения спрямо 10 инспектори от ДАИ-Благоевград. Те са задържани за 72 часа.Заместник-председателят на Специализираната прокуратура уточни, че корупционната практика на даяджиите се състои в разделянето на два екипа, от по двама души, които са разпределяли сумата от 1 200 евро. \"Тази подкупи са давани, за да не се налагат други по-сериозни суми на нарушителите\", отсече тя.На въпрос всеки ден ли са се извършвали тези подкупи от страна на транспортните фирми, тя потвърди - подкупи имало всеки ден.От думите й стана ясно, че ще се събират още доказателства за разкриването на случая.Шефът на ГДБОП Ивайло Спиридонов допълни, че първоначалните данни и сигнали са подадени от пострадали лица, които са плащали подкупи. Властите обаче имали информация и от други източници.Според него всички транспортни фирми в района на Благоевград са научени какво трябва да направят, за да влязат в ДАИ.Председателят на Специализираната прокуратура Иван Гешев заяви, че става въпрос за досъдебно производство, което касае корупционни практики в ДАИ-Благоевград. \"Това е поредният случаи на спецпрокуратурата, който касае разследване за корупционни действия.\"Гешев припомни, че в близките месеци са разрешени много подобни случаи.\"Не мога да разбера на какво стъпват твърденията затова, че не се работи за премахване на корупцията в България\", констатира Гешев и посочи, че борбата с корупцията е ангажимент на изпълнителната власт, на съда и на цялостната държавна политика.Той добави, че корупцията е приоритет пред ГДБОП и Специализираната прокуратура. \"Ние имаме амбицията да постигнем много, ще даваме обяснения за всичко, но искаме и подкрепата на гражданите, защото съзнаваме, че резултати не са достатъчни и гражданите са в правото си да искат повече\", каза още той.", "date": "2018.04.25", "title": "Транспортните фирми в Благоевград били научени как да влизат в ДАИ"}
{"url": "https://news.bg/world/dozhivoten-zatvor-za-datskiya-izobretatel-razchlenil-shvedska-zhurnalistka.html", "text": "Датският изобретател Петер Мадсен е осъден на доживотен затвор без право на замяна за убийството на шведския журналист Ким Вал в подводницата си, съобщава БиБиСи.Делото срещу Мадсен в окръжен съд в Копенхаген започна в началото на март 2018 г.На 16 януари датският изобретател беше обвинен в убийство и разчленяване тялото на 30-годишната Вал. Той също така е обвинен в сексуално посегателство.Известно е, че на 10 август 2017 г. тя се е качила на подводницата на изобретателя. Обезглавеното й тяло беше намерено в морето близо до Копенхаген 11 дни по-късно.46-годишният инженер отрича да я е убил и твърди, че става дума за нещастен случай, но признава, че е разчленил тялото й и го е хвърлил в морето. Прокуратурата поиска доживотен затвор.Според държавното обвинение Мадсен е убил журналиста, за да задоволи садистичните си сексуални фантазии.Съдът обяви, че смъртта на Вал е в резултат на убийство, пояснявайки, че Мадсен не е дал \"солидно\" обяснение, информира АП.Мадсен обяви, че ще обжалва присъдата.", "date": "2018.04.25", "title": "Доживотен затвор за датския изобретател, разчленил шведска журналистка"}
{"url": "https://news.bg/int-politics/plevneliev-pomaga-na-makedoniya-s-novosazdadena-mezhdunarodna-ohridska-grupa.html", "text": "Росен Плевнелиев е избран за член на новосъздадена международна група \"Приятели на Македония\" или \"Охридската група\". Плевнелиев е на посещение в Македония, където е проведена среща на групата с министър-председателя Зоран Заев и членове на правителството, както и съвместна пресконференция.Председател на групата е сър Джордж Робъртсън, бивш генерален секретар на НАТО. Членове на групата са Карл Билд, бивш министър - председател на Швеция и президент на Европейския съвет за външна политика, Волфганг Ишингер - президент на Мюнхенската Конференция за сигурност - най-влиятелният световен форум по въпросите на сигурността, Хавиер Солана - бивш генерален секретар на НАТО и други изявени дипломати и политици.Групата ще съветва и помага на министър-председателя Заев и правителството на Македония за по-бърза и ефективна интеграция на Македония с ЕС и НАТО.Този новосъздаден формат е обявен на 24 април в Скопие, като за членство са поканени бивш президент, бивш министър-председател, бивши генерални секретари на НАТО, президент на Атлантическия съвет и други политици и дипломати, които в последните години са допринесли за европейския и евроатлантическия път на интеграция на Македония и на които правителството на страната се доверява да подпомогнат пътя на интеграцията в ЕС и НАТО.", "date": "2018.04.25", "title": "Плевнелиев помага на Македония с новосъздадена международна Охридска група"}
{"url": "https://news.bg/world/whatsapp-nedostapno-za-potrebiteli-v-es-pod-16-g.html", "text": "Мобилното приложение за изпращане на незабавни съобщения за смартфон WhatsApp става недостъпно за потребители в ЕС под 16-годишна възраст, пише \"Гардиън\".Промяната от 13 на 16 г. е в съответствие с новите правила на ЕС за защита на личните данни.Услугата, която се притежава от \"Фейсбук\", се използва от 1,5 милиарда души по света, но в 28-те страни членки на ЕС потребителите ще трябва да потвърждават дали са на 16 г. или по-възрастни като част от приемане на новите условия на услугата.Но не е ясно как WhatsApp ще потвърждава възрастта и как ще налага новото ограничение. В момента приложението не потвърждава самоличността на потребителя, а само изисква номера на мобилния телефон.Извън ЕС минималната възраст ще се запази на 13 г., което е в съответствие с политиката на \"Фейсбук\".Общият регламент за защита на личните данни влиза в сила от 25 май.Създадено през 2009 г., приложението WhatsApp беше купено от \"Фейсбук\" през 2014 г. за 19 милиарда долара.", "date": "2018.04.25", "title": "WhatsApp недостъпно за потребители в ЕС под 16 г."}
{"url": "https://news.bg/energy/protest-sreshtu-visokite-smetki-za-mart-na-toplofikatsiya-sofiya.html", "text": "Десетки граждани се събраха пред сградата на Министерството на енергетиката на протест срещу високите сметки за парно за месец март, предаде БНР.Високите сметки за парно на \"Топлофикация София\" за месец март станаха повод за поредното искане на оставката на енергийния министър Теменужка Петкова. Протестът премина под скандирания \"Оставка\".Недоволстващите поискаха и отмяна на таксата \"сградна инсталация\".Според някои от протестиращите сметките им за парно за месец март са с 20% до 40% по-големи от тези през зимните месеци. Имаше и граждани, които заявиха, че сметките им за март са със 100% \"по-солени\".Протестът приключи, след като министърът се съгласи да изслуша недоволните граждани. Петкова покани представителна група от пет души от протестиращите, които да обсъдят с нея исканията си.В хода на срещата гражданите са настоявали за промени в Наредбата за топлоснабдяване, след като преди дни тричленен състав на Върховния административен съд отмени формулата за дялово разпределение на сметките за парно, съобщиха от Министерството на енергетиката.\"Ние смятаме, че формулата за дялово разпределение трябва да се промени и разчитаме на вашата експертна помощ за това\", заявила пред протестиращите Петкова. По думи ѝ в момента експертите от Министерството на енергетиката анализират съдебното решение, за да не се допусне правен вакуум и хаос при окончателното изравняване на сметките в края на отоплителния сезон.От ведомството, оглавявано то Петкова, информират, че министърът и протестиращите са постигнали съгласие - промените, касаещи топлоснабдяването, ще бъдат разработени от съвместна работна група. Очаква се протестиращите да излъчат своите представители в работната група, след което тя веднага ще започне същинската си дейност.Целта е промените да бъдат направени преди началото на новия отоплителен сезон.Междувременно от софийското топлофикационно дружество са категорични, че сметките за парно са изготвени коректно. Сметките били съобразени с Наредбата за топлоснабдяване.Припомняме, вчера от КЕВР обявиха, че ще проверят как точно са изчислени сметките на гражданите за месец март.С този въпрос се зае и омбудсманът Мая Манолова. Тя определи сметките за месец март като . В случая с мартенските прогнозни сметки клиентите на топлофикационните дружества безлихвено ги кредитират, а изравнителните сметки ще бъдат готови през месец юли, а едва през месец август хората ще могат да си получат надвзетите суми\", обяснява Манолова.", "date": "2018.04.25", "title": "Протест срещу високите сметки за март на \"Топлофикация София\""}
{"url": "https://news.bg/crime/vks-opravda-nikolay-nenchev-i-venislav-tsanov-za-uniformite.html", "text": "Магистратите от ВКС потвърдиха решението на Военно-апелативния съд, с което се оправдава бившия министър на отбраната Николай Ненчев и бившия директор в МО Венислав Цанов, съобщиха от Върховния касационен съд (ВКС). Решението не подлежи на обжалване.Делото е образувано по касационен протест срещу въззивното решение на Военно-апелативния съд. С него е изцяло потвърдена присъдата на Софийския военен съд.С нея подсъдимите Венислав Цанов и Николай Ненчев са признати за невинни за извършено престъпление по служба. То се изразява в неизпълнение на служебни задължения, произтичащи от Закона за обществените поръчки (ЗОП). От това неизпълнение на служебни задължения са настъпили значителни вредни последици за военното министерство, но по това обвинение те са оправдани.В съдебно заседание представителят на Върховната касационна прокуратура не поддържа подадения касационен протест, докато съдиите на ВКС приемат, че протестът е неоснователен.Върховните съдии не приемат за съществено нарушение на процесуалните правила провеждането на две тайни съвещания от въззивния съд.Върховните съдии подчертават, че съдът е постановил въззивно решение, а не нова присъда. В мотивите им пише: \"Времето, продължителността за провеждане на тайно съвещание, не е ограничено с определен срок, поради което произнасянето на друга дата, различна от проведеното по делото последно заседание, в случая не би могло да се счете за нарушение на закона\". Различна е хипотезата при постановяване на присъда.Относно нарушението на Закона за обществените поръчки - възложителят трябва да обяви класирането и участника, определен за изпълнител на поръчката, от ВКС не са установили да има подобно решение от подсъдимия Цанов. Това решение е трябвало да бъде произнесено между 19 декември 2014 г. (когато комисията е прeдала протокола) до 05 януари 2015 г., когато според обвинението подсъдимият Цанов е трябвало да издаде мотивирано решение.С това си бездействие той обаче не е нарушил разпоредбата, поради което и не е налице неизпълнение на служебни задължения, пишат от ВКС. Мотивът на съда е, че разпореждането се издава 5 работни дни \"след приключване на работата на комисията\". Според ЗОП комисията приключва своята работа с приемане на протокола от възложителя.В ЗОП и в Правилника за приложение към него, действали към декември 2014 г., законодателят не е предвидил точно определен срок, в който възложителят да има задължението да се произнесе по представения му доклад от комисията, като го приеме или откаже да го приеме. Такъв срок не е регламентиран и във Вътрешните правила на МО.На 26 януари 2015 г. подсъдимият Цанов е приел протокола на комисията и ден по-късно е издал мотивирано решение за обявяване на класирането на изпълнителя.Подсъдимият Цанов не нарушил и чл. 74, ал. 1 от ЗОП (отм.). По този член възложителят сключва договор за обществена поръчка с участника, класиран от комисията на първо място и определен за изпълнител. \"След като подсъдимият се е запознал с постъпилото на 23 януари 2015 г. писмо от класираното от комисията на първо място еднолично дружество \"Лортън\" с причините, поради които участникът се е отказал от процедурата за възлагане на обществена поръчка, и с окончателния протокол от 24 януари 2015 г. на комисията за класиране на участниците, той правилно и в съответствие с разпоредбата на чл. 74, ал. 1 от ЗОП (отм.) е определил за изпълнител и сключил договор със следващия класиран участник в процедурата - \"Интендантско обслужване\" ЕАД (ИО)\", пише в съдебното решение.Съдебният състав на ВКС пише в мотивите си, че конкретния казус не са настъпили значителни вредни последици. Държавното обвинение е приело, че са причинени на МО вреди в размер на 259 773,78 лв., платени на \"Интендантско обслужване\" ЕАД. Това е разликата в ценовите предложения на \"Лортън\" и ИО.Според върховните съдии факт е , че \"Лортън\" ЕООД са предложили оферта с най-ниска цена, но е и безспорно установено, че са се отказали от участие в процедурата. Разликата в цените не може да бъде приета като нанесена вреда на МО от възложителя, тъй като определянето на \"Интендантски обслужване\" ЕАД за изпълнител по обществената поръчка е станало при спазване на нормите на ЗОП (отменени).От ВКС определят като неоснователни твърденията на прокуратурата за извършено престъпление и от подсъдимия Ненчев като министър на отбраната, който съзнателно да е допуснал негов подчинен да наруши служебните си задължения.С Решение № 52/23.04.2018 г. по наказателно дело № 56/2018 г. тричленен състав на ВКС оставя в сила въззивното решение от 11 декември 2017 г. по в.н.о.х.д. № П-51/2017 г. на Военно-апелативния съд, поясняват от съда.Припомняме, на 25 ноември 2016 г.  - за униформите в армията. Първото беше за изтребителите МиГ-29.Обвинението гласеше, че в качеството му на длъжностно лице - министър на отбраната през периода от 19 декември 2014 г. до 26 януари 2015 г. в София в съучастие като подбудител, умишлено склонил извършителя - Венислав Цанов, директор на Дирекция \"Инвестиции в отбраната\" - МО, да извърши престъпление по служба. Цанов като възложител на процедура за обществена поръчка за доставка на униформи за военнослужещи, не изпълнил задълженията си, от което са настъпили значителни вредни последици за Министерство на отбраната в размер на 259 773 лева.С Решение № 100/20.10.2014 г. е открита процедура за обществена поръчка с предмет: \"Сключване на рамково споразумение по обособени позиции за доставка за военно полево облекло. На 11 август 2014 г. със заповед на служебния министърът на отбраната Велизар Шаламанов в кабинета \"Близнашки\", е определил Цанов за възложител на обществената поръчка.", "date": "2018.04.25", "title": "ВКС оправда Николай Ненчев и Венислав Цанов за униформите "}
{"url": "https://news.bg/int-politics/ek-stimulira-investitsii-i-nasoki-v-etikata-i-izkustveniya-intelekt.html", "text": "Европейската комисия представи поредица от мерки за поставянето на изкуствения интелект (ИИ) в услуга на европейските граждани и за засилването на конкурентоспособността на Европа в тази област. Комисията предлага подход с три направления, за да увеличи публичните и частните инвестиции в областта на ИИ, да подготви социално-икономическите промени и да подсигури подходяща етична и правна рамка.Тази инициатива е в отговор на желанието от страна на европейските лидери за европейски подход в областта на ИИ. Заместник-председателят по въпросите на цифровия единен пазар Андрус Ансип заяви: \"ИИ преобразява нашия свят също както парната машина или електричеството в миналото. Той представя нови предизвикателства, с които Европа следва да се справи, за да може ИИ да бъде успешен и да работи в полза на всички. До края на 2020 г. ще са необходими инвестиции от най-малко 20 милиарда евро. Комисията ще даде своя принос, днес ние ще предоставим стимули на научните изследователи при разработването на следващо поколение технологии и приложения на ИИ, а също и на дружествата при тяхното внедряване и използване.\"В областта на ИИ Европа разполага с научни изследователи, лаборатории и стартиращи предприятия на световно равнище. ЕС също така има силни позиции в областта на роботиката и е на водещо място в света в областта на транспорта, здравеопазването и производствените сектори, които следва да въведат ИИ, за да останат конкурентоспособни. Силната международна конкуренция обаче изисква координирани действия, за да може ЕС да бъде в авангарда на въвеждането на ИИ.Увеличаване на финансовата подкрепа и насърчаване на използването в публичния и частния сектор ЕС (публичният и частният сектор) следва да се стремят да увеличат инвестициите в научни изследвания и иновации в областта на ИИ и да постигнат заедно повече от 20 милиарда евро до края на 2020 г. В подкрепа на тези усилия Комисията увеличава инвестициите си в размер на 1,5 милиарда евро за периода 2018 - 2020 г. по Програмата за научни изследвания и иновации \" Хоризонт 2020\".Благодарение на тази инвестиция се очаква да бъде постигнато допълнително финансиране в размер на 2,5 милиарда евро чрез съществуващите публично-частни партньорства, например в областта на големите информационни масиви и роботиката. Тя ще подкрепи развитието на ИИ в ключови сектори, от транспорта до здравеопазването; тя ще свърже и укрепи европейските научноизследователски центрове в областта на ИИ и ще насърчи изпитването и експериментирането.Комисията ще подпомага разработването на платформа за ИИ \"при поискване\", която ще осигури достъп до съответните ресурси от ИИ в ЕС за всички потребители. Освен това ще бъдат привлечени средства от Европейския фонд за стратегически инвестиции за допълнителна подкрепа на инвестициите на дружествата и стартиращите предприятия в ИИ.С помощта на Европейския фонд за стратегически инвестиции се цели мобилизирането на повече от 500 милиона евро инвестиции до 2020 г. в редица ключови сектори. Комисията също така ще продължи усилията си по изграждане на благоприятна инвестиционна среда.Тъй като данните са \"суровината\" за повечето технологии на ИИ, Комисията предлага законодателство в подкрепа на повторното използване на данни, както и мерки за улесняване на обмена на данни. Тук спадат данни за обществените услуги и околната среда, както и научноизследователски и здравни данни. Подготовка за социално-икономическите промени, свързани с ИИ Със зараждането на ИИ ще бъдат създадени нови работни места, други обаче ще бъдат закрити, а повечето — преобразувани.Ето защо Комисията ще насърчава държавите членки да модернизират системите си за образование и обучение и да подкрепят прехода на пазара на труда с помощта на Европейския стълб на социалните права. Комисията ще подкрепя партньорствата между бизнеса и образователните институции, за да бъдат привлечени и да останат в Европа повече талантливи специалисти в областта на ИИ, ще създаде с финансовата подкрепа на Европейския социален фонд специални схеми за обучение на професионалните профили и ще подпомага цифровите умения, компетентностите в областта на науките, технологиите, инженерството и математиката (НТИМ), както и предприемачеството и творчеството.Предложенията по следващата многогодишна финансова рамка на ЕС (2021—2027 г.) ще включват засилена подкрепа за придобиването на специализирани умения в областта на цифровите технологии, включително експертни познания в областта на ИИ.Осигуряване на подходяща етична и правна рамка. Както при всяка друга революционна технология, някои приложения на изкуствения интелект могат да породят нови етични и правни въпроси, свързани с отговорността или евентуалното пристрастно вземане на решения. Новите технологии не следва да означават нови ценности.До края на 2018 г. Комисията ще представи насоки за етиката във връзка с разработването на изкуствен интелект, въз основа на Хартата на основните права на Европейския съюз, като се вземат предвид принципи като прозрачност и защита на данните, както и въз основа на работата на Европейската група по етика в науката и новите технологии.За да подпомогне разработването на тези насоки, Комисията ще обедини всички заинтересовани страни в рамките на Европейски алианс за ИИ. Към средата на 2019 г. Комисията ще издаде насоки за тълкуването на Директивата относно отговорността за вреди от стоки в светлината на технологичните промени, за да се гарантира правната яснота за потребителите и производителите в случай на дефектни продукти. Следващи стъпки В съответствие с декларацията за сътрудничество, подписана от 24 държави членки и Норвегия на 10 април 2018 г., днес се поставя началото на работата на Комисията и държавите членки по изготвянето на координиран план за ИИ до края на годината.Основните цели са постигане на максимално въздействие на инвестициите на равнище ЕС и на национално равнище, насърчаване на сътрудничеството в ЕС, обмен на добри практики и определяне на начините за гарантиране на глобалната конкурентоспособност на ЕС в тази област.Комисията също така ще продължи да инвестира в ключови инициативи в областта на ИИ, включително в разработването на по-ефективни електронни компоненти и системи (като например чипове, специално разработени за операции на ИИ), компютри на световно равнище, както и водещи проекти в областта на квантовите технологии и \"картографирането\" на човешкия мозък.Изкуственият интелект не е научна фантастика, а вече е част от нашето ежедневие — от използването на виртуален личен асистент при организирането на деня ни до телефоните, предлагащи ни песни, които бихме могли да харесаме.Освен че улесняват живота ни, интелигентните системи помагат за решаването на някои от най-големите световни проблеми: лечението на хронични заболявания, борбата с климатичните промени и предвиждането на заплахи в областта на киберсигурността. ИИ е една от най-важните стратегически технологии на 21-ви век.Европа иска да играе водеща роля в тези промени — много от неотдавнашните открития в областта на ИИ са направени в европейски лаборатории. Около една четвърт от цялата промишлена и на професионална обслужваща робототехника е произведена от европейски предприятия.", "date": "2018.04.25", "title": "ЕК стимулира инвестиции и насоки в етиката и изкуствения интелект"}
{"url": "https://news.bg/world/prizovavat-sasht-da-ubedi-kndr-da-prekrati-yadrenite-izpitaniya-s-dogovor.html", "text": "САЩ трябва да включат задължителна забрана на изпитанията на ядрено оръжие във всяко бъдещо споразумение с КНДР.Това призова генералният секретар на Организацията на Договора за всеобхватна забрана на ядрените опити (CTBTO) Ласина Зербо, цитиран от ДПА.\"\", каза той на пресконференция.Ако Пхенян бъде убеден да се подпише под договора, това ще бъде \"нещо, което никога не е било постигано\", добави той.Зербо поясни, че световните сили са пропуснали възможността, когато са сключили споразумението за ядрената програма на Иран през 2015 г., тъй като в договора не е включена забрана на изпитания.Планира се Тръмп да се срещне с лидера на КНДР Ким Чен-ун праз май или началото на юни след срещата между Ким и южнокорейския президент Мун Дже-ин в петък.През уикенда Ким обяви, че прекратява ядрените и ракетни изпитания.Зербо добави, че експерти на CTBTO са готови да наблюдават ядрения полигон на Северна Корея, ако ООН поиска.Договорът не е напълно в сила, тъй като няколко ключови държави, включително Северна Корея, САЩ и Китай, не са го приели. Индия, Северна Корея и Пакистан не са се подписвали под договора, а Китай, Египет, Иран, Израел и САЩ са се подписали, но не са го ратифицирали.2,4 милиона души са починали от злокачествени заболявания в резултат на ядрени изпитания в периода 1945-1980 г.", "date": "2018.04.25", "title": "Призовават САЩ да убеди КНДР да прекрати ядрените изпитания с договор"}
{"url": "https://news.bg/regions/shest-zelenoglavi-pateta-se-izlyupiha-v-borisovata-gradina.html", "text": "Шест зеленоглави патета се излюпиха в Патешкото езеро на Борисовата градина. Това са първите бебета, които се появяват в езерото, след като през 2017 г. Столична община възстанови първоначалния му облик и започна да отглежда в него зеленоглави патици, съобщиха от общината.Езерото с водоплаващите птици (Патешкото езеро) е създадено през 1972 г. През годините то променя характера и предназначението си. През 2017 г. по повод 135-та годишнина на парк \"Княз-Борисова градина\", Общината възстанови и емблематичната за цялостния облик на мястото къща за патици, разположена на островчето в средата му.За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета.Първите зеленоглави патици бяха предоставени на Столична община от Спасителния център за диви животни в Стара Загора. От Борисова градина полагат всекидневна грижа за отглеждането на птиците.Междувременно зам.-кметът на направление \"Зелена система, екология и земеползване\" в СО Йоана Христова провери как се поддържа парка \"Княз-Борисова градина\" и състоянието на алеите.Проверяващите ползваха новите електровелосипеди, закупени за ландшафтните архитекти. С велосипед бяха директорът на дирекция \"Зелена система\" в СО ландшафтен архитект Димитър Данчев и директорът на ОП \"Паркове и градски градини\", ландшафтен архитект Милена Васева.", "date": "2018.04.25", "title": "Шест зеленоглави патета се излюпиха в Борисовата градина "}
{"url": "https://news.bg/politics/radev-borisov-da-promenya-konstitutsiyata-kato-ne-mozhe-da-si-kontrolira-ministrite.html", "text": "\"Щом премиерът счита, че някой друг трябва да контролира министрите му - той трябва да инициира съответните промени в Конституцията.\"Това заяви пред журналисти държавният глава Румен Радев на въпрос, свързан с , за да осветлят обществените поръчки.Президентът коментира и думите на Цветан Цветанов по повод, а именно, че ГЕРБ не са влезли в политиката, за да водят . \"За мен това съвсем не е махленски дебат. Това е режисирана кампания и това не е първата. Има политици, които водят война с българската държавност. Вие виждате какви лъжи се тиражират в медиите. В стремежа си да дискредитират президентската институция тези хора залагат на карта европейската принадлежност на България и то в разгара на европейското председателство. Опитват се да приватизират европейската идея за лични политически цели. Колко струват техните евроатлантически клетви, след като деградират армията и заблуждават съюзниците и какви европейци са тези политици, след като допуснаха корупцията, бедността, несправедливостта да се превърнат във визитка на страната ни, а България да бъде изхвърлена от европейската карта що се касае до свободата на медиите. Виждате, че нашата корупция вече се вижда и отвъд океана\", заяви държавният глава, визирайки . \"Как очаквате да бъдем приети в Шенген и в еврозоната, когато властта насажда убеждението, че тук няма консенсус относно нашата европейска принадлежност\", отсече президентът. \"Колкото повече се кълнат в евроатлантизма, толкова повече ни отдалечават от Европа\", допълни категорично Румен Радев.", "date": "2018.04.25", "title": "Радев: Борисов да променя Конституцията, като не може да си контролира министрите"}
{"url": "https://news.bg/world/v-germaniya-organizirat-demonstratsii-nosya-kipa-v-solidarnost-s-evreite.html", "text": "За днес са запланувани серия от обществени прояви в Германия, на които германски граждани ще носят кипа в солидарност с еврейската общност след няколко антисемитски инцидента, включително нападение с колан срещу евреи с кипа в столицата Берлин, информира ДПА.Атаката принуди Йозеф Шустер, ръководител на Централния еврейски съвет на Германия, да посъветва евреите да не носят кипа на обществени места в германските градове.Шустер заяви пред ДПА, че Германия трябва да се намеси срещу всички форми на антисемитизъм.\"Не трябва да се толерира нетолерантността\", призова той.През уикенда германският канцлер Ангела Меркел заяви пред израелска медия, че Германия преживява \"нов феномен, при който бежанци и други хора от арабски произход носят различна форма на антисемитизъм в страната\", въпреки че тя призна, че и преди в страната е имало антисемитизъм.Еврейски детски градини, училища и синагоги са под постоянна полицейска охрана.Но в страната има желание за демонстрации в подкрепа на евреите.Международният комитет за Аушвиц приветства демонстрациите с германци, носещи кипа, но подчерта, че това трябва да бъде едва началото.Външният министър Хайко Маас призова хората да подкрепят жертвите на антисемитизъм., каза той пред вестник Tagesspiegel., добави той.Всяка атака срещу еврейския живот в Германия е атака срещу всички германци, каза още Маас.За тази вечер са организирани демонстрации под надслов \"Нося кипа\" в Берлин, Потсдам, Магдебург и др.", "date": "2018.04.25", "title": "В Германия организират демонстрации „Нося кипа” в солидарност с евреите"}
{"url": "https://news.bg/world/tramp-na-vizita-vav-velikobritaniya-prez-yuli.html", "text": "Президентът на САЩ Доналд Тръмп ще посети Великобритания в средата на юли, съобщава Скай нюз, позовавайки се на източници.Според политическия кореспондент на медията Бет Ригби през следващите дни се очаква официално съобщение.Тръмп щеше да присъства на откриването на нова сграда на американското посолство в Лондон през февруари, но отмени решението си. В \"Туитър\" той се оплака, че сградата е твърде скъпа и че не е \"голям фен\" на решението да се премести посолството.Той каза пред британския премиер Тереза Мей на Световния икономически форум в Давос по-рано тази година, че ще посети Острова през лятото.Повече от 1,8 милиона британци се подписаха под петиция, с която настояват Лондон да не кани американския лидер на официална държавна визита.", "date": "2018.04.25", "title": "Тръмп на визита във Великобритания през юли?"}
{"url": "https://news.bg/politics/abdikatsiyata-na-zhurnalistikata-ya-prevrashta-v-pr-instrument-na-vlastta-napomnya-radev.html", "text": "Лъжата често е платежоспособна, даже звучи убедително, но сметката накрая плащаме всички ние. Върху вас лежи отговорността да отстоявате свободата и истината - това е най-голямата отговорност. Това каза президентът Румен Радев, който приветства участниците в 20-годишния юбилей на българският онлайн портал Дир БГ. Събитието събра пионерите на българския уеб, обединени от слогана: \"Вашата сила е да продължавате напред. Нашата сила е да се променяме с вас.\"Президентът Радев приветства идеята - да се обединят иновационните агенции и българските онлайн платформи около дебата за тенденциите и предизвикателствата пред тяхното развитие.Радев подчерта, че именно този дебат е от огромно значение за нашето бъдеще.\"Информацията е най-изобилната, но и често най-дефицитната стока. Тя ни залива отвсякъде и в същото време често изпитваме дефицит на навременна, достоверна и полезна информация. Тези противоречия ще се задълбочават за в бъдеще и затова е нужен дебат\", каза още Радев.По думите му с времето с преодоляването на различните технологични, финансови, правни, психологически предизвикателства иноваторите и основателите на българския уеб са все по-гъвкави, по-силни и по-актуални. \"Затова днес доминирате информационното пространство\", категоричен бе Радев. \"Качествените онлайн медии за мен не са само бизнес. Те са кауза\", категоричен бе президентът.Той поздрави екипа на Дир БГ като изтъкна, че именно форумите на българския портал са място, където българите се учеха да общуват и да дебатират. \"Изградиха си собствен онлайн език, утвърдиха се и авторитети, макар че според мен българските форуми трябва да са много по-усърдни и ефективни в развенчаването на авторитетите, което между другото също е полезно\", коментира Радев.\"Традиционните медии се превръщат все повече в пропаганден рупор. Когато журналистиката абдикира от мисията си да бъде \"постоянно работещ парламент\", както я нарича Йосиф Хербст, тогава се превръща в пиар инструмент на властта\", допълни Радев.По думите му никой преди 20 години не е допускал, че днес думите ще загубят битката с образа.\"Кой би допуснал, че след години истината ще се дави в море от фалшива информация, че бързината ще вземе превес над достоверността, че думите ще загубят битката с образа, че шарлатани ще наемат армии от полуграмотни тролове, с цел да дискердитират идеи и хора?\", запита реторично държавният глава.Радев каза още, че малцина са си представяли до каква степен интернет ще преобърне етиката на комуникация.Президентът бе изкушен да представи личния си опит като изтъкна пример от кариерата си на военен в щаб на НАТО. Там, по думите му, редом с център планиране и управление на военните операции е изграден център за планиране на информационните операции за следене на всички онлайн платформи, мрежи и телевизии. \"Огромен щаб обобщаваше тази информация и на момента предприемаше контраинформационни мерки. Познайте какво - информационният център беше по-голям от военния център\", изтъкна пред пионерите на българския уеб портал президенът.\"Войната в наше време се води все по-малко с бомби и ракети и все повече - с информация. Без градивната сила на информацията не можем да говорим за прогрес, но не трябва никога да забравяме, че информацията има огромен разрушителен ефект. Как ще я използваме зависи от нас\", категоричен бе държавният глава.", "date": "2018.04.25", "title": "Абдикацията на журналистиката я превръща в PR инструмент на властта, напомня Радев"}
{"url": "https://news.bg/society/protest-pred-vas-sreshtu-novata-tsena-na-biletcheto-za-gradskiya-transport-v-sofiya.html", "text": "Около 30 души се събраха на протест пред сградата на Върховния административен съд (ВАС) в София и се обявиха против .Веселин Кирев - координатор на Гражданската инициатива за обществен и релсов транспорт, заяви, че \"ние обжалвахме цената на билетчето, тъй като тя е необоснована и изкуствено наложена като политическо решение от страна на Столичния общински съвет\".Според Кирев \"новата\" цената не се базира на измерими и прозрачни характеристики. \"Нашата позиция за новата цена на билетчето от 1.60 лв. е, че тя е непрозрачна, непринципна и необективна\", обясни още Кирев.Запитан за какво според него се изразходват парите от увеличението на цената на билетчето, той коментира за news.bg, че новите автобуси, трамвай и тролейбуси всъщност са купени с пари от ЕС по ОП \"Околна среда и регионално развитие\", а не от приходите от увеличената цена. По думите му вследствие на въвеждането на новата цена пътниците в градския транспорт са намалели с между 10 и 20%.Попитан как ще коментира цената на билетчето за нощния транспорт в София Кирев отново заяви, че цената не е обоснована.Стана ясно и че от инициативата са обжалвали, която беше приета в СОС на 5 април. Наредбата, която според мнозина бетонира новата цена на билета от 1.60 лв., е била обжалвана още в деня на приемането ѝ.Пред news.bg Веселин Кирев заяви още, че в Столична община се използва външна юридическа помощ - наемат се частни адвокати, въпреки че СО има собствени юристконсулти.\"Ние имаме едно питане към кметът на СО Йорданка Фандъкова, на което вече нямаме отговор близо 1 година - на каква стойност и колко договора са сключени за външна юридическа помощ със Столична община\", отсече още Кирев.Припомняме, на 22 февруари 2017 година  за изменение и допълнение на Наредбата за реда и условията за пътуване с обществения градски транспорт на територията на Столична община. Мотивите на съда - липсата на обосновка за новата цена, най-вече икономическа обосновка. СОС и ЦГМ обаче обжалваха това решение, а .Припомняме обаче и че на 5 април тази година СОС прие . С нея на практика се \"бетонира\" новата цена на билетчето от 1.60 лв. Такава позиция изказаха столичните общински съветници Иво Божков, Марта Георгиева и заместник-председателят на СОС от групата на БСП Милка Христова. \"Става въпрос за това, че 2 години гражданите са карани да плащат тази цена от 1.60 лв., която вече на първа инстанция вече беше определена като административен произвол. А в момента гражданите, на които им се наложи да заведат дело срещу това решение на общинския съвет срещу тази цена, по странен начин са финтирани от общинския съвет, тъй като се приема 2 седмици преди делото на втора инстанция нова наредба, така че тяхната жалба да бъде безпредметна\", коментира на 5 април столичният общински съветник Марта Георгиева.", "date": "2018.04.25", "title": "Протест пред ВАС срещу \"новата\" цена на билетчето за градския транспорт в София"}
{"url": "https://news.bg/world/taynata-chastna-armiya-na-rusiya-v-siriya-e-razkrita.html", "text": "Тайната частна армия на Русия в Сирия е разкрита. Армията, подпомагаща сирийските правителствени сили на Башар Асад, използва военна база в Русия, съобщава \"Ройтерс\".Кремъл обяви, че нямат нищо общо с руските граждански полети в Сирия, но при три случая групи мъже бяха прехвърлени от Дамаск във военна база в Молкино, Краснодар.Молкино е в Югозападна Русия, където е базирана Десета руска бригада \"Специални сили\", според информация на сайта на Кремъл.Информацията за базата и полетите е рядко доказателство за тайна руска мисия в Сирия, която е извън обхвата на въздушните удари, обучаването на сирийски сили и малък контингент спецчасти, което се признава от Москва.На 14 февруари говорителят на Кремъл Дмитрий Песков заяви, че в Сирия може и да има руснаци, но \"те не са част от въоръжените сили на Руската федерация\". Той призова \"Ройтерс\" да се обърнат към военното министерство, когато беше запитан защо граждански полети в Сирия са с дестинация до военна база. Министерството не е коментирало информацията.Военнослужещ от бригадата беше запитан защо невоенен персонал влиза във военната база и той отговори: \"т\".Повече от 2000 руски наемници се бият в редиците на сирийските сили, според източници, включително и един наемник.Източниците поясниха, че наемниците са превозвани със сирийския авиопревозвач Cham Wings.Репортери на \"Ройтерс\" са засекли чартърен полет от Дамаск да каца на гражданско летище в Ростов на Дон на 17 април. Те са забелязали мъже да напускат терминала през изход, който е различен от използвания от обикновените пътници. Те са се качили на три автобуса на място, което предимно се използва от летищния персонал. Мъжете, облечени с цивилни дрехи, са били с голям багаж.Трите автобуса напуснали летището и се насочили на юг към село Молкино.Според репортер на \"Ройтерс\" автобусите са закарали мъже от летището до селото на 25 март и 6 април.Няколко роднини, приятели и лица, наемащи бойци, заявиха пред \"Ройтерс\", че руските наемници използват тренировъчен лагер в Молкино, откакто започна войната в Източна Украйна.", "date": "2018.04.25", "title": "Тайната частна армия на Русия в Сирия е разкрита"}
{"url": "https://news.bg/politics/kabinetat-otpusna-26-mln-lv-za-iztrebitelite-mig-29.html", "text": "Министрите от кабинета \"Борисов-3\" одобриха допълнителни разходи в размер до 26 млн. лв. по бюджета на Министерството на отбраната. Средствата са предвидени в централния бюджет за плащания по договори по рамковото споразумение с РСК \"МиГ\" за осигуряване на летателната годност на самолети МиГ-29, съобщиха от МС.Със сключването на договорите се създават необходимите условия ВВС да поддържат и развиват способности за контрол на въздухоплаването и за гарантиране на въздушния суверенитет на страната ни. Българската военна авиация ще може да прилага механизмите на колективната отбрана на НАТО и общата политика за сигурност и отбрана на Европейския съюз.По бюджета на МВР бяха одобрени 10 млн. лв. допълнителни разходи. Средствата са предвидени в централния бюджет за финансово обезпечаване на дейности, свързани с издаването на българските лични документи.Припомняме, на 21 март от РСК МиГ и българското военно министерство подписаха рамково споразумение за поддръжка и ремонт на 12 бойни и 3 учебно-бойни самолета МиГ-29. То е с 4-годишен срок на действие, уточниха от ведомството на Красимир Каракачанов.", "date": "2018.04.25", "title": "Кабинетът отпусна 26 млн. лв. за изтребителите МиГ-29"}
{"url": "https://news.bg/world/putin-zaobikalyaneto-na-saveta-za-sigurnost-na-oon-vodi-do-konflikti.html", "text": "Президентът на Русия Владимир Путин предупреди, че действията на държавите, които заобикалят Съвета за сигурност на ООН, \"водят до ескалиране на локални конфликти\", съобщават руски медии.Без да посочва конкретна държава, той разкритикува използването на военна сила и отказа да се влиза в дипломатически процес с цел уреждане на международни спорове.\"\", каза Путин.Той добави, че \"\".Русия е готова за тясно сътрудничество с международните партньори за разрешаване на конфликтите, поясни Путин.", "date": "2018.04.25", "title": "Путин: Заобикалянето на Съвета за сигурност на ООН води до конфликти"}
{"url": "https://news.bg/regions/politsai-predotvratiha-mele-mezhdu-dve-familii-v-rozino.html", "text": "Около 18.30 часа вчера на тел 112 и сигнализирано за голям скандал в село Розино, Карловско.Между две фамилии е възникнал спор, който те са започнали да разрешават с камъни и стъклени бутилки. Бил е използван и газов пистолет, с който са били произведени няколко изстрела във въздуха.Полицията от Карлово незабавно са отишли в селото и служителите на реда са успели да спрат разрастването на скандала към масов бой.Арестувани са 5-ма души. По първоначални данни, двама от тях са с леки телесни повреди. Наложена им е мярка за задържане до 24 часа.Газовото оръжие, с което е било стреляно, е иззето.Образувани са две досъдебни производства - за хулиганска проява и причинена телесна повреда по хулигански подбуди.", "date": "2018.04.25", "title": "Полицаи предотвратиха меле между две фамилии в Розино"}
{"url": "https://news.bg/crime/zaloviha-izmamnik-zalagal-v-sportni-saytove-s-chuzhdi-bankovi-karti.html", "text": "Служителите от сектор \"Икономическа полиция\" при Областната дирекция на МВР в Бургас неутрализираха измамник, който правил залози в спортни сайтове, използвайки данни от чужд платежен инструмент без съгласието на титуляра.Действията на полицията са предприети по неотложност. На 24 април, вторник, спецполицаите извършили претърсване в дома за 28-годишен мъж, заподозрян за използване на чужди банкови карти.В хода на обиска на апартамента на М. М., намиращ се в блок 40 на бургаския квартал \"Меден Рудник\", униформените намерили и иззели вещи и предмети, които имат отношение към извършено престъпление от лицето.Вследствие на действията е констатирано, че за периода от ноември 2017 година до края на март тази година М. М. е придобил и използвал данни от банковите карти на трима души. Мъжът правил неправомерни транзакции в интернет пространството - той залагал парични суми от картите на хората в спортни сайтове.И тримата \"ужилени\" също са жители на Бургас.Към момента се уточнява общата сума на направените залози.М. М. е задържан за срок до 24 часа с полицейска заповед. Работата по случая продължава.От дирекцията на МВР в Бургас припомнят, че от началото на годината са констатирани 4 случая, при който спрецполицаите неутрализират престъпление от вида \"злоупотреба с чужди платежни инструменти\".В началото на февруари бе установен 37-годишен бургазлия, който по аналогичен начин залагал пари от банковата карта на 60-годишен мъж без негово знание и съгласие. Друг 30-годишен бургазлия злоупотреби с данните от банковата карта на 59-годишен мъж, като извършените множество залози в интернет-сайтове бяха на обща стойност 2 500 лв.", "date": "2018.04.25", "title": "Заловиха измамник, залагал в спортни сайтове с чужди банкови карти"}
{"url": "https://news.bg/education/utvardiha-studentskite-taksi-za-uchebnata-2018-2019-godina.html", "text": "Министрите утвърдиха таксите за кандидатстване и обучение в държавните висши училища за учебната 2018/2019 година, съобщиха от Министерския съвет. Таксите са определени на базата на предложенията на академичните ръководства на висшите училища.Намаление на такси за студенти има само при СУ \"Св. Климент Охридски\". Те са с най-големи при специалностите от професионално направление \"Физически науки\" и за специалността \"Ядрена химия\".В редовна форма на обучение годишните такси са 200 лв. (при 750 лв. за настоящата учебна година), а в задочна форма на обучение са 100 лева (при 300 лева за тази година).В Софийския университет увеличават таксите за новоприети студенти в професионалните направления \"Администрация и управление\", \"Право\", \"Психология\", и \"Филология\". Увеличението за редовната форма на обучение е в границите 40-61 лв., а за задочна форма - 100-160 лв. Единствено в професионално направление \"Социални дейности\" се отчита по-голямо увеличение в задочната форма - 300 лв.Без промяна остават таксите за студенти в 17 държавни висши училища - Университет \"Проф. д-р Асен Златаров\" - Бургас, ШУ \"Епископ Константин Преславски\", ТУ - София, ТУ - Варна, УАСГ - София, МГУ - София, ЛТУ - София, МУ - София, МУ - Варна, УНСС, Икономически университет - Варна, НМА \"Проф. Панчо Владигеров\", НАТФИЗ \"Кр. Сарафов\", АМТИ - Пловдив, НСА, ВСУ \"Л. Каравелов\" и УниБИТ.В 16 висши училища се увеличават таксите за обучение в някои професионални направления средно с по 11,7 %.В ПУ \"Паисий Хилендарски\" се увеличават таксите с по 40 лв. във всички професионални направления, с изключение на тези в \"Администрация и управление\", \"Туризъм\", \"Икономика\" и направленията от природните науки, математика и информатика, както и техническите науки.Във ВТУ \"Св. Св. Кирил и Методий\" увеличението е с 50 лв. само за новоприети студенти в професионално направление \"Педагогика\" - редовна и задочна форма. В техническите университети увеличение има в Габрово - от 100 лв. до 240 лв. в редовна форма и до 30 лв. в задочна форма, а студентите в ХТМУ - София, ще плащат 50 лв. повече във всички професионални направления.В медицинските университети повишение на таксите има в Пловдив и в Плевен. За първия университет таксите се повишават с 250 лв. в направленията \"Медицина\", \"Фармация\" и \"Стоматология\" - за І курс редовна форма на обучение. При втория университет се наблюдава увеличение от 50 лв. до 100 лв. в различните професионални направления.От 6% до 8% е увеличението на таксите за всички специалности в РУ \"Ангел Кънчев\", с изключение на тези от социалните, стопански и правни науки. Увеличението в ЮЗУ \"Неофит Рилски\" е от 11 до 24 %.Сравнителният анализ на досегашните такси и предложенията на висшите училища за новата учебна година показва, че при девет държавни висши училища размерът на таксите за обучение на докторанти се увеличава средно с 13,1% (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.", "date": "2018.04.25", "title": "Утвърдиха студентските такси за учебната 2018/2019 година"}
{"url": "https://news.bg/world/ima-po-golyama-veroyatnost-da-bade-sklyuchena-sdelka-za-brekzit-vyarvat-v-london.html", "text": "Британският министър за Брекзит Дейвид Дейвис вярва, че има голяма вероятност Обединеното кралство да сключи споразумение за напускане на ЕС, отхвърляйки опасенията, че държавата може да излезе без сделка, информира \"Ройтерс\".Той подчерта пред депутати в парламентарна комисия, че е много малка вероятността преговорите да завършат без споразумение.Мисля, че има по-голяма вероятност да бъде сключена сделка, каза Дейвис пред депутатите.Министърът съобщи, че са предвидени няколко гласувания на финалното споразумение за напускане на ЕС, включително и преди гласуванията в Европейския парламент.Ако Камарата на общините отхвърли споразумението за Брекзит, преговорите ще се провалят, предупреди британският министър.Той обясни още, че правителството не възнамерява преговорите за търговията да продължават и през преходния период, като посочва период от октомври 2018 г. до март 2019 г.", "date": "2018.04.25", "title": "Има по-голяма вероятност да бъде сключена сделка за Брекзит, вярват в Лондон"}
{"url": "https://news.bg/int-politics/tramp-e-targovets-bez-kvalifikatsiya-za-mezhdunarodni-dogovori-smyata-rohani.html", "text": "Иранският президент Хасан Рохани изразява недоволство за американските и европейските дискусии по ядреното споразумение с Техеран и отхвърля Доналд Тръмп като \"търговец\", който няма квалификация да се справи със сложен международен договор, съобщава \"Ройтерс\".\"Те казват, че с определен лидер на европейска страна искат да вземат решение по седемстранно споразумение. За какво, с какво право\", коментира Рохани.\"Няма никакъв опит в политиката. Няма никакъв опит в прилагане на закона. Няма опит в международните договори. Как може един търговец, строител на сгради и кули да прави оценки за международни отношения\", допълва Рохани за Тръмп.Другите сили, подписали ядреното споразумението с Иран - Русия, Китай, Германия, Великобритания и Франция заявяват, че искат да запазят сделката. В опит да спаси сделката, Макрон предлага САЩ и Европа да блокират всяка иранска ядрена дейност до 2025 г., визирайки иранската програма за балистични ракети и да се създадат условия за политическо решение за Йемен, Сирия, Ирак и Ливан.Германският канцлер Ангела Меркел ще проведе разговори с Тръмп във Вашингтон по-късно тази седмицата.", "date": "2018.04.25", "title": "Тръмп е търговец без квалификация за международни договори, смята Рохани"}
{"url": "https://news.bg/world/kitay-izze-rekordno-za-stranata-kolichestvo-kokain.html", "text": "Китайската полиция иззе 1,3 тона кокаин от Южна Америка, обявиха властите, цитирани от АФП.В съобщение на полицията се подчертава, че това е \"най-голямото количество кокаин, конфискувано в страната\".Полицията в южния град Шънджън е задържала 10 души, предимно от Хонконг. Разследването е започнало през юли 2017 г.Според \"Синхуа\" наркотикът на улицата струва 1 милиард юана (160 милиона долара).Дрогата е от латиноамериканска страна, доставена на пристанище Шанвей.Не се съобщава дали наркотикът е бил предназначен за китайския пазар или друга страна, но кокаинът в Китай се употребява значително по-малко в сравнение с други наркотици.Доклад на правителството от 2017 г. разкрива, че в Китай има 2,5 милиона наркозависими, като 60% вземат синтетични наркотици, 38% използват опиати, а 1,4% прибягват до кокаин и марихуана.Кокаинът идва от Андите, но се вярва, че Китай е един от основните производители на синтетична дрога, включително опиати като фентанил, което е причина за наркокризата в САЩ, Канада и Австралия.", "date": "2018.04.25", "title": "Китай иззе рекордно за страната количество кокаин "}
{"url": "https://news.bg/crime/politseysko-nasilie-nad-nepalnoleten-v-pazardzhik.html", "text": "Родители от Пазарджик сигнализират, че спрямо 17-годишния им син е упражнено полицейско насилие, предаде БНР.Родителите са категорични, че непълнолетното момче е било пребито от униформени, след като било задържано за откраднат телефон.Момчето е възпитаник на езиковата гимназия в областния град. Той е задържан преди 3 дни, на 20 април. С него полицаите арестували и още двама него съученици.Действията на полицаите били по сигнал за откраднат телефон. Телефонът бил откраднат на 20 април, петък, около 11.30 часа. Тогава 18-годишен младеж информира полицията, че три момчета са го нападнали на улицата, започнали да го бият и му взели телефона.Към момента телефонът не е открит.\"Има белези от ударите. Суичърът, с който беше облечен, е целият в кръв. Вътре устата му е разцепена. Поискал е няколко пъти да се свърже с родителите си, защото е непълнолетен, пита за какво го задържат, пита за какво го бият - нищо. Това е просто страшно\", разказва майката на 17-годишния младеж.Версията на полицаите в Пазарджик обаче е различна - те отричат да е имало каквото и да било полицейско насилие.", "date": "2018.04.25", "title": "Полицейско насилие над непълнолетен в Пазарджик"}
{"url": "https://news.bg/crime/spetssadat-varna-na-prokuraturata-obvinenieto-sreshtu-rumen-ovcharov.html", "text": "Спецсъдът върна на прокуратурата делото срещу Румен Овчаров.Бившият енергиен министър е подсъдим за умишлена безстопанственост и длъжностно престъпление. Обвинението касае периода 2006-2007 година, когато Овчаров, според прокуртурта, не положил достатъчно контрол . Така настъпил щета за близо 9 млн.лв.Защитата на Овчаров, адв. Васил Василев оспорва  за командироване на прокурор за конкретно дело от Софийската градска прокуратура като незаконосъобразна и в нарушение на Закона за съдебната власт. Съдът обаче не счете претенциите на защитата за основателни. Адвокатът на подсъдимия Овчаров обаче декларира, че има и съществени процесуални нарушения, с което трябва да се прекрати наказателното производство и поиска обвинението да се върне на прокуратурата за отстраняване на процесуални грешки.Специализираният съд върна на прокуратурата обвинението с мотив, че има неясноти, заради които обвиняемият Овчаров нямало как да разбере в какво точно е обвинен. За да се организира адекватна защита, трябва да се уточнят редица дати в обвинителния акт.Ако бъде признат за виновен по първото обвинение Румен Овчаров може да получи присъда от 1 до 10 години и да бъде лишен от правото да заема определена държавна или обществена длъжност и да упражнява определена професия или дейност.Срещу бившия енергиен министър има и второто обвинение за периода от 31 март 2006 г. до 26 февруари 2007 г., което е за престъпление по служба при определянето на концесии на мините.Единият от прокурорите Михаела Райдовска отрече пред журналистите, че съдът е разбил обвинението. Тя посочи, че са вложени всички умения и знания от страна на прокуратурата в обвинителния акт.\"Съдът констатира определени нарушения, които намери за съществени и затова върна делото\", каза Райдовска. Те са категорични, че обвинителният акт отговаря на условията на разпоредбата на НПК и ще депозират своевременно протест.Румен Овчаров е обвиняем и по  заедно с бившия министър на икономиката и енергетиката от тройната коалиция Петър Димитров, бившия енергиен министър Делян Добрев от първия кабинет \"Борисов\", както и бившите шефове на НЕК Любомир Велков и Мардик Папазян. В края на 2016 г., дни преди да изтече давностният срок, Румен Овчаров беше обвинен, че в нарушение на Закона за обществените поръчки е допуснал подписването на споразумението между \"Националната електрическа компания\" (НЕК) и руската \"Атомстройекспорт\" (АСЕ) на 29 ноември 2006 г. ", "date": "2018.04.25", "title": "Спецсъдът върна на прокуратурата обвинението срещу Румен Овчаров"}
{"url": "https://news.bg/int-politics/es-prizova-iran-i-rusiya-da-okazhat-natisk-na-siriya.html", "text": "Европейският съюз призовава Русия и Иран да окажат натиск на Дамаск за мирни преговори и опит да се сложи край на гражданската война в страната, обяви върховният представител на ЕС по въпросите на външните работи и политиката на сигурност Федерика Могерини в Брюксел.\"Нуждаем се от Русия и Иран да упражнят натиск върху Дамаск и Сирия да приеме да седне на масата под егидата на ООН. Ние вярваме, че единственият устойчив мир за Сирия е свързан с политически процеси под егидата на ООН\", коментира Могерини.По-рано днес Владимир Путин коментира, че страните, които заобикалят Съвета за сигурност на ООН, \"водят до ескалация на местни конфликти\".", "date": "2018.04.25", "title": "ЕС призова Иран и Русия да окажат натиск на Сирия"}
{"url": "https://news.bg/world/rusiya-potvardi-dostavya-pvo-na-siriya.html", "text": "Русия планира да достави нови системи за противовъздушна отбрана на Сирия в близко бъдеще, съобщава РИА Новости, позовавайки се на военното министерство на руската държава, предаде \"Ройтерс\".През последните дни високопоставени източници съобщиха, че Русия се очаква скоро да предостави на режима на сирийския президент Башар Асад системи за противовъздушна отбрана С-300 \"Фаворит\" въпреки противопоставянето на Израел и Запада.Министерството добави, че планира да изучи американска ракета \"Томахоук\", която сирийските сили са иззели след наскоро проведената атака, за да подобри руските ракети.Преди близо две седмици САЩ, Франция и Великобритания нанесоха удари по обекти на сирийската армия, след като обвиниха Дамаск, че използва химически оръжия по цивилни.По-рано тази седмица военният министър на Израел Авигдор Либерман предупреди, че Тел Авив може да удари руските системи С-300 в Сирия, ако бъдат използвани срещу еврейската държава.", "date": "2018.04.25", "title": "Русия потвърди: Доставя ПВО на Сирия"}
{"url": "https://news.bg/politics/bhk-vlastta-ostana-gluha-za-pravata-na-choveka-prez-2017-g.html", "text": "\"Като цяло 2017 г. бе година на застой в защита на правата на човека и на влошаване на ситуацията в няколко основи сфери. Властите и публичната сфера в България останаха глухи към правата на човека, а българското общество, представляващо уязвимите групи от населението, не успя да предизвика тяхната загриженост\".С тези думи председателят на Българския хелзинкски комитет (БХК) Красимир Кънев представи доклада за правата на човека в България за отминалата 2017 г.По думите му през 2017 г. в медиите се е създала една неблагоприятна кампания на лъжи и фалшификации по отношение на Истанбулската конвенция. \"Тези фактори повлияха съществено върху посоката на държавната политика спрямо най-уязвимите групи в обществото ни - жени, хора с увреждания, етнически и религиозни малцинства\", констатира Кънев.Диляна Ангелова, изследовател в отдел \"Мониторинг и изследвания\" в БХК припомни, че ратификацията на Истанбулската конвенция е предизвикала голям скандал в края на миналата година, въпреки че конвенцията гарантира най-високите стандарти за превенция и защита на насилие срещу жени.Според проучване на съдебна практика по дела за убийства през 2017 г. са били постановени 29 присъди по дела за умишлени убийства, опити за убийства и причинена смърт по непредпазливост вследствие на умишлено нанесена телесна повреда на жени над 14-годишна възраст.\"Подсъдимите по 27 от делата, или в 93% от случаите, са били мъже, като в 44,4% от случаите убийствата или опитите за убийства са извършени от настоящия или бившия партньор на жертвата\", каза Ангелова.Според нея \"Неприемането на т.нар. Истанбулска конвенция представлява сериозен регрес в сферата на правата на жените\". България е на едно от последните места по съобщаване и гласност на насилието над жени, каза тя без да уточнява как конвенцията би променила тези факти.От БХК заявиха, че през 2018 година ще представят още по-категорично насилствената смърт над жените, за която липсва статистика.Красимир Кънев засегна и темата за положението в България с принудителните евикции (предимно разрушаването на постройки в ромските гета). Според анализаторите от БХК ситуацията отчасти се е влошила и заради расистки подстрекателства, имащи за източник или намиращи подкрепа сред крайните националисти, които участват в правителството.За поредна година не се предприемат никакви стъпки от Европейския съд по правата на човека по случаи с принудително разрушаване на домове на роми. \"Много от засегнатите лица са от Асеновград и кв. \"Орландовци\", заяви шефът на БХК.Яна Тавание, директор \"Кампании\" в БХК, представи анализа в областта на свободата на словото. Според нейния доклад в България фалшивите новини заемат водещо място в живота на хората.\"В годишното онлайн изследване за свободата на словото у нас, проведено от Асоциацията на европейските журналисти - България (АЕЖ-България) през 2017 г., взеха участие рекорден брой журналисти от цялата страна - 200\", констатира Тавание. Тя посочи, че от тях 42,4% оцениха свободата на словото в България като \"лоша\", 27,8% дадоха оценка \"много лоша\", 25,3% - \"задоволителна\", и едва 4,5% - \"добра\", се казва в доклада.Според нея, други 40% от анкетираните определят \"разпространението на клевети\" срещу журналисти и медии като начин за намеса в журналистическата работа и средство за дискредитиране. \"Двама от всеки трима участници в анкетата заявяват, че знаят за случаи на оказван натиск върху техен колега, докато други 92% вярват, че намесата върху работата на журналистите е често срещано явление\", посочи тя.Политическият натиск, според над 75% от анкетираните, е най-често срещан в българските медии. Той е следван от икономическия (61,6%). След това е натиска от рекламодатели (58,1%), административния натиск на държавно и общинско ниво (43%) и заплахите от криминални групировки (13,1%).Формите на натиск върху журналистическата работа включват разпространението на клевети, посочено от над 41% от респондентите, изнудването (35,9%), съдебното преследване (29,3%), физическите заплахи (13,1%) и онлайн тормозът (11%).Ето и резюме на годишния доклад на БХК за правата на човека в България през 2017 г.", "date": "2018.04.25", "title": "БХК: Властта остана глуха за правата на човека през 2017 г."}
{"url": "https://news.bg/int-politics/es-i-mogerini-podkrepyat-iranskata-yadrena-sdelka-kakvato-e.html", "text": "Настоящата сделка с Иран работи ефективно, пази Техеран от разработване на ядрени оръжия и трябва да бъде запазена в бъдеще, заяви Федерика Могерини, съобщава АП.Могерини прави своето изявление, след като Доналд Тръмп отново показа неудовлетвореност от международното споразумение по време на пресконференция с френския президент Еманюел Макрон.Макрон настоява, че сделка не трябва да се прекратява, без да има ясна визия и път към бъдещето, но коментира след разговорите с Тръмп, че може да има начин да се премине към \"ново споразумение\", базирано на съществуващото. Всички държави от ЕС искат САЩ да останат в споразумението.За Тръмп сделката е \"безумна\" и \"смешна\", въпреки че отказва да съобщи дали ще оттегли САЩ до 12-и май. Германия, която е част от споразумението, заедно с Иран, САЩ, Русия, Китай, Великобритания и Франция, застана зад позицията на Могерини. \"Искаме да го запазим и искаме САЩ да останат в това споразумение след 12 май\", заяви германският външен министър Хайко Маас.Тръмп заяви, че ключов недостатък в споразумението е неуспехът да се справи с балистичните ракети и дейностите на Иран в Йемен и Сирия.ЕС счита, че това са съвсем отделни въпроси.", "date": "2018.04.25", "title": "ЕС и Могерини подкрепят иранската ядрена сделка каквато е"}
{"url": "https://news.bg/economics/pomagat-na-api-za-vavezhdaneto-na-tol-sistemata.html", "text": "Правителството даде мандат на председателя на Управителния съвет на АПИ да подпише Споразумение за предоставяне на консултантски услуги за подпомагане на агенцията. АПИ ще получи помощ относно въвеждането на тол системата от Международната банка за възстановяване и развитие.Международната банка за възстановяване и развитие (МБВР) ще подпомага АПИ с експертизи за успешното изпълнение на проект \"Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)\".Споразумението между АПИ и МБВР предвижда определяне на обхвата на таксуваната тол мрежа, както и на тарифата. Също така се включва и преглед на цялата техническа документация на проекта, включително всички аспекти на проекта, планиране и внедряване, проектиране на системата, оперативни процедури, графици за изпитване и изпробване и доклади от изпитвания и изпробвания.Спрямо споразумението ще бъде направено тестване на системните компоненти и системи. Това ще се направи не само в България, но и на местата, където изпълнителят извършва разработки и извършва тестове в своите лаборатории.Предвижда се също подпомагане за структуриране на организация за опериране на системата, както и изграждане на капацитет на оператора и подобряване на капацитета и трансфер на знания, свързани с въвеждането на доставчиците на декларирани данни и националните доставчици на услуги.Дейностите по споразумението ще се изпълняват в рамките на националния бюджет след ратификация от Народното събрание.", "date": "2018.04.25", "title": "Помагат на АПИ за въвеждането на тол системата"}
{"url": "https://news.bg/world/ispaniya-konfiskuva-rekordni-9-tona-kokain-v-banani.html", "text": "Вътрешното министерство на Испания съобщи, че полицията е открила близо 9 тона кокаин, скрити в контейнер с банани от Колумбия, информира АП.Осведомителната агенция подчертава, че това е европейски рекорд за открито количество наркотици в един контейнер.Вътрешният министър Хуан Игнасио Соидо заяви, че шестима души са задържани, четирима в Испания и двама във френския град Лион, след като полицията и митническите власти са иззели 8,74 тона кокаин от кораб, акостирал в неделя в испанския пристанищен град Алхесирас.С доставените 101 милиона тона товари през 2017 г., пристанището е най-натовареното в Испания и основен пункт за кокаин към Европа. През януари властите конфискуваха 6 тона кокаин на същото пристанище.", "date": "2018.04.25", "title": "Испания конфискува рекордни 9 тона кокаин в банани"}
{"url": "https://news.bg/bulgaria/zasileni-merki-za-sigurnost-zaradi-macha-levski-tsska.html", "text": "Столичната дирекция на вътрешните работи предприема засилени мерки за охрана на обществения ред във връзка с предстоящото днес дерби между \"Левски\" и ЦСКА в столицата, предаде Дарик радио.Мачът започва в 18:30 часа на Националния стадион \"Васил Левски\". Припомняме, преди седмица при среща на двата отбора от агитката на \"Левски\" беше хвърлена бомбичка, която рани двама полицаи.На изградените контролно-пропускателни пунктове в района на стадиона полицаите ще проверяват всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.Униформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри.На стадиона вече са инсталирани камери с високо качество, които позволяват наблюдението на феновете във всички сектори, а записите от тях помагат за по-лесното идентифициране на нарушителите. Те са и първата стъпка от новите мерки срещу футболното хулиганство, предаде БНР. Според новите изисквания на УЕФА, на всеки вход на стадионите трябва да има такъв тип камери при международните мачовеАнгажимент по охраната на спортната среща тази вечер имат и частни охранителни фирми, чиято задача е да следят за опазване на реда на територията на стадиона по време на срещата. При дейността си те ще бъдат подпомагани от полицейски служители, които ще се намесват при необходимост.За да се избегне струпване на хора, от полицията приканват зрителите да се възползват от по-ранното отваряне на входовете на стадиона. Пропускането на посетители ще започне в 16:30 часа.Преди мача, по време и след приключването му полицейските служители ще следят за недопускане на инциденти на територията на града.", "date": "2018.04.25", "title": "Засилени мерки за сигурност заради мача Левски-ЦСКА"}
{"url": "https://news.bg/crime/shofyorkata-ot-am-trakiya-e-v-shok-i-pri-roditelite-si.html", "text": "Цвета Таскова, шофьорката обвинена за, вече е при родителите си. \"В психически шок е, трябва й време да се успокои\", коментира пред НоваТВ нейният адвокат Николай Кокинов, който е и бивш градски прокурор на София.\"Никой нормален човек не желае да се случи подобно нещо и неслучайно законът е квалифицирал това деяние като непредпазливо. По закон при всички случаи тя щеше да бъде освободена след месец и половина\", обясни адвокатът.Има само оглед на автомобила и тепърва предстои да бъдат направени експертизи, допълни Кокинов.\"На този етап единственото, което е сигурно, е, че Цвета Таскова е предприела изпреварване на автобуса. Предполагам, че е твърде вероятно да има и някаква форма на съпричиняване, тъй като 1200-килограмов автомобил трудно може да изтласка 12-тонен автобус от пътя само при един лек удар. Тепърва тези факти ще бъдат изяснявани от разследване. Твърде вероятно е и шофьорът на автобуса да е реагирал неадекватно и да е извил волана инстинктивно надясно. Засега обаче това са само предположения\", коментира Кокинов.Той лично е видял автобуса, минавайки случайно по АМ \"Тракия\" малко след катастрофата и вижда преобърнатия автобус. \"По една случайност минавах на местопроизществието на АМ Тракия и видях автобуса с извити надясно гуми\", допълни адвокатът.\"Смятам, че вероятно и тя по някакъв начин е закачила автобуса, но и водачът на автобуса инстинктивно е реагирал и е навил волана надясно\", коментира Кокинов и пред БТВ.Той обясни, че Таскова е предприела изпреварване, след което споменът ѝ е неясен. \"Автоекспертите ще кажат дали е изгубила контрол. Делото е в много ранна фаза, тепърва ще се изготвят автотехнически експертизи. Единственото налично досега е един оглед на автомобила, който удостоверява, че той е технически изправен, за колкото кратко време са могли да го прегледат\".\"Това е почтено трудово момиче от почтено семейство. По какъв начин ще се укрие? Тя е човек на заплата, не е категорията на хора, разполагащи с много пари и с желание за бягство от правосъдието. Тя винаги е заявявала, че ще понесе каквато и санкция да ѝ определят, ако я признаят за виновна, но да не забравяме, че все пак има презумпция за невиновност\", допълни адвокатът.", "date": "2018.04.25", "title": "Шофьорката от АМ \"Тракия\" е в шок и при родителите си"}
{"url": "https://news.bg/crime/tsatsarov-ivancheva-tryabvashe-da-prisastva-na-deystviyata-po-razsledvaneto.html", "text": "Кметицата на столичния район \"Младост\" Десислава Иванчева е трябвало да присъства на всички действия по разследването при задържането ѝ - извършения оглед и претърсването на автомобила ѝ. Това заяви пред Нова главният прокурор Сотир Цацаров във връзка с \"Няма арест, който да не е унизителен\", посочи Цацаров. По думите му властите не са преминали каквато и да е граница при ареста на кмета на \"Младост\".Според главният прокурор прокуратурата е направила всичко възможно, за да изпълни задълженията си, които произтичат от закона. \"Колегите ми си свършиха работата и аз стоя зад тях\", убеден е Цацаров.Обвинител номер 1 заяви и че не може да има раздор между властите около този случай - както изпълнителната власт не може да се намесва в правомощията на съдебната власт, в това число и прокуратурата, така съдебната власт не може да се намесва в правомощията на изпълнителната власт.", "date": "2018.04.25", "title": "Цацаров: Иванчева трябваше да присъства на действията по разследването"}
{"url": "https://news.bg/crime/bez-koruptsiya-v-dai-ako-vzimat-protsent-ot-globite-kato-nap.html", "text": "\"Трябва да говорим за превенцията как да не стигаме до такива случаи и какви са предпоставките, за да има толкова дребна корупция в тази администрация. Неколкократно съм казвал, че докато тази агенция няма характера и принципа на работата на НАП, няма как да работи ефективно и корупцията да престане\", коментира пред НоваТВ Красимир Лалов, председател на Националното сдружение на превозвачите.Във връзка с ДАИ, той коментира, че , кметът Иванчева е като пионерче. \"В момента, в който НАП направиха така, че служителите получават процент от наложените глоби, корупцията моментално изчезна. Хората имат мотивация и нямат нуждата да търсят други методи за получаване на допълнително средства\", допълни Лалов.\"В Благоевград стават често такива неща, проблемът седи отдавна, някой пази тези хора\", обясни пред БТВ Йонко Иванов, председател на Съюза по автомото подготовка. Служителите в ДАИ работят с много ниски заплати, ръководството не прави нищо, за да ги обезпечи, има \"нещо сбъркано и нещата трябва да се анализират\", коментира бившият шеф на ДАИ-София Кънчо Димитров.\"Тоест те работят при едни много ниски заплати. Това е предпоставка, която поражда корупция. Да, всеки е виновен за това, което е направил, но за да са така масово нещата, трябва да търсим там причината. Хора, които са били арестувани, биват възстановявани на работа и реабилитирани. Не може хора с повдигнати обвинения да ти работят. Какъв е моралът, какъв пример даваме\", допълни Димитров.Миналата година служителите с излъгани, че ще им бъдат вдигнати заплатите с 30 %, \"един началник на отдел не си назначава хората\" и трябва да работи с тях без да ги познава, добави бившият шеф на ДАИ-София.\"И прожекторите се палнаха - виждаме, че някой \"свети като елха\", други ги извеждат масово. Знаете ли какво ще стане, аз знам - ще ги натиснат да започнат да се топят един друг и ако някой проговори малко повече, все някой трябва да опере пешкира в цялата тази история. И след една седмица ще ги пуснат отново\", обясни Иванов.\"Аз съм близко до мисълта, че и министърът, и зам.-министърът са в течение на всичко това, което става, и то става с тяхното желание да се спрат тези корупционни практики, иначе би било немислимо някой да пипа в тяхната служба\", коментира председателят на Съюза по автомото подготовка.Вчера, главният прокурор Сотир Цацаров обясни, че е доволен от . Допълни, че от доста време се е работело за подкупните служители.Темата с ДАИ коментираха пред БНТ и бившият директор на КАТ Алекси Стратиев и автоинструкторът Красимир Георгиев. \"Това вече не е новина, тъй като на определен период се случва, било тези, които контролират на пътя, било кандидат водачите, било прегледите. Дейността е такава, че е свързана веднъж с много глоби и втори път с безкрайно много детайли от изискванията, които се налагат, както и контролът от тези, които контролират. Отгоре-надолу пирамидата трябва да работи ефективно\", обясни Стратиев.\"Така е направена нормативната уредба, там е заложен този момент. Ако на мен ми дават 400-500, нека да са 600 лв...и съм се прибрал вкъщи, дошъл е ЧЕЗ и ми е откачил тока, защото не съм го платил, на другия ден такива нарушения ще ви намеря, че да си изкарам парите, за да си платя тока\", допълни Георгиев. ", "date": "2018.04.25", "title": "Без корупция в ДАИ, ако взимат процент от глобите като НАП"}
{"url": "https://news.bg/crime/nyama-predpostavki-za-ekstradiraneto-na-zhelyaz-andreev-spored-tsatsarov.html", "text": "Няма предпоставки за екстрадирането на Желяз Андреев в САЩ. Това заяви пред Нова главният прокурор Сотир Цацаров. По думите му това се отнася и за останалите български граждани, които са замесени в случая.Според Цацаров прокуратурата проявява необходимото разбиране по случая, а резултатите ще бъдат обявени по-късно, когато се постигне окончателно съгласие между двете страни.\"Веднага след определението на Окръжен съд Добрич заявих, че нашето предложение е по силата на чл. 20 от Договора за екстрадиция между двете страни да започнат консултации. От вчера тези консултации са факт. В тях участваха представители на Министерството на правосъдието и на Върховната прокуратура от наша страна и съответно на Държавния департамент на прокуратурата на Флорида от американска страна. Не са налице предпоставките на договора за временно задържане. Казано по друг начин, няма неотложен случай, както е в текста по самия договор. Аз мисля, че по това имаме необходимото разбиране. Но резултатите ще бъдат обявени малко по-късно\", обясни Цацаров.Цацаров коментира и че няма нужда българите да бъдат арестувани. По думите му в конкретния случай процедурата по временния арест ще бъде избегната, докато дойдат документите за самата екстрадиция. \"Българската прокуратура няма да пристъпи към задържане на лицата\", категоричен бе главният прокурор.По-сложно ставало, когато пристигнат документите за екстрадиция. Според Цацаров ако САЩ действително предяви молби за екстрадиция, нещата ще станат по-сложни, защото ще започне екстрадиционно производство и тогава прокуратурата ще трябва да внесе искания в съда. Тогава важна ще бъде позицията на прокуратурата по случая, допълни Цацаров.Все пак главният прокурор обясни и че с оглед на обвиненията и изискванията за двойна наказуемост, няма на лице предпоставки за екстрадиция българските граждани в САЩ.Припомняме, 29-годишният българин  от родната полиция след искане на прокуратурата в Маями, САЩ, по обвинение, че е нарушил ембаргото за търговия със Сирия. Разследването по случая, което тече във щата Флорида, е и срещу други 4 българи, работили в сферата на аутсорсинга. Властите в , за да се изправи пред съда. Вчера, 11 април, правосъдният министър Цецка Цачева заяви, че по силата на договора за екстрадиция между България и САЩ . Малко след това Окръжната прокуратура в Добрич поиска мъжът да бъде . Окръжният съд в Добрич обаче .Междувременно стана ясно, че докато Желяз е бил в ареста на него му е . На 12 април, четвъртък, беше разпространена информация, че властите  - колега на Желяз Андреев. Случаят бързо се разчу и предизвика силна обществена реакция в защита на българина. Организираха се , както и . Всичките граждански инициативи са под наслов \"Да спрем екстрадирането на Желяз Андреев!\"Премиерът Бойко Борисов не закъсня и разпореди на . Малко след това външният ни министър Екатерина Захариева покани на среща американския посланик в България Ерик Рубин. Посланикът ни в САЩ Тихомир Стойчев също поиска спешно да бъде приет от заместник държавния секретар за Европа Матю Палмър за изясняване на исканията на американската страна.Няколко часа по-късно стана ясно, че от . Във връзка с казуса главният прокурор Сотир Цацаров свика извънреден брифинг, на който заяви, че лично е наредил . Цацаров допълни, че от една страна България е длъжна да изпълни международния договор. В случая обаче били налице действия, които могат да доведат до необосновано засягане на правата на българските граждани.Малко след това темата коментира и . Тя също ще обсъди казуса с посланика на САЩ у нас Ерик Рубин.", "date": "2018.04.25", "title": "Няма предпоставки за екстрадирането на Желяз Андреев според Цацаров"}
{"url": "https://news.bg/regions/do-nedelya-promenyat-dvizhenieto-v-stolitsata-za-evropredsedatelstvoto-i-remonti.html", "text": "Организация на движението във връзка със събитие на българското председателство на Съвета на ЕС. От 20 часа на 25 април до приключване на мероприятието на 28 април се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: на ул. \"Доспат\" между бул. \"Витоша\" и ул. \"Баба Неделя\"; на ул. \"Баба Неделя\"; на ул. \"Д-р Христо Стамболски\".От 7 часа до приключване на мероприятието на 26 април, от 7 часа до приключване на мероприятието на 27 април и от 7 часа до приключване на мероприятието на 28 април се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел \"Пътна полиция\" при СДВР, както следва: по ул. \"Доспат\" между бул. \"Витоша\" и ул. \"Баба Неделя\"; по ул. \"Баба Неделя\"; по ул. \"Д-р Христо Стамболски\".Столична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища за горепосочените време и места.Организация на движението за извършване на ремонт по релсовия път на трамваини линии №10 и 11 - На 28 април (събота) от 8 до 16 часа - в участъка от площад \"Журналист\" до площад \"Велчова завера\" по маршрута на трамвайна линия № 10 ще бъде извършен текущ ремонт. Във връзка с това се предвижда временна организация на движението:От 5 до 16 часа на 28 април (събота) - трамвайна линия № 10 скъсява маршрута си и ще се движи от ж.к. \"Западен парк\" до площад \"Журналист\".Разкрива се временна автобусна линия № 10-ТМ с маршрут: от крайна станция \"Зоопарка\" по ул. \"Сребърна\", надясно по бул. \"Черни връх\", надясно по бул. \"Джеймс Баучър\"до крайна спирка с код 1572 \"Семинарията\" за трамвайна линия № 10. След спирката автобусите завиват надясно по западното пътно платно на ул. \"Стоян Михайловски\", обратен завой след разделителната ивица, източно пътно платно, наляво по бул. \"Джеймс Баучър\" до спирка с код 1571 \"Семинарията\" за трамвайна линия № 10 - начална, бул. \"Джеймз Баучер\", бул. \"Черни връх\" и по ул. \"Сребърна\" до Зоопарка.От 5 до 16 часа на 29 април (неделя) - трамвайна линия № 11 ще се движи (в посока кв. \"Илиянци\"): от кв. \"Княжево\" по маршрута си до кръстовище бул. \"Александър Стамболийски\" - бул. \"Константин Величков\", надясно по бул. \"Александър Стамболийски\", през площад \"Възраждане\" по маршрута на трамвайна линия № 3, бул. \"Христо Ботев\", Централна ж.п. гара София, бул. \"Княгиня Мария Луиза\" и през транспортен подлез \"Надежда\" по маршрута си до кв. \"Илиянци\" двупосочно. След 16:00 часа движението да се възстанови по постоянния маришрут.Организация на движението за заснемане на филм: От 19 до 23 часа на 25 април и от 7 до 19. часа на 26 април се забранява престоят и паркирането на пътни превозни средства, с изключение на автомобилите на снимачния екип на ул. \"Васил Стефанов\" между бул. \"България\" и ул. \"Спас Соколов\".Днес екипи на Столичния инспекторат ще чистят графити от фасади на обществени сгради. В 12.30 часа екипът ще почиства колоните на храма \"Свети Седмочисленици\". За почистването им се използва щадяща за природата технология. Дейностите са част от кампанията за пролетно почистване на София.", "date": "2018.04.25", "title": "До неделя променят движението в столицата за европредседателството и ремонти "}
{"url": "https://news.bg/society/meteorolozite-na-ban-protestirat.html", "text": "Националният институт по метеорология и хидрология (НИМХ) към Българската академия на науките (БАН) протестира.Според служителите на метеорологичния институт е налице несправедливо разпределение на бюджетната субсидия за 2018 година от страна на Общото събрание на БАН.Според метеоролозите на БАН това застрашава функционирането на националната хидро-метеорологична служба.Протестното съобщение на учените от НИМХ е публикувано на сайта на института.", "date": "2018.04.25", "title": "Метеоролозите на БАН протестират"}
{"url": "https://news.bg/crime/sashtestveni-protsesualni-narusheniya-vidya-zashtitata-na-rumen-ovcharov.html", "text": "Специализираният наказателен съд даде ход на разпоредителното заседание срещу бившия министър на енергетиката Румен Овчаров, който е обвинен за умишлена безстопанственост и за длъжностно престъпление. Спрямо подсъдимия Овчаров е взета мярка за неотклонение \"подписка\".В хода на заседанието защитата на Овчаров заяви пред съда, че заповедта на главния прокурор за командироване на прокурор за конкретно дело от Софийската градска прокуратура е незаконосъобразна и в нарушение на Закона за съдебната власт.От своя страна държавното обвинение коментира пред магистратите, че незаконосъобразното представителство на командирования прокурор може да се обжалва в срок от една седмица пред Софийския апелативен съд.Съдът счете, че претенциите на защитата за отстраняване на прокурора от Софийската градска прокуратура е неоснователно и не уважи мотивите на адвоката на подсъдимия Овчаров.Според прокуратурата делото трябва да бъде насрочено за открито съдебно заседание, за да могат да присъстват всички лица, които са посочени в обвинителния акт. От обвинението допълниха, че не са допуснати съществени процесуални нарушения в досъдебното производство и няма основания делото да се гледа пред закрити врата.Адвокатът на подсъдимия Овчаров пък декларира пред съда, че има съществени процесуални нарушения, с което трябва да се прекрати наказателното производство и да се върне на прокуратурата за отстраняване на процесуални грешки.Припомняме, бившият министър на енергетиката в кабинета \"Станишев\" Румен Овчаров е обвинен за това, че в периода от 09 юни 2006 г. до 18 юли 2007 г. в София, в качеството си на министър на икономиката и енергетиката, не е упражнил достатъчно контрол. Тогава той е представлявал орган, упражняващ правата на държавата в еднолично търговско дружество със 100 % държавно участие \"Мини Бобов дол\" ЕАД.В резултат на не упражнения контрол са последвали значителни щети за \"Мини Бобов дол\" ЕАД в общ размер 8 940 231,47 лева. Престъплението е в особено големи размери и представлява особено тежък случай.Второто обвинение спрямо Овчаров е за това, че в периода от 31 март 2006 г. до 26 февруари 2007 г. като министър на икономиката и енергетиката е надвишил властта си и е нарушил служебните си задължения. Целта му, според държавното обвинение, е да набави облага за частно дружество.Облагата се изразява в осигуряване на възможност за добив на подземни богатства, изключителна държавна собственост. От това са настъпили немаловажни вредни последици за \"Мини Бобов дол\" ЕАД и Българската държава.Ако бъде признат за виновен по първото обвинение Румен Овчаров може да отиде в затвора от 1 до 10 години и да бъде лишен от правото да заема определена държавна или обществена длъжност и да упражнява определена професия или дейност.За второто обвинение се предвижда лишаване от свобода от 3 до 10 години, както и лишаване от право да се заема определена държавна или обществена длъжност, уточниха от прокуратурата.", "date": "2018.04.25", "title": "Съществени процесуални нарушения видя защитата на Румен Овчаров"}
{"url": "https://news.bg/society/danachnite-prodalzhavat-s-protestite-zaradi-strukturni-promeni.html", "text": "На 26 април Синдикалната организация на КТ \"Подкрепа\" и Независимият синдикат на служителите от НАП продължават протестните си действия, поради отказа на изпълнителния директор Галя Димитрова да участва в преговорите за постигане на споразумение за структурни промени в отдел \"Оперативен контрол\" и НАП като цяло.Утре от 17 и 30 часа двете синдикални организации ще проведат протестен митинг-шествие с маршрут: от ул. \"Аксаков\" 21-31, по ул. \"Шишман\", пл. \"Народно събрание\", ул. \"Московска\", ул. \"Дунав\", по бул. \"Дондуков\" до сградата на ЦУ на НАП.Припомняме, на 16 април, имаше протест на данъчни служители. Повод за недоволството им е предвиденото съкращение на около 300 данъчни служители. да започне преговори за постигане на споразумение за структурните промени. Настояват, докато не се подпише удовлетворяващо страните споразумение, да не се предприемат действия по съкращаване на кадри от НАП.Същият ден, финансовият министър Владислав Горанов обяви, че съкращения в щата на Националната агенция за приходите (НАП) няма да има. Т\"Промените засягат 3% от служителите на НАП, като числеността на отдел \"Фискален контрол\" ще бъде увеличена с числеността на отдел \"Оперативен контрол\", поясни министърът.", "date": "2018.04.25", "title": "Данъчните продължават с протестите заради структурни промени"}
{"url": "https://news.bg/crime/politsai-startirat-kampaniya-ne-na-nasilieto-na-stadionite.html", "text": "Във връзка с възникналият , при който пострадаха двама служители на реда, Синдикална федерация на служителите в МВР (СФСМВР) стартира кампания под надслов \"Не на насилието на стадионите\".Стартът на кампанията ще бъде даден на предстоящата днес поредна среща от полуфиналите на Купата на България между отборите на ЦСКА и Левски.По време на срещата служителите на реда, които я охраняват, ще носят върху униформите си специално изготвени за кампанията стикери.В своя позиция, разпространена сред медиите преди седмица, СФСМВР заяви необходимостта от предприемане на спешни мерки за гарантиране физическата неприкосновеност на полицаите и налагане на по-строги санкции спрямо всички лица, демонстриращи агресия спрямо органите на реда.Стикерът, който ще носят униформените служители ще изглежда така: Състоянието на  се подобрява. , заяви вчера министърът на вътрешните работи Валентин Радев.Министърът обяви и че България не е най-футболната държава в света и трябва да вземем пример от такива държави по отношението на охраняването на футболни срещи.Припомняме, вчера, 23 април да не освободи 25-годишния Исаев срещу по-лека мярка за неотклонение. Така обвиненият за хвърлената бомбичка остана за постоянно в ареста.По-рано днес адвокатът на задържания Исаев заяви, че клиентът му иска да сключи споразумение с прокуратурата и да бъде .", "date": "2018.04.25", "title": "Полицаи стартират кампания - \"не на насилието на стадионите\""}
{"url": "https://news.bg/crime/otkradnaha-blizo-100-hil-lv-ot-plevenski-bankomat.html", "text": "Откраднати са близо 100 хил. лв. от плевенски банкомат в квартал \"Сторгозия\".Банкоматът е отворен с техническо средство и не е разбиван, съобщава БНР.Случаят се разследва, а обирът е станал в понеделник, обяснява говорителят на прокуратурата в града Рени Кирилова.", "date": "2018.04.25", "title": "Откраднаха близо 100 хил. лв. от плевенски банкомат"}
{"url": "https://news.bg/crime/nyama-da-ima-oshte-aresti-po-sluchaya-s-zhelyaz-uveri-tsatsarov.html", "text": "Започнаха консултациите между представителите на Министерство на правосъдието и САЩ във връзка с исканията за екстрадиция на Желяз Андреев и още четирима български граждани.Това каза на брифинг главният прокурор Сотир Цацаров след среща в Министерски съвет с посланика на САЩ Ерик Рубин. В срещата при премиера участва и правосъдният министър Цецка Цачева.Главният прокурор Сотир Цацаров заяви: \"Започнаха консултациите съобразно член 20 от Договора между България и САЩ за екстрадиция. Консултациите са водени от една страна от представители на Държавния департамент по правосъдие и американски прокурори и представители на Министерство на правосъдието и прокурори от ВКП. Първият резултат е налице\", заяви Цацаров.Той посочи, че съобразно действащия договор в неотложни случаи всяка от водещите страни може да поиска временно задържане за срок от 60 дни. \"Към настоящия момент такова задържане е било поискано по отношение на българския гражданин Желяз Андреев и то е било отказано от Добричкия окръжен съд. В същото време на същите основания за още 4 български граждани такова искане е направено и към настоящия момент прокуратурата не е пристъпила към неговото изпълнение\". По думите на Цацаров американската страна ще приеме, че случаят с Желяз Андреев и останалите български граждани не е неотложен. Няма да се пристъпва към арести.Цацаров коментира, че в определен срок при така направените вече искания, би следвало да пристигнат и искания за екстрадиция по същество със съответни придружаващи документи. \"За да сме съвсем открити пред американската страна, както в хода на консултациите, които са водени чрез видеоконференция, така и днес в разговорите изложихме всички свои съображения. Юридическите съображения са свързани с това, че по наше разбиране не са налице всички юридически предпоставки за екстрадиране на лицата. Казано по друг начин липсват изискуаемата по договора и съобразно закона за европейската заповед за арест двойна наказуемост. Липсват и предпоставките по силата, на които могат да бъдат предавани български граждани\", категоричен бе главният прокурор.Той бе категоричен, че ясно сме посочили, че шансове исканията за екстрадиция да бъдат уважени от българския съд са минимални.По думите му от страна на посланика на САЩ е налице разбиране и съвсем конструктивно отношение.Главният прокурор уточни, че България не поставя под каквото и да съмнение договора за екстрадиция със САЩ, \"но смятаме, че българските граждани трябва да бъдат максимално защитени\" от българското правосъдие.Темата коментира и правосъдният министър Цецка Цачева. Тя заяви, че на 22 и 23 май тази година, в рамките на Българското председателство на Съвета на ЕС, в София ще се проведе среща във формат ЕС - САЩ. Европейският съюз ще бъде представен от министрите на вътрешните работи и правосъдието. От САЩ се очаква в София да пристигне главният прокурор, който е и ръководител на Департамента по правосъдие.\"Удължаваме контактите, консултациите и диалога, така че да не се стигне до изпълнение на договора за екстрадиция, по причини, които главният прокурор вече сподели\", заяви Цачева.\"Считаме, че няма неотложност. Очакваме, след като вече има разбиране от страна на САЩ, да бъде и писмено изразено нежеланието за предварителен арест\", допълни правосъдният министър.Припомняме, 29-годишният българин  от родната полиция след искане на прокуратурата в Маями, САЩ, по обвинение, че е нарушил ембаргото за търговия със Сирия. Разследването по случая, което тече във щата Флорида, е и срещу други 4 българи, работили в сферата на аутсорсинга. Властите в , за да се изправи пред съда.Вчера, 11 април, правосъдният министър Цецка Цачева заяви, че по силата на договора за екстрадиция между България и САЩ . Малко след това Окръжната прокуратура в Добрич поиска мъжът да бъде .Окръжният съд в Добрич обаче .Междувременно стана ясно, че докато Желяз е бил в ареста на него му е .На 12 април, четвъртък, беше разпространена информация, че властите  - колега на Желяз Андреев.Случаят бързо се разчу и предизвика силна обществена реакция в защита на българина. Организираха се , както и . Всичките граждански инициативи са под наслов \"Да спрем екстрадирането на Желяз Андреев!\"Премиерът Бойко Борисов не закъсня и разпореди на . Малко след това външният ни министър Екатерина Захариева покани на среща американския посланик в България Ерик Рубин. Посланикът ни в САЩ Тихомир Стойчев също поиска спешно да бъде приет от заместник държавния секретар за Европа Матю Палмър за изясняване на исканията на американската страна. Няколко часа по-късно стана ясно, че от .Във връзка с казуса главният прокурор Сотир Цацаров свика извънреден брифинг, на който заяви, че лично е наредил . Цацаров допълни, че от една страна България е длъжна да изпълни международния договор. В случая обаче били налице действия, които могат да доведат до необосновано засягане на правата на българските граждани.Малко след това темата коментира и . Тя също ще обсъди казуса с посланика на САЩ у нас Ерик Рубин.", "date": "2018.04.25", "title": "Няма да има още арести по случая с Желяз, увери Цацаров"}
{"url": "https://news.bg/int-politics/sarbiya-iska-da-e-sledvashtiyat-chlen-na-es.html", "text": "Сръбският президент Александър Вучич обяви в Букурещ, че Сърбия иска да е следващият член на ЕС, съобщава Б92.\"Искаме още по-силна подкрепа от Букурещ, Атина и София по пътя към Европа. Бихме искали да станем следващата страна, която ще се присъедини към ЕС, без ваша подкрепа не можем да направим това\", обясни Вучич на пресконференция след среща с премиерите на Гърция, България и Румъния, Алексис Ципрас, Бойко Борисов и Виорица Дансила.Той допълни, че на 24 април са постигнати конкретни резултати и ще бъде създадена съвместна работна група, която ще участват министрите на транспорта и телекомуникациите на четирите страни.Вучич добави, че темата на дискусията е изграждането на пътища и други начини за финансиране и действия.", "date": "2018.04.25", "title": "Сърбия иска да е следващият член на ЕС "}
{"url": "https://news.bg/int-politics/rusiya-ochakva-sdelka-za-s-400-s-indiya.html", "text": "Русия очаква да подпише сделка с Индия за продажбата С-400, съобщава \"Ройтерс\".Федералната служба за военно-техническо сътрудничество на Русия заявява, че всички технически аспекти на договора са договорени и трябва да се вземе решение за цената.\"Смятам, че през текущата година ще подпишем съответния документ за договора\", коментира в интервю Дмитрий Шугаев, ръководител на Федералната служба за военно-техническо сътрудничество.", "date": "2018.04.25", "title": "Русия очаква сделка за С-400 с Индия  "}
{"url": "https://news.bg/politics/borisov-dovolen-ot-svivaneto-na-vanshniya-dalg.html", "text": "Трети сме в класацията по най-нисък външен дълг в Европа след Естония и Люксембург. Това обяви премиерът Бойко Борисов в началото на редовното правителственото заседание на кабинета \"Борисов-3\".\"Първо искам да ви благодаря, защото преди година слушахме как сме задължили държавата, как външният дълг расте, как поколения наред ще плащат. Излезе доклада на Евростат от 29 на 25,4 намалява външния дълг на България. Трети сме в класацията по най-нисък външен дълг в Европа след Естония и Люксембург. Люксембург има към 23%, но с това темпо, с което работи правителството, до края на годината ще го свалим до 20%, така че ще излезем втори. Сиреч, поколенията в България и сега са в тройката на отличниците по нисък външен дълг в Европа\", заяви Борисов.По думите му в номинални средства това е около 2,3 млрд. лв. по-малко задължения.Борисов посъветва финансовият министър, когато го питат за една година управление, да започва с намаляването на външния дълг с 2,3 млрд. лв.", "date": "2018.04.25", "title": "Борисов доволен от свиването на външния дълг"}
{"url": "https://news.bg/int-politics/talibanite-obyavyavat-proletna-ofanziva-othvarlyat-mirnite-pregovori.html", "text": "Талибаните обявяват началото на ежегодната си пролетна офанзива, отхвърлят предложението за мирни преговори от президента Ашраф Гани, но обещават да се съсредоточат върху американските сили в Афганистан.Обявяват кампанията \"Ал Кандак\", в чест на битка водена от пророка Мохамед в защита на Медина в ранните дни на исляма. В своето изявление талибаните отхвърлят мирните преговори като \"заговор\".\"Основното им усилие е да отклонят общественото мнение от незаконната чуждестранна окупация на страната, тъй като американците нямат сериозни или искрени намерения да сложат край на войната\", обясняват талибаните.За тях кампанията е реакция на по-агресивната военна стратегия на САЩ, приета миналата година, която има за цел да принуди бойците да влязат в  мирни преговори. \"Основната цел ще бъде американските нашественици и техните разузнавателни агенти. Техните вътрешни поддръжници ще бъдат разглеждани като второстепенна цел\", допълват талибаните.Хиляди американски войници са изпратени в Афганистан, за да подпомогнат обучението на армията, а на командирите е дадена по-голяма власт да извършат въздушни удари срещу бойците, което е обрат на предишната политика за поетапно оттегляне на американските сили.Както и в предишни години, талибаните обещават да защитят живота на цивилни граждани и не споменават самоубийствените атентати от началото на годината.Офанзиават очертава риск за парламентарните и областни избори, които се очаква да се проведат през октомври, започват усилията за регистриране на избиратели в отдалечени райони на Афганистан.Оценките за териториалния контрол на талибаните варират, но Пентагонът изчислява, че 56% от страната е под контрола на правителството.Според проучване на Би Би Си, бунтовниците са били активни в 70% от страната.", "date": "2018.04.25", "title": "Талибаните обявяват пролетна офанзива, отхвърлят мирните преговори"}
{"url": "https://news.bg/weather/letni-temperaturi-i-letni-buri.html", "text": "Днес метеорологичното време отново ще се разминава с календарното - топло, с летни температури и гръмотевични бури.През деня ще се развие купеста и купесто-дъждовна облачност. Очакват се краткотрайни превалявания, придружени с гръмотевици и временно усилване на вятъра.Максималните температури в по-голямата част от страната ще бъдат в интервала 26-31 градуса. Малко по-ниски ще са по Черноморието: 23-24 градуса.Минималните са между 9 и 14 градуса.", "date": "2018.04.25", "title": "Летни температури и летни бури"}
{"url": "https://news.bg/press/zasilvame-rabotata-po-savmestni-transportni-proekti-sas-sasedite-kevr-s-poveche-pravomoshtiya-arestat-na-ivancheva.html", "text": "Активността на България като страна, председателстваща ЕС, както и процесите на Балканите са сред водещите теми на вестниците в сряда.\"България, Гърция, Румъния трябва да направим всичко възможно с нашите братя да сме голямо семейство на Балканите. Това каза премиерът Бойко Борисов по време на пресконференция след Съвета за сътрудничество на високо равнище между Сърбия, България, Гърция и Румъния в Букурещ. По думите му, която и държава да има проблем на Балканите, той пряко рефлектира върху всички. \"Сама по себе си срещата, че продължава да се осъществяват на четирите държави, е една добра новина. Няма като Вишеградската четворка да правим декларации. Ние искаме дигитална инфраструктура, свързаност, пристанища и на двустранните си отношения, които имаме - вдигане на ръста на икономиката и съответно в тези сфери като култура и туризъм да напреднем\", заяви Борисов. \"Благодарен съм и с цялото си уважение се отнасям към това, което направи Жан-Клод Юнкер, министърът за външните работи Могерини, обикаляйки Западните Балкани. Същото прави и председателят Туск. Не можем да подминем и личната ангажираност на канцлера Меркел по въпроса\", поясни Борисов. Според него не са леки решенията, които Вучич трябва да взима. \"Без да преглътнем Косово, Босна и Херцеговина, не можем Балканите да вървим напред. Горд съм с политическия елит на Балканите\", допълни премиерът Борисов. \"Уверявам премиера Бойко Борисов в подкрепата на Румъния за целите на българското европредседателство. Това каза Виорика Дънчила, министър-председател на Румъния по време на пресконференция след Съвета за сътрудничество на високо равнище между Сърбия, България, Гърция и Румъния в Букурещ. \"Искам да поздравя президента Вучич. Оценявам ролята на Сърбия като фактор за стабилност в Западните Балкани и позитивната роля по отношение на сътрудничеството и помирението в региона. Искам да го уверя в нашата подкрепа в процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място\", заяви Дънчила. Тя отчете, че гръцкият премиер Алексис Ципрас е за първи път в Румъния. Тя поясни, че днес е дискутирано икономическото сътрудничество и определянето на конкретни проекти, които четирите държави могат съвместно да реализират, както и за формата 16 + Китай. \"Благодаря на премиерите на България, Гърция и Румъния за подкрепата по пътя ни към Европа, заяви от своя страна сръбският президент Александър Вучич. - Днес имаме конкретни разговори и изводите са, че ще създадем съвместна работна група, която ще бъде на транспортните и комуникационните ни министри, за да могат да конкретизират проектите, които дискутирахме днес. Трябва да работим изключително бързо\", заяви той. Вучич поясни, че Сърбия има увеличен стокообмен с Румъния, България и Гърция и увеличение на туристопотока. \"Вярваме, че тези четиристранни срещи са изключително важни. Ние сме единствената страна, която не е членка на ЕС все още, затова ни е важна подкрепата на Румъния, България и Гърция по пътя към ЕС\", заяви той. \"Нашата цел е да сме в подкрепа за балканските държави и да допринасяме за развитието на нашия регион на база на нашите желания и интереси не само на създадения дневен ред от трети страни\", заяви гръцкият премиер Алексис Ципрас. - \"Когато говорим за Западните Балкани става дума за Европа. Дискусиите по темата продължават. Дискусиите започнаха по времето на срещата през 2003 г. в Солун, когато темата за Балканите беше поставена на дневен ред, както и членството на България и Румъния . Трябва да продължим това, което стартирахме преди 15 години\", посочи още гръцкият премиер и заяви, че това ще бъде продължено на срещата в София на 17 май. Той подчерта, че председателството на България е изключително успешно. \"Важно е следващите председателства да продължат линията, свързана със Западните Балкани и ние ще предоставим нашата подкрепа до максимална степен\", допълни още Алексис Ципрас.\" - в. \"Стандарт\".\"Еврокомисарят за разширяването Йоханес Хан е оптимист за възможността спорът, който Македония води за името си с Гърция, да се реши за не повече от 15 дни. Това съобщи гръцкото издание \"Катимерини\", като се позова на информация от изслушването му пред Комисията за външни работи на Европейския парламент. \"Оптимист съм, че в следващите 2 седмици ще имаме решение. Поне такова решение, което да отвори пътя за началото на присъединителните преговори с (Македония)\", казал Хан по време на комисията. \"Мисля, че всички се съгласяват, че това ще бъде полезно за страната, за обществото и за целия регион на Западните Балкани.\" Хан също така е подчертал, че страната е преодоляла дълбоката политическа криза и има напредък в добросъседските отношения, но \"няма време за самодоволство\". Подобна оценка съществуваше и в доклада на Европейската комисия за Македония миналата седмица, с който Брюксел препоръча на Европейския съвет да даде начало на преговорите за присъединяване. Премиерът Зоран Заев обаче предупреди, на пресконференция пред журналисти в Скопие, че не вярва това да се случи, макар да му се иска. Хан е \"много голям приятел\" на Македония, но едва ли е възможно напредъкът да продължи толкова бързо, след като утре ще има среща на ниво външни министри (а те ще разговарят още два пъти до 12 май). Утре (днес - б. р.) във Виена се очаква нова среща за името с посредничеството на специалния пратеник на ООН в спора Матю Нимиц. Македония първоначално се надяваше да приключи разговорите с Гърция до края на март, впоследствие - до края на април или началото на май, за да получи покана за членство в НАТО на срещата на върха през юли. Външният министър в Атина обаче предупреди, че при сегашния ход на преговорите това няма как да се случи...\" - в. \"Дневник\".\"Бъдещето на младите хора, тяхното развитие и успешна реализация в контекста на модерните предизвикателства е основен приоритет на Българското председателство на Съвета на ЕС. Отчитайки нарастващото влияние на глобализационните процеси и разгръщането на все повече възможности, благодарение на навлизането на високите технологии във всекидневния живот на младия човек, България предприе кампания на задълбочен анализ на потребностите на младите и интегрирането им в политическия и обществен дневен ред на Европа, се казва в декларация на Младежи ГЕРБ относно Европейската младежка конференция в град София, съобщиха от пресцентъра на ГЕРБ. Организираната от Министерство на младежта и спорта и неправителствения младежки сектор Европейска младежка конференция, заложена като част от програмата на Българското председателство, е недвусмислено доказателство за сериозността, която правителството отдава на темата и желанието му младежкото развитие да бъде неизменна част от работата на европейските институции. Конференцията имаше за цел да даде платформа за диалог между младите хора от 40 държави в ЕС, в това число представители от държавите от Западните Балкани и Източното партньорство и представители на ръководни позиции, както oт българското правителство, така и от Европейската комисия и ООН. По време на събитието за първи път бе дадена възможност на участниците в платформата сами да споделят своята визия, изготвяйки първите Eвропейски младежки цели, които да бъдат заложени като директна препоръка за новата Европейска стратегия за младежта. По този начин правителството на страната ни превърна младежката тематика от такава на думи в такава на реални последователни и целенасочени действия. Младежи ГЕРБ приветстваме организаторите на форума за демонстрираната воля по отношение поставянето на така важния за бъдещето на Стария континент въпрос за просперитета и реалното насърчаване на активност, заинтересованост и съпричастност на младите с процесите, които са определящи за успешната реализация в модерния цивилизационен контекст на нашето време. Считаме, че Европейската младежка конференция, домакин на която бе грaд София, е ярък пример за работата на българското правителство в сферата на младежкото включване и развитие. Toва се доказа от високото ниво на присъствие от страна на представените говорители - министър-председателят на България Бойко Борисов, еврокомисарят по образованието, културата, младежта и спорта Тибор Наврачич, министърът на младежта и спорта Красен Кралев, както и специалният пратеник на ООН по младежките въпроси Джаятма Уикнамараняке...\" - в. \"24 часа\".Арестът на кмета на \"Младост\" Десислава Иванчева остава във фокуса на всекидневниците.\"Абсолютно категорично мога да заявя, че част от парите са намерени в автомобила на Десислава Иванчева, а друга част - в посредника. Това каза пред журналисти в Народното събрание председателят на КПКОНПИ Пламен Георгиев за ареста на кмета на район \"Младост\" Десислава Иванчева. \"Нямаме никакви правомощия по задържане, така че реално не сме участвали, нито в задържането й, нито в описването. Нямаме дори полицейски функции\", посочи той. В отговор на въпрос има ли още сигнали срещу кмета Иванчева и повдигане на нови обвинения Пламен Георгиев коментира: \"Нямам право, знам колкото вас. Не ми е работа да знам тези неща, има досъдебно производство. Единственият, който може да прецени дали ще има обвинение и да съобщи за нови свидетели, които са постъпили е прокуратурата\". Попитан дали в Антикорупционния орган са постъпвали други сигнали председателят посочи: \"Които сигнали е имало, сме ги подали. Не искам да изпадам в конкретика. Имахме разговор с Иван Гешев и той ме помоли да спрем да говорим в конкретика за досъдебно производство, което е висящо. Наистина не е редно да обсъждаме такива въпроси, има следствена тайна.\" - в. \"Стандарт\".\"Главният прокурор Сотир Цацаров категорично отхвърли версията, че парите, открити в колата на районния кмет на \"Младост\" Десислава Иванчева, са били подхвърлени или че по случая има провокация към подкуп. \"Mисля, че тезите, развити от защитниците на г-жа Иванчева, са обясними - малко или много това са хора, на които се плаща, за да защитават позиции. Това е логиката на адвокатската професия. Вярно е, че бяха изложени тези, които са в пълен разрез с действителното положение и досъдебното производство - като това, че едва ли не парите са били предадени, преди да са били поискани, но в крайна сметка доброто е, че предстои досъдебен процес и смятам, че колегите от Специализираната прокуратура ще извършат това бързо\", заяви Цацаров, цитиран от \"Фокус\". Главният прокурор е в Брюксел, където участва в конференция с тема киберсигурност, организирана от Европейския парламент. Цацаров, който и друг път е обещавал бързо вкарване на шумни разследвания в съда, смята, че в съдебната зала ще стане известно кои тези са верни. Иванчева, заместникът й Биляна Петрова и соченият за посредник Петко Дюлгеров са в ареста, след като в петък състав на специализирания наказателен съд уважи искането на прокуратурата за постоянното им задържане. За този четвъртък е насрочено заседание в апелативния съд, който ще гледа жалбата на тримата срещу определението на долната инстанция. Защитата на задържаните заяви пред съда, че има много данни, че по случая става дума за провокация към подкуп...\" - в. \"Дневник\".\"Твърденията на прокуратурата и антикорупционната комисия срещу кмета на столичния район \"Младост\" Десислава Иванчева, арестувана за подкуп заедно със заместничката си Биляна Петрова, звучат все по-неубедително и са пълни с противоречия. Ключови въпроси стоят без отговор, а версиите на разследващите се сменят всеки ден. 1. За какво е арестувана Иванчева? Заради поискан подкуп от 70 хил. евро от управителя на строителната фирма \"Ваклин груп\" Александър Ваклин. Според прокуратурата това било първа вноска от общата сума от 250 хил. евро. В служебната й кола са открити 56 хил. евро, 14 хил. евро са намерени у обвинения като помагач Петко Дюлгеров, бивш кмет на \"Младост\" от ГЕРБ. При ареста му беше съобщено, че е написал доброволно самопризнания от няколко страници. В петък в спецсъда се разбра, че се е отказал от тях, тъй като прокуратурата не е спазила обещанието си да не иска постоянния му арест. \"Аз никакви пари не съм искал, нищо не съм преговарял, нямам отношение към това\", гласят новите показания на Дюлгеров, цитирани от адвокат Марин Марковски по Нова тв. 2. За какво е изнудван инвеститорът? Според разследващите и Ваклин Иванчева е искала парите, за да изпълни задължението си по Закона за устройство на територията и да оповести на гражданите за намерението на инвеститора да строи в \"Младост\". Строежът бил разрешен от главния архитект на София, но Иванчева го блокирала, е тезата на разследващите. Ваклин твърди, че му е поискана \"такса\" от 20 евро на кв. м площ. Според него искането не е станало на лична среща въпреки опитите му да се срещне с Иванчева. Тя 4 пъти пращала свои подчинени да разговарят с него. Не е ясно защо е трябвало да се плаща подкуп, след като бездействието на кмета лесно може да бъде преодоляно в съда. 3. Кога е поискан подкупът и от кого? Много сериозно разминаване има в датите на искане на подкупа и фактическото предаване на парите от Ваклин на службите. По време на мярката за неотклонение стана ясно, че бизнесменът е дал парите да бъдат белязани на 2 април, а официалният му сигнал, че му е искан подкуп, е подаден 11 дни по-късно - на 13 април. Според прокуратурата по случая с Иванчева се работи от месеци, сигналите започват още през февруари. Ваклин твърди, че никога не се е срещал с Иванчева. \"В протокола пише, че соченият за изнудван инвеститор Александър Ваклин е бил само веднъж в кабинета на Иванчева. Тогава тя се държала много хладно и едва не го изгонила\", заяви Марковски пред Нова тв. Прокуратурата не дава информация по въпроса. Обвинението твърди, че подкупът е бил поискан в столичен мол на 13 април, но не казва от кого и как. Иванчева отрича да е стъпвала там във въпросния ден. Според адвоката й Марин Марковски няма иззети записи от охранителни камери, които да потвърдят обвинителната теза. \"На тази дата тя не е била там, този ден има програма като кметица и ние ще докажем със свидетели това\", заяви адвокатът. Инвеститорът казва, че е дал парите на Дюлгеров, с когото не се познавал преди, но се свързал, защото знаел, че може да разговаря с Иванчева. 4. Къде са белязаните пари? Според прокуратурата са дадени за химическа експертиза и никога не са връщани на Ваклин. Шефът на антикорупционната комисия Пламен Георгиев призна, че парите много пъти са давани от Ваклин, а после са му били връщани, вече белязани, тъй като Иванчева отлагала срещата многократно. Парите не бяха налични, докато се решаваше дали Иванчева да остане в ареста. Затова адвокатите посочиха, че няма предмет на престъплението, тъй като по делото е наличен протокол, според който парите са върнати на Ваклин. От прокуратурата отрекоха. Ваклин също отрича парите да са му върнати...\" - в. \"Сега\".\"Колкото по-шумен е един арест, толкова повече грешки се допускат и адвокатите ги използват. Това каза пред БТВ ген. Румен Миланов, коментирайки технологията на арестите у нас и последното задържане на кмета на столичния квартал \"Младост\" Десислава Иванчева. Със смесени чувства съм по отношение на ареста на кмета на \"Младост\" г-жа Иванчева, каза ген. Миланов. \"Един път, че трябва да има противодействие на корупцията, категорично, другото обаче - този случай не само самото задържане, респективно арест, в зависимост от мерките, не беше направен по най-правилния начин и не на последно място в целия този процес има много странности, които мен ме впечатляват. Първо, ако говорим по хронология на времето - той се извършва пред Спортната палата, там са ги стигнали и са ги намерили. Извинявайте, всяка една такава операция за задържане се прави предварителен план, ако не са го направили - язък за професионализма. Планът цели законност, процесуалност, правилно действие на всички служители да няма хаос и, ако стане някакъв фал, да се носи отговорност\". Защо не ги задържаха по време на пренасяне на кашони, а точно на това място, пита ген. Миланов. \"Това място нанесе доста щети на градския транспорт и на обществеността.Държаха ги с белезници сума ти време с претекст да им вземат натривки - натривките се вземат веднага, защото не се знае какво ще пипаш\". Възможно е арестът да стане и без белезници, уточни Миланов и допълни, че белезници се слагат, защото не се знае как ще реагира всеки човек. \"Но тази категория хора не са тип затворници\". Освен това парите са се броили на асфалта - защо там трябва да се броят парите, пита той. \"Едни дами от следствието през цялото време бяха в не много прилично положение да броят парите на земята, камерите ги снимаха в не много прилично положение... Това ли е ефективността, да трае 6 часа. Не се прави това така, има си ред, има поемни лица, описва се каквото е намерено на местопрестъплението и се извършват съответните процесуално-следствени действия по най-интелигентния начин...\" - в. \"Труд\".Комисията за енергийно и водно регулиране също е обект на внимание то страна на вестниците.\"Комисията за енергийно и водно регулиране (КЕВР) получава огромни правомощия, за да разследва търговците на ток, ако има съмнения, че борсовият пазар се манипулира по някакъв начин. Тя ще има достъп до записи на телефонни разговори, до трафични данни, до сървъри, до компютърни данни и системи, до есемеси, до съобщения през различни системи, което очевидно включва и такива като \"Фейсбук\", \"Вайбър\" и т.н. Ще може да изисква документи и да налага запор на движими вещи и вземания. Това решиха депутатите от комисията по енергетика в Народното събрание, които вчера приеха на второ четене промени в Закона за енергетиката. Според действащия закон за електронните съобщения дори прокуратурата, ДАНС, ГДБОП, цивилното и военно разузнаване имат по-малки права. Те могат да получат трафични данни и разпечатки от телефонни разговори, но не и да знаят тяхното съдържание. Това става след специално разрешение от наказателен съд. КЕВР обаче ще има право на достъп и до съдържанието на това, което намери и изземе по време на проверката. След като се сдобие със съдебно разрешение от административен съд, КЕВР ще е с развързани ръце \"да изземва или получава на хартиен, цифров или електронен носител копия и извлечения от документи, както и съществуващи записи на телефонни разговори и предаване на данни, независимо от носителя\". Дадено е правото да се изземват дори и оригиналите. КЕВР получава достъп до \"трафика на всички видове носители на компютърни данни, компютърни системи\", както и \"да изземва средствата за предаване на информация\". Получават и достъп до всички видове информационни носители, включително и сървъри\". Ще могат и да се правят проверки на място, включително и на превозни средства. \"КЕВР ще може да разследва - да изисква документи и други, и правата й ще станат подобни на тези на Комисията за защита на конкуренцията\", обясни за в. \"Сега\" зам.-председателят на комисията Валентин Николов. \"Важно е КЕВР да контролира борсовия пазар, за да не се допускат манипулации като в началото на годината, когато цените за фирмите бяха повишени значително\", каза председателят на Асоциацията на индустриалния капитал Васил Велев. С промените в Закона за енергетиката се променя и моделът на енергийния пазар. Зелените централи с мощност над 4 мегавата ще излязат на борсата, а разликата между преференциалната и пазарната цена на тока от тях ще се покрива от фонд \"Сигурност\". Това ще става чрез специална премия, която ще зависи от типа централа - вятърна, соларна или водна, и ще се определя от регулатора веднъж годишно.\" - в. \"Сега\".\"На днешното заседание на Комисията по енергетика бяха изслушани петимата номинирани кандидати за нови членове на Комисията за енергийно и водно регулиране /КЕВР/. Сред предложенията са тримата доскорошни комисари - Ремзи Осман /предложен от ДПС/, Александър Йорданов /предложен от партия \"Воля\"/ и Георги Златев /предложен от група депутати от \"Обединени патриоти\"/, на които след теглен жребий на 4 април им бяха прекратени мандатите в регулатора, предаде БТА. Другите номинирани за попълване на състава на КЕВР, които предлагат депутатите, е издигната от \"Воля\" Пенка Трендафилова и Евден Николов, който е предложен от \"Обединените патриоти\". Регулаторът ще бъде обновен с четирима членове - двама със стаж в енергетиката, един със стаж в областта на водоснабдяването и един измежду членовете с опит в областта на правото или икономиката. В четвъртък депутатите трябва да изберат четирима от петимата изслушани в комисията кандидати. Избран ще бъде кандидатът, за който са гласували повече от половината депутати в пленарна зала.\" - в. \"24 часа\".", "date": "2018.04.25", "title": "Засилваме работата по съвместни транспортни проекти със съседите, КЕВР с повече правомощия, арестът на Иванчева…"}
{"url": "https://news.bg/politics/shefkata-na-ruskiya-senat-opita-da-splashi-bosna-i-makedoniya-da-ne-vlizat-v-nato.html", "text": "Русия е против разширяването на НАТО в Европа, заяви председателката на руския сенат Валентина Матвиенко, която в понеделник пристигна на посещение в Босна и Херцеговина. Това е първата официална визита на високопоставен руски представител от началото на века, напомнят руските медии.\"Турбуленциите на световната сцена не преминават встрани от Балканите.\" - заяви Матвиенко.В реч пред парламента в Сараево тя заяви, че присъединяването на Черна гора към НАТО е станало \"практически против волята на половината граждани на тази страна\".\"Тази стъпка води само към по-нататъшна дестабилизация на региона и подкопава системата на европейската сигурност\", каза още председателката на руския сенат.По думите й, стремежът на Македония към членство в алианса е \"подобен опасен експеримент\".Матвиенко се срещна и с президента на анклава Република Сръбска Милорад Додик. ", "date": "2018.04.25", "title": "Шефката на руския сенат опита да сплаши Босна и Македония да не влизат в НАТО"}
{"url": "https://news.bg/int-politics/ima-li-turskata-zhelyazna-leydi-shans-sreshtu-erdogan.html", "text": "\"\"Добрата партия\" отговаря на всички изисквания за участие в изборите. И ако сега се опитате да промените правилата, ще превърна живота ви в ад, заклевам се!\" - така Мерал Акшенер, основателка и председателка на \"Добрата партия\", отговори на турския президент Ердоган, който малко преди това беше обявил, че следващите избори ще се проведат не през ноември 2019, а още през юни тази година.Все още не е ясно дали партията на Акшенер, която беше основана през октомври миналата година, ще бъде допусната до. Висшата избирателна комисия на Турция тепърва ще излиза с решение дали \"Добрата партия\" изпълнява всички изисквания, залегнали в турския избирателен закон. Но Акшенер има още една възможност да участва в изборите - ако успее да събере 100 000 подписа, тя може да се изправи срещу Ердоган като независима кандидатка на президентските избори.\"Никой не можеше да я спре\"Професор Юсуф Халачоглу, член на \"Добрата партия\", е забелязал силния характер на Акшенер още по време на нейното следване. \"Мерал Акшенер беше моя студентка. Тя никога не се предаваше. И неизменно постигаше всичко, което си беше намислила. Никой не можеше да я спре\", спомня си професорът. Нейната пробивност ще ѝ бъде от голяма полза в политиката, казва още той и добавя: \"Тя е истинска патриотка, а прогнозите ѝ почти винаги се сбъдват. Ето, предсказа, че ще има предсрочни избори и навреме започна да подготвя партията си за тях\".Политическата кариера на Акшенер започва през 1995 година, когато тя е сред приближените на първата министър-председателка на Турция г-жа Тансу Чилер. Година по-късно Акшенер става вътрешен министър в коалиционния кабинет на Чилер и консервативно настроения Неджметин Ербакан. Начело на вътрешното министерство тя си навлича гнева на мнозина в Турция, заявявайки, че лидерът на ПКК Абдуллах Йоджалан бил \"от арменско котило\". По-късно Акшенер поднася извинение за думите си и благодарение на политическия си опит успява да излезе невредима от скандала.През 2001 година Акшенер участва в изграждането на ислямско-консервативната Партия на справедливостта и развитието (ПСР), но много бързо се разочарова от Ердоган. След само четири месеца преминава в ултранационалистическата Партия на националистическото действие, където става съветничка на партийния лидер Девлет Бахчели. По-късно оглавява опозиционното крило в партията, а на 25 октомври 2017 година основава своята \"Добра партия\".30% от турските избиратели харесват АкшенерЧуждите медии често сравняват Акшенер с Маргарет Тачър и затова я наричат \"Желязната лейди\". Медиите в Турция обаче я цензурират, а телевизиите ѝ отказват изяви, твърди турският политолог Башкън Оран. И въпреки това тя се радва на голяма популярност, казва още той и добавя: \"Всички хора, които не желаят диктатура в Турция, ще подкрепят онзи кандидат, който най-успешно се противопоставя на Ердоган. И по всичко изглежда, че това е именно Мерал Акшенер, която със сигурност ще привлече и избиратели на ПСР\".И наистина: актуално допитване показва, че 30 процента от турските избиратели харесват Акшенер. Но тя не бива да забравя, че изходът от гласуването на 24 юни ще зависи до голяма степен от вота на кюрдските избиратели, които представляват около 18% от общо 55-те милиона турски гласоподаватели, казва социологът Йозер Сенчер и добавя: \"Всички кандидати, които ще се изправят срещу Ердоган, трябва да се съобразят с този факт. А Мерал Акшенер би трябвало да си зададе въпроса дали може да привлече тези гласове и при нужда да подобри стратегията си\".", "date": "2018.04.25", "title": "Има ли турската \"Желязна лейди\" шанс срещу Ердоган?"}
{"url": "https://news.bg/int-politics/senatori-poiskaha-banki-da-razkriyat-smetki-na-oligarsi-ot-kremalskiya-doklad.html", "text": "Представители на Демократическата партия в американския Сенат поискаха от големи международни банки да предоставят информация за сметките на руснаците, включени в Кремълския доклад на финансовото министерство на САЩ, предадоха информационните агенции.Сенаторите Джин Шахийн и Шелдън Уайтхаус се изпратили писмо до 3 американски и 5 европейски банки, според информация на агенция \"Ройтерс\".Документът е адресиран до американските Bank of America, JPMorgan Chase и Citibank, както и до германската Deutsche Bank, британските Barclays и HSBC, швейцарските UBS и Credit Suisse.Сенаторите са поискали финансовите институции да предоставят информация за това, дали през последните 5 години се извършвани проверки за наличие на сметки, принадлежащи на включени в доклада лица.Ако е имало такива проверки, банките трябва да съобщят за резултатите от тях.Те трябва да обявят също какво е направено за идентифицирането на евентуални връзки с бизнесмени от обкръжението на Владимир Путин.Ако банките откажат такава информация, сенаторите ще поискат предприемане на строги мерки, включително държавно разследване.", "date": "2018.04.25", "title": "Сенатори поискаха банки да разкрият сметки на олигарси от Кремълския доклад"}
{"url": "https://news.bg/world/ruski-tv-kanali-pokazvat-epizod-ot-igralen-film-kato-dokumentalni-kadri-za-siriya.html", "text": "Телевизионният канал \"Дожд\" разкри, че в новините на \"Русия 1\" и Първи канал, във видео за химическата атака в сирийския град Дума, са използвани кадри от игрален филм, заснет през 2016 г.В новинарските програми на двата държавни канала в неделя са показани снимки, на които са показани двама мъже, застанали на колене пред камера, а на килим пред тях се виждат безжизнени тела. По този начин авторите на видеото са се опитали да внушат, че репортажите за поразените от химическо оръжие в Дума са инсценировка.От \"Дожд\" уточняват, че тези кадри са били публикувани от изданието \"Global Times\" още през 2016 г. Те са от заснемането на игрален филм, посветен на трагичен епизод с химическа атака през 2013 г. в сирийския град Гута. Лентата е от септември 2016 г.", "date": "2018.04.25", "title": "Руски ТВ канали показват епизод  от игрален филм като документални кадри за Сирия"}
{"url": "https://news.bg/health/bezplatni-pregledi-za-imunni-defitsiti-v-aleksandrovskata-bolnitsa.html", "text": "Безплатни прегледи за имунни дефицити ще провеждат медиците в Александровската болница до 27 април, предаде БНР. За консултациите могат да се записват деца и възрастни.Сред най-честите признаци на първичен имунен дефицит са чести инфекции на синусите, продължително лечение с антибиотици, две или повече пневмонии в рамките на една година, забавено физическо развитие при новородени и малки деца, дълбоки кожни абсцеси, инфекции на вътрешни органи.За децата консултациите ще се провеждат в Клиниката по педиатрия на Александровската болница от 10 до 12 часа след предварително записване на тел. 0887 7571 269.Консултациите за възрастни са в Клиниката по клинична имунология - от 11 до 15 часа, отново след предварително записан час на тел. 0877 570 898.", "date": "2018.04.25", "title": "Безплатни прегледи за имунни дефицити в Александровската болница"}
{"url": "https://news.bg/world/juno-zasne-chervenoto-petno-na-yupiter-otblizo.html", "text": "Американската космическа агенция NASA публикува нова снимка на Голямото червено петно на Юпитер, на която то е заобиколено от зони с турбуленции.Изображението е заснето от апарата Juno на 1 април, при 12-ата му близка обиколка около газовия гигант. Juno е заснел серия от снимки докато се е намирал на разстояние между 24 749 и 492 99 километра от облачната покривка на Юпитер, над южното му полукълбо.Изображението е обработено от гражданските учени Джералд Ейхщад и Шон Доран.", "date": "2018.04.25", "title": "Juno засне Червеното петно на Юпитер отблизо "}
{"url": "https://news.bg/economics/inspektorite-na-git-sastavili-tri-akta-na-stroezh-ot-koyto-gi-izgoniha.html", "text": "Трудовите инспектори от Главната инспекция по труда (ГИТ) са съставили три акта на строеж, до който не бяха допуснати. Обектът е в град Гоце Делчев, уточниха от ГИТ.Припомняме, на 30 март трудовите инспектори бяха изгонени със скандал от Антон Балтаджиев с аргумента, че не могат да влизат в частен имот. За обекта има издадено разрешение за строеж на автосервиз и офиси.Самите инспектори отишли на проверка там, след като видели, че там се строи. Те забелязали десетина работника без предпазни средства.Две седмици след скандала - на 16 април работодателят е регистрирал 7 трудови договора. Потърсена му е административнонаказателна отговорност за установени нарушения, свързани с безопасността на труда, като са му издадени три акта за установяване на административно нарушение. Санкцията, определена в Кодекса на труда, е между 1500 лв. и 15 000 лв.Самият Балтаджиев, който не допусна инспекторите, по-късно разпространи видео в интернет. Видеото свидетелства, че инспекторите са обект на обидни квалификации. Проверяваният отказва да ги допусне до обекта, тъй като според него те нямат право да влизат в частния му имот, където работели негови роднини. Според Кодекса на труда инспекторите могат да проверяват всякакви обекти, включително и министерства.Проверка установила, че Балтаджиев юридически не е свързан с обекта. Строителят, на когото е издадено разрешението, е съдействал на контролните органи.Срещу агресивното поведение на Балтаджиев инспекторите подадоха сигнали в прокуратурата.", "date": "2018.04.25", "title": "Инспекторите на ГИТ съставили три акта на строеж, от който ги изгониха"}
{"url": "https://news.bg/society/reporteri-bez-granitsi-mozhe-da-se-okazhe-opasno-da-si-zhurnalist-v-balgariya.html", "text": "Пореден срив на страната ни в индекса за свобода на пресата, отчита годишният доклад на \"Репортери без граници\" за 2018 година.В класацията за 2018 година България падна с още две позиции в сравнение с , достигайки до 111-о място в индекса за свобода на пресата.Според данни от доклада на \"Репортери без граници\" по този показател България се нарежда на най-ниско място сред всички страни членки на ЕС. Индексът ни за свобода на пресата ни поставя и под всички останали страни от Западните Балкани.Според доклада в страната ни често криминални групировки извършват физически атаки и смъртни заплахи срещу журналисти. Докладът отчита и че страната ни, която е ротационен председател на Съвета на ЕС и която е на дъното в ЕС в индекса за свобода на пресата, се е сринала с цели 75 позиции от  насам, когато България беше на 36-а позиция в класацията.Докладът за България е озаглавен \"Непрозрачна и корумпирана\".  \"Въпреки че настоящият ротационен председател на Съвета на ЕС (до края на месец юни 2018 година) България е с най-нисък индекс от всички страни членки, страната е и с по-нисък индекс от всичките страни от Западните Балкани, някои от които са кандидати за членство в ЕС\", пише в доклада.От \"Репортери без граници\" виждат в България корупция, както и широко разпространени тайни споразумения между медиите, политиците и олигарси.\"Най-прословутото олицетворение на това анормално положение е Делян Пеевски, бивш шеф на разузнаването в България и собственик на \"New Bulgarian Media Group\", пише още в доклада.Групата на Пеевски притежавала 6 вестника и контролирала близо 80% от разпространението на печатни медии у нас според доклада.\"Репортери без граници\" констатират и че разпределението на средствата от ЕС към медиите от страна на правителството се извършва без каквато и да е прозрачност. Това подкопавало медиите, но улеснявало правителството при въздържането от отразяване на определени новини, както и за прикриването на проблематични истории като цяло.\"Може да се окаже опасно да бъдеш журналист в България\", констатира докладът. Заплахите и атаките срещу журналистите в страната са се засили през последните месеци, посочва се още.Докладът на \"Репортери без граници\" установява влошаване на медийната среда в Европа като цяло.\"Традиционно безопасната среда за журналисти в Европа започна да се влошава\", пише в доклада.Крайно притеснителни са двете убийства на журналисти, които разтърсиха Стария континент - в  (Дафне Галиция) и  (Ян Куциак).Тези събития са тревожни и регистрират спад в демократичните процеси в Европа. \"Дори страните в горната част на индекса за свобода на пресата са засегнати от този тревожен климат\", констатират от \"Репортери без граници\".", "date": "2018.04.25", "title": "\"Репортери без граници\": Може да се окаже опасно да си журналист в България"}
{"url": "https://news.bg/int-politics/kamenos-tsipras-i-makron-obsazhdat-izgrazhdane-na-fregati-v-gartsiya.html", "text": "На фона на съобщения, че Гърция ще френски военни кораби, гръцкият министър на отбраната Панос Каменнос коментира, че премиерът Алексис Ципрас и френският президент Еманюел Макрон обсъждат възможности за изграждане на фрегати в Гърция, съобщава \"Екатимерини\".Ципрас и Макрон обсъждат и възможното използване на печалби от гръцки облигации, държани от централните банки на други европейски държави, като Франция, за изграждането на фрегати, допълва Каменнос и отбелязва, че Макрон е изглеждал положително настроен към подобна перспектива.Що се отнася до плановете за обновяване на гръцките F-16, Каменос коментира, че програмата изисква одобрението на парламента.По отношение на разходите от 1,1 милиарда евро, министърът посочва, че срещата ще бъде трудна с оглед на исканията на кредиторите на Гърция.Припомняме, премиерът на Гърция Алексис Ципрас отхвърли всякаква сделка с Турция за освобождаването на двамата гръцки войници, задържани от Анкара, като вместо това подчерта, че съюзничката им в НАТО сякаш се отдалечава от Европа.\"Турция изглежда като страна ... в риск да загуби ориентацията си и да се отдалечи от европейските си цели\", изтъкна Ципрас.", "date": "2018.04.25", "title": "Каменос: Ципрас и Макрон обсъждат изграждане на фрегати в Гърция"}
{"url": "https://news.bg/politics/oblekchavat-administrativnoto-obsluzhvane-na-horata-s-uvrezhdaniya.html", "text": "Агенцията за социално подпомагане облекчава административното обслужване на хората с увреждания. Това стана ясно по време на брифинг на министъра на труда и социалната политика Бисер Петков в Министерския съвет.След анализ на предоставяните услуги от АСП и облекчаване на административното обслужване с цел отпадане на представянето на документи на хартиен носител, който могат да бъдат предоставени от други администрации, министър Петков посочи, че служителите на агенцията ще се правят служебни справки за ТЕЛК, гражданска застраховка и за подоходен критерий.По думите му анализът показвал, че за заявяване и ползване на услуги от хора с увреждания, свързани с изплащане на интеграционни добавки, се изисква копие на решение от ТЕЛК или респективно, НЕЛК.Петков увери, че със съдействието на Държавната агенция Електронно управление и Националната експертна лекарска комисия да бъде осигурен достъпа до регистъра на НЕЛК, в който са регистрирани всички телкови решения, издадени след 2014 г.Свързаност със средата за междурегистров обмен RegiX ще осигурява по служебен път свързаност с регистъра на НАП за доходите на лицето. Досега за получаване на някои социални услуги е било необходимо да се предоставя служебна бележка за доходите на лицето. Сега информацията ще се удостоверява по служебен път с достъп до регистъра на НАП за осигурителния статус на лицата.При кандидатстване за винетен стикер сега се изисква копие от валидна застраховка гражданска отговорност. Служителите на АСП вече ще правят тази справка в публичния регистър на КФН. \"По този начин ще се облекчат хората с увреждания, които по правилно са затруднени в своето придвижване за ползване на услугите на АСП\", заяви министър Петков.Относно данните на Евростат, че 30% от населението живее в риск от бедност министърът коментира, че те потвърждават , че значителна част от българското население е в този риск от бедност. \"Рискът от бедност е голям както при децата, така и сред възрастното население. Затова политиките на правителството са насочени към намаляване на този риск от бедност и социално включване на този кръг от населението\", увери министър Петков.", "date": "2018.04.25", "title": "Облекчават административното обслужване на хората с увреждания"}
{"url": "https://news.bg/regions/mvr-izdirva-56-godishen-mazh.html", "text": "СДВР издирва Валентин Петров Спасов от с. Мало Бучино, който в неизвестност от 13.30 часа на 22 април. Тогава мъжът е напуснал местоработата си на пазач на язовир \"Мало Бучино\".Мъжът се е придвижвал с колело.Спасов е висок около 160-170 сантиметра, с нормално телосложение, къса коса, с челно оплешивяване и сини очи. Няма данни за това с какво е бил облечен, носил е червена бейзболна шапка.СДВР призовава гражданите за съдействие. Хората, които разполагат с информация за издирвания мъж, могат да се обадят на телефони: 112, 02/9821760, тел. 02/9821755 или в най-близкото поделение на МВР. Анонимността е гарантирана.", "date": "2018.04.25", "title": "МВР издирва 56-годишен мъж"}
{"url": "https://news.bg/world/protestite-v-armeniya-ne-spirat-premierat-predlozhi-predsrochni-izbori.html", "text": "Карен Карапетян, временно изпълняващ длъжността министър-председател на Армения, предложи предсрочни парламентарни избори за прекратяване на политическата криза, обхванала страната през последните 2 седмици, съобщава \"Ройтерс\".Серж Саркисян, който в продължение на десетилетия беше президент на Армения, подаде оставка като премиер в понеделник, за да успокои протестиращите, които обвиняват Саркисян, че е манипулирал конституцията, за да окупира властта.Никол Пашинян, арменският опозиционен лидер, който ръководи протестите, довели до оставката на Саркисян, днес призова поддръжниците си да продължат протестите. Пашинян е готов да бъде премиер на страната. Той се закани да продължи да оказва натиск над управляващия елит, докато не се съгласи на реални промени.В същото време полицията зае позиции в центъра на арменската столица заради подготвяните демонстрации срещу управляващия елит. АП съобщава, че няколко хиляди протестиращи участват в демонстрация в Ереван.До момента като цяло протестите са мирни.Москва следи отблизо ситуацията, тъй като има две военни бази в Армения.Днес Пашинян трябваше да проведе разговори с Карапетян, за да решат следващите стъпки. Но преговорите са отменени, след като двете страни не успяха да договорят дневния ред.", "date": "2018.04.25", "title": "Протестите в Армения не спират, премиерът предложи предсрочни избори"}
{"url": "https://news.bg/crime/istoricheski-artefakti-i-orazhiya-otkriha-uniformenite-v-elhovo.html", "text": "Криминалистите от Районното урпавление в Елхово установиха и иззеха голям брой незаконно притежавани исторически артефакти, оръжия и боеприпаси.Полицаите предприели спецоперацията вчера, 24 април. В хода на действията униформените претърсили два адреса, намиращи се в селата Голям Дервент и Воден.Първият имот бил обитаван от 49-годишен мъж. В имота полицаите намерили и иззели 8 ловни патрона, кутия с барут и 6 капсул-възпламенители.При обиска на вторият имот, собственост на 79-годишен мъж, полицаите открили боен пистолет, два пълнителя и 16 бойни патрона. В дома са открити още 279 други патрони - както бойни, така и ловни. Патроните били с различен калибър. Иззети са още 60 капсул-възпламенители и 7 части за различни оръжия.При претърсванията са намерени и общо 75 предмета с културно-историческа стойност, за които няма данни да са идентифицирани и регистрирани по съответния ред. Намерени са и 71 странни монети.По случая е образувано досъдебно производство. И двамата мъже са задържани за срок до 24 час. Действията по разследването продължават.", "date": "2018.04.25", "title": "Исторически артефакти и оръжия откриха униформените в Елхово"}
{"url": "https://news.bg/politics/zam-kmetovete-na-mladost-zamestvat-zaedno-ivancheva.html", "text": "Ръководството на столичния район \"Младост\" определи архитект Румен Русев да замества арестуваната кметица Десислава Иванчева. Това се казва в нарочна декларация от зам.-кметовете на района до председателя на Столичния общински съвет Елен Герджиков, кмета на София Йорданка Фандъкова и до медиите.Припомняме, на 17 април кметът на столичния район \"Младост\" Десислава Иванчева бе показно арестувана в центъра на София. Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева.На 24 април в кметството на \"Младост\" е получено писмо, с което Иванчева заявява, че иска да ползва полагаем отпуск и да бъде заместена от зам.-кмета Владимир Клисуров. Зам.-кметовете Румен Русев и Владимир Клисуров се събират в екип и решават да продължат работата.\"Въпреки очакваните удари, предлагаме да продължим да работим в екип. С това поемаме отговорността пред избирателите, посочили г-жа Иванчева за кмет, а тя от своя страна нас - за нейни заместници\", пише в декларацията и ред по-надолу става ясно, че определеният от Иванчева Владимир Клисуров се самоотвежда.Така Русев остава като възможност да замества кмета на район \"Младост\". Предложението трябва да бъде одобрено от Столичния общински съвет.Припомняме също така, че Иванчева бе заподозряла, че зад нейния арест стои искането на зам.-кмета Румен Русев да заеме мястото й. Това твърдение бе отречено от Русев.Междувременно юристите не са единодушни дали исканият отпуск на Иванчева е законосъобразен. Има вероятност отпускът да е нелегитимен и в тази хипотеза г-жа Иванчева не може да посочва свой заместник за време, в което изпълнява служебните си задължения.\"Ако е легитимен, не може по време на отпуск да подпише заповед, съгласно чл. 39 ал. 2 от Закона за местното самоуправление и местната администрация, а именно: кметът на района, определя със заповед заместник-кмет, който го замества при отсъствието му от района. И в двата случая всички последващи административни актове биха били незаконосъобразни\", пишат в писмото си зам.-кметовете Русев и Клисуров.\"Надяваме се предложението ни ще бъде разгледано в най-кратки срокове, предвид спешността на проблемите, решаването, на които е в правомощията на общинската администрация. Даваме пример с финансирането на училища, детски градини, заплати на медицински сестри и др. В случай, че то бъде прието, ръководството на Район \"Младост\" декларира, че ще продължи да търси подкрепа на гражданите за продължаване на посоката за запазване на междублоковите пространства, с която г-жа Десислава Иванчева бе избрана за кмет\", се казва в декларацията.", "date": "2018.04.25", "title": "Зам.-кметовете на \"Младост\" заместват заедно Иванчева"}
{"url": "https://news.bg/int-politics/22-ot-105-te-amerikanski-i-sayuznicheski-raketi-sa-udarili-siriya.html", "text": "Ръководителят на главното оперативно управление на Генералния щаб на руските въоръжени сили, генерал-полковник Сергей Рудской обяви, че 22 от обявените американски и съюзнически 105 ракети са ударили Сирия, съобщава РТ.\"Генералният щаб на въоръжените сили на Руската федерация извърши подробен анализ на резултатите от атаките. Събраните фрагменти от ракетите, проучването на образуваните кратери, фрагментите и характера на разрушенията на обектите водят до извода, че от 105-те обявени ракети в областта на зададените цели са попаднали 22\", коментира Рудской.По-рано Генералният щаб коментира, че атаките на западната коалиция не могат да предотвратят мирния процес в Сирия.\"Част от ракетите не се достигнали целите очевидно поради технически проблеми, застрашаващи унищожаването на мирното население и цивилните жертви. Две от тях, крилата ракета \"Томахоук\" и високоточна авиационна ракета, са доставени в Москва\", допълва генералът.Обяснява и че сега те са проучвани от руските специалисти. \"Резултатите от тази работа ще бъдат използвани за подобряване на руските оръжейни модели\", добавя той.Генералът отбелязва, че е изненадан от избора на цели, ако е имало отровни вещества в съоръженията, десетки хиляди са щели да загинат, обяснява той.", "date": "2018.04.25", "title": "22 от 105-те американски и съюзнически ракети са ударили Сирия"}
{"url": "https://news.bg/politics/849-roditeli-iskat-detegledach-za-da-se-varnat-na-rabota.html", "text": "849 родители са заявили желание да им бъде осигурен детегледач по проект \"Родители в заетост\". Това е при обявения втори прием на документи в периода 26 март - 20 април 2018 г., съобщиха от МТСП.14 работни дни след приключване на приема на заявления от родителите, от Агенцията по заетостта ще разгледат документите. Приоритетно ще бъдат одобрявани заявления, подадени от самотни родители, многодетни семейства, семейства на социални подпомагане, семейства от други уязвими групи.За резултатите от извършените проверки всички родители ще бъдат уведомени писмено.Междувременно в бюрата по труда продължават да извършат подбор сред регистрираните безработни/неактивни лица, които желаят да бъдат детегледачи по проекта, и след приключване на приема на заявления от родителите.Целта е родителите да могат да изберат най-подходящия детегледач за детето си и да се върнат на работа. Документи се приемат на хартиен носител, лично, във всички бюра по труда в страната, в работни дни между 8.30 и 17.00 часа.Проектът е съфинансиран от Европейския социален фонд на Европейския съюз чрез Оперативна програма \"Развитие на човешките ресурси\" 2014-2020 и подпомага родителите с деца до 5 години за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на малки деца.", "date": "2018.04.25", "title": "849 родители искат детегледач, за да се върнат на работа"}
{"url": "https://news.bg/politics/pravitelstvoto-otpusna-nad-20-mln-lv-za-posleditsi-ot-bedstviya.html", "text": "Кабинетът отпусна над 20 млн. лв. за преодоляването на последици от бедствия.На днешното заседание на МС министрите одобриха допълнителни разходи по бюджетите на министерства и трансфери към общини в общ размер на 20 784 639 лв. Средствата са предвидени в централния бюджет за финансиране на разходи, свързани с дейности по предотвратяване, овладяване и преодоляване на последиците от бедствия в страната.Разпределението на средствата е одобрено на заседание на Междуведомствената комисия за възстановяване и подпомагане, проведено през месец март тази година, обясняват от МС.Част от средствата се предоставят на областните управители на Добрич, Монтана и Смолян за почистване на речни корита. Предвидените за общините средства са за изграждане на диги, възстановяване на обществени сгради, пътни настилки, подпорни стени, укрепване на мостове и други щети, причинени вследствие на бедствия.", "date": "2018.04.25", "title": "Правителството отпусна над 20 млн. лв. за последици от бедствия"}
{"url": "https://news.bg/world/mashinata-na-strashniya-sad-na-putin-mozhe-da-predizvika-100-metrovi-tsunamita.html", "text": "Новият подводен дрон на Русия с ядрени оръжия може да заличи цели крайбрежни градове, оставяйки ги под водата заради 100-метрови радиоактивни цунамита, предупреждава експерт, цитиран от Business Insider.Физикът и изследовател на ядрените оръжия Рекс Ричардсън се опасява, че ако бъде детониран подводният дрон, който се смята, че може да носи ядрена бойна глава с мощност от 50 до 100 мегатона, може да предизвика цунами и вълни с височина повече от 100 метра, оставяйки крайбрежни градове и пристанища необитаеми за един век.Пред медията Ричардсън заяви, че ядрено оръжие с мощност от 20 до 50 мегатона може да предизвика цунами като през 2011 г. и дори по-голямо. По думите му възможно е вълните да достигнат 100 метра.Но според Грег Спригс, физик и експерт по ядрени оръжия, възможно е да се образува цунами, но използване на ядрено оръжие под водата е \"глупава загуба на много добро ядрено оръжие\".Той също се съмнява, че ядрено оръжие на дрон може да генерира същата енергия като цунами.За сравнение земетресението и цунамито край Япония през 2011 г. е освободило 9,3 милиона мегатона тротилов еквивалент енергия, милиони пъти по-мощно от пуснатата над Хирошима бомба през 1945 г., която е 15 000 тона тротилов еквивалент.Новото оръжие на Русия, наречено \"Машината на Страшния съд на Путин\", беше обявено от руския президент Владимир Путин по време на реч в Москва в началото на март.", "date": "2018.04.25", "title": "Машината на Страшния съд на Путин може да предизвика 100-метрови цунамита"}
{"url": "https://news.bg/energy/kevr-poiska-smetkite-na-toplofikatsiya-sofiya-za-mart.html", "text": "От Комисията за енергийно и водно регилуране (КЕВР) поискаха от \"Топлофикация София\" ЕАД подробна информация и разяснение за значително по-високите сметки за месец март 2018 г., съобщиха от енергийния регулатор.Очаква се в тридневен срок от \"Топлофикация София\" да представят на Комисията пълни данни за количеството топлинна енергия, която е доставена и фактурирана на клиентите на дружеството за месец март 2017 г. и за същия месец, но 2018 г. Сметките трябва да са общо и по групи клиенти.От дружеството е изискана информация и за броя на битовите клиенти, избрали дяловото разпределение да се извършва по прогнозни данни. Това е според чл. 71 от Наредбата за топлоснабдяването /НТ/ от 6 април 2007 г.За тези клиенти топлоснабдителното дружество трябва да посочи както количеството на потребената от тях топлинна енергия, така и начислените суми в сметките им за месец март 2017 г., както и за март 2018 г.Отделно в КЕВР трябва да постъпи информация и за броя на битовите клиенти, избрали дяловото разпределение да се извършва по реален месечен отчет на средствата за дялово разпределение в имотите на клиентите.\"Топлофикация София\" ЕАД трябва да предостави и данни за количеството на потребената от тези клиенти топлинна енергия, както и начислените суми в сметките им за март 2017 г. и за март 2018 г. От Комисията обещават да публикуват анализа на предоставените им данни.", "date": "2018.04.25", "title": "КЕВР поиска сметките на Топлофикация-София за март"}
{"url": "https://news.bg/world/oon-donori-obeshtaha-usd4-4-mlrd-pomosht-za-siriya-za-2018-g.html", "text": "Международни донори обещаха да отпуснат 4,4 милиарда долара помощ за Сирия на конференция в Брюксел, съобщи високопоставен представител на ООН, цитиран от АФП.Заместникът на генералния секретар на ООН за хуманитарните въпроси Марк Лоукок заяви, че за 2018 г. ще съберат 4,4 милиарда долара.Той конкретно благодари на ЕС, Германия и Великобритания, които са обещали да дарят повече средства.Лоукок каза, че за 2019 г. са обещани допълнителни 3,3 милиарда долара.Според ООН парите са необходими за хуманитарна работа в Сирия и подкрепа на бежанците в съседните на арабската държава страни.Организацията се надяваше да събере 8 милиарда долара.Великобритания ще предостави 630 милиона долара за 2018 г. и 418 милиона долара за 2019 г., докато Германия обяви, че ще дари повече от 1,2 милиарда долара.", "date": "2018.04.25", "title": "ООН: Донори обещаха $4,4 млрд. помощ за Сирия за 2018 г. "}
