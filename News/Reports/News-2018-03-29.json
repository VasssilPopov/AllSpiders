{"url": "https://news.bg/world/cheshkiyat-prevodach-na-inerkom-za-chez-razsledvan-za-ubiystvo.html", "text": "Българо-чешкият предприемач Никола Молчан, преводач по време на преговорите между \"Инерком\" и ЧЕЗ в Ччехия е бил разследван за убийство преди години. Това съобщи преди седмица чешкият в. \"Лидове новини\".Информация за участието на Молчан е потвърдена по-късно от страна на ЧЕЗ, предаде bTV.Името на Молчан стана особено известно през 2009 г., когато българската полиция го задържа за убийството на неговия бизнеспартньор и приятел Либор Мировски. Той бе освободен от ареста поради липса на доказателства. Години преди това е бил замесван в други две убийства, но не е бил арестуван. Пристствието на Молчан в преговорите по сделката не е случайно. Връзката е бизнесдамата Мая Христова. Тя познава сем. Върбакови, а на Молчан е била шеф - той е управлявал \"ММ Глобал\", клон в Прага на конгломерата ѝ \"ММ Груп\". В същото време седалището и на \"Инерком\" и на \"ММ Груп\" е в една и съща сграда в София. Преди година българският в. \"24 часа\" писа, че в офиса на \"ММ Груп\" е влязла полиция - във връзка с разследване за пране на пари.Припомняме, че проучване на Алфа Рисърч за първото тримесечие на годината, огласено по-рано днес показа, че най-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж.57% са на мнение, че правителството е замесено по някакъв начин в продажбата на най-голямото електроразпределително дружество в България на пазарджишката фирма Инерком, а един от уважаваните експерти-министри в кабинета, Теменужка Петкова, губи 10 пункта от своя личен рейтинг.На 22 февруари 2018 г. стана ясно, че чешката ЧЕЗ е одобрила.Последва скандал, който предизвика министърът на енергетиката, защото познава собственикът на фирмата Гинка Върбакова. Скандалът ", "date": "2018.03.29", "title": "Чешкият преводач на \"Инерком\" за ЧЕЗ разследван за убийство "}
{"url": "https://news.bg/health/irlandtsite-se-chuvstvat-nay-zdravi-v-es.html", "text": "Жителите на Ирландия се чувстват най-здрави в ЕС. Това сочат данни от статистика на Евростат за това колко здрави се чувстват гражданите на Европейския съюз през 2016 година.Класификацията на Евростат включва 5 нива на самоопределяне, в зависимост от това как хората възприемат здравословното си състояние - много добро, добро, средно, лошо, много лошо.Сред държавите членки на ЕС страната, в която хората възприемат здравето си като най-добро, е Ирландия. Там 82.2% от анкетираните са посочили, че здравословното им състояние е много добро или добро. На второ място в тази класация се нареждат жителите на Кипър, където 78.7% от населението в извадката е заявило, че здравето им е много добро или добро.В Холандия 75.9% от жителите определят здравето си с двете горни категории. В Гърция този процент е 74%, в Белгия - 73.7%, в Малта - 72.9%, в Испания - 72.5%.България се намира във втората част на класацията. У нас около 66% от населението определят здравословното си състояние като добро или много добро. Такъв е и средният процент в Германия, Франция, Словения и Словакия.На дъното на класацията е Литва. Там под 45% от населението се чувства \"много здраво\" или \"здраво\". Малко по-висок е този процент в Латвия, Португалия и Естония. Тези държави определят последната четворка в чарта. В Литва 16.9% от анкетираните са посочили, че здравето им е лошо или много лошо. Този процент в Португалия е 15.9%, а в Латвия 15.6%.В Хърватия близо 60% са заявили, че здравето им е добро или много добро. Въпреки това страната е с най-голям процент на заявили, че здравословното им състояние е лошо или много лошо - 18.7%.Средното ниво за ЕС - 67.5% от гражданите на ЕС определят здравето си като добро или много добро.Едва 8.8% от европейците пък заявяват, че здравословното им състояние е лошо или много лошо.Прави впечатление, че мъжете оценяват здравето си като по-добро в сравнение с жените. 70.1% от мъжете граждани на ЕС сочат, че здравето им е добро или много добро. Този процент при жените е 65.2%.", "date": "2018.03.29", "title": "Ирландците се чувстват най-здрави в ЕС"}
{"url": "https://news.bg/world/podgotvyat-poseshtenie-na-kim-chen-un-v-moskva.html", "text": "Възможно е скоро лидерът на КНДР Ким Чен-ун да посети Москва. Това разкри говорителят на руското външно министерство Мария Захарова, цитирана от местни медии.Тя поясни, че в момента се обсъжда такава възможност. Захарова добави, че Москва ще разкрие информация за датата и подробности за визитата, когато бъде постигнато споразумение.Вчера Китай потвърди, че Ким Чен-ун се е срещнал с китайския лидер Си Дзинпин в Пекин. Той е обещал да изостави ядрените оръжия.По-рано днес стана ясно, че лидерът на Северна Корея ще се срещне с президента на Южна Корея Мун Дже-ин на 27 април.", "date": "2018.03.29", "title": "Подготвят посещение на Ким Чен-ун в Москва"}
{"url": "https://news.bg/regions/proveryavat-vsichki-obekti-v-koito-se-otglezhdat-kone.html", "text": "Българската агенция по безопасност на храните (БАБХ) започва мащабна проверка на всички животновъдни обекти, в които се отглеждат коне.Проверката е инициирана по заповед на изпълнителния директор на БАБХ д-р Дамян Илиев във връзка с констатирания случай на  край Кюстендил. Действията на инспекторите започват от днес. Те ще проверяват не само фермите за коне, но и всички животновъдни обекти, където се отглеждат еднокопитни животни.За целта на проверките директорите на регионалните структури на агенцията трябва да създадат организация. Те трябва да създадат условия за поетапното извършване на документални и физически проверки на обекти и на пасища за спазване изискванията на действащото законодателство в областта на хуманното отношение, идентификацията и здравеопазването на еднокопитните животни.Проверките на обектите ще се извършват съвместно с представители на общинската администрация. Директорите на Областните дирекции по безопасност на храните ще докладват всяка седмица на изпълнителния директор за всички констатирани нарушения в действащото законодателство и за предприетите от тях действия за отстраняване на констатираните несъответствия.", "date": "2018.03.29", "title": "Проверяват всички обекти, в които се отглеждат коне"}
{"url": "https://news.bg/int-politics/sarbiya-provezhda-voenni-ucheniya-dni-sled-intsident-v-kosovo.html", "text": "Пред погледа президента Александър Вучич и чужди дипломати, сръбски военни демонстрират нападение над бунтовнически позиции в учение на изток от Белград, съобщава \"Ройтерс\".Учението е три дни след като косовска полиция използва сила, за да разпръсне сръбски протестиращи в град Косовска Митровица и задържаха служител на сръбското правителство.Инцидентът допълнително обтяга отношенията между Сърбия и Косово, бивша провинция, която обявява независимост през 2008 г. след война десетилетие по-рано.Командващият армията генерал Любиша Дикович коментира, че учението, включващо повече от 900 войници, е част от плановите за 2018 г. учения.\"Винаги сме имали добри войници, искаме да имаме повече от тях ... искаме те да бъдат още по-добре обучени\", обяснява Вучич пред репортери на тренировъчната площадка.Военният бюджет на Сърбия през 2018 г. възлиза на 595 милиона евро, което е с 23,6 процента повече от миналата година.Военните до голяма степен използват съветски технологии от 80-те години на миналия век, а Белград иска да модернизира армията си. Някои от оръжията, използвани в учението, са остарели, но все още функционални.\"Ние ги извадихме от складове, реновирахме ги ... и както виждате, те работят добре\", коментира Вучич.Сърбия е страна кандидат за членство в Европейския съюз, но е една от малкото балкански държави, които не са в НАТО, който е силно непопулярен сред сърбите след бомбардировките от 1999 г., целящи да отблъснат сръбските сили от Косово. Миротворците на Алианса все още са разположени там.През 2006 г. Сърбия, която прие военен неутралитет, се присъедини към програмата на НАТО \"Партньорство за мир\" и през 2015 г. подписа индивидуален план за действие за партньорство - най-високото сътрудничество между съюза и държава, която не се стреми да се присъедини.Сърбия също така подкрепя своите близки военни отношения с Русия, неин традиционен православен и славянски съюзник.", "date": "2018.03.29", "title": "Сърбия провежда военни учения дни след инцидент в Косово"}
{"url": "https://news.bg/bulgaria/pozhar-evakuira-sgrada-v-studentski-grad-v-stolitsata.html", "text": "Евакуация на сграда в \"Студентски град\" в София заради пожар, съобщава Dariknews.От пресцентъра на МВР съобщиха, че няма пострадали хора при пожара.Пожарът е възникнал на последния етаж на т.нар. \"блок с уравненията\".Според радиото и Нова телевизия евакуирани са хората в сградата, както и в съседните постройки. Но от МВР отбелязват, че не е извършена евакуация от екипите на столичната пожарна.По първоначална информация причината за пожара е късо съединение. Сигнал за задимяване е подаден около 16.30 часа. На място веднага са изпратени пожарни екипи, стълба и линейка.По първоначални данни задимено е подпокривното пространство на жилищна сграда.За момента е ограничено движението по ул. \"8-ми декември\".Повече от 3 часа пожарникарите се опитват да го овладеят.\"Блокът с уравненията\" е един от новите блокове в \"Студентски град\", известен е с изрисуваната си с уравнения фасада и облика на плезещия се Алберт Айнщайн.Според bTV инцидентът е станал в една от новите сгради в жилищния комплекс - хотел, в който са били настанени 40 футболисти от детско-юношеската школа (ДЮШ) на ЦСКА.Футболният клуб съобщи, че пожарът е възникнал около 15:50 ч. в сервизните помещения, където се намират бойлерите на хотела.В хотела са били около 20 юноши на ЦСКА, които заедно с директора на ДЮШ Стефан Яръмов са напуснали хотела без паника и са в безопасност.", "date": "2018.03.29", "title": "Пожар евакуира сграда в „Студентски град” в столицата"}
{"url": "https://news.bg/crime/boyni-sanitari-na-vma-pokazaha-kak-se-spasyava-zhivot-na-fronta.html", "text": "Във Военномедицинска академия бойни санитари от военни формирования демонстрираха практически умения, придобити по време на курс за начална военномедицинска подготовка.Поредна група от 12 души премина през обучението. Групата е готова да се включи при нужда, както на бойното поле, така и при различни инциденти с масово постъпване на пострадали, обясни Ася Дишкова, главен експерт към Военномедицинския отряд за бързо реагиране на ВМА.Ася Дишкова провежда обучения като това във ВМА и на международно ниво във държавите от Балканския полуостров. Тя обясни, че военномедицински отряд провежда курсове за бойни санитари от 10 г.Освен този курс, които е начална военномедицинска подготовка за боен санитар, провеждаме още 8 курса, които са свързани с обучение на медицински и немедицински кадри.Провеждат се курсове за лекари, за медицински сестри от военни формирования.\"Обучаваме всички военни формирования, които заминават на международни задгранични мисии\", обясни Дишкова и добави, че те обучават и Националната следствена служба, Националната служба за охрана към президента, Военна полиция, всички военни контингенти, които заминават зад граници, както и военните специалисти от ВМА \"Георги С. Раковски\".По време на практическото занимание бяха демонстрирани дейности по отваряне на горни дихателни пътища, кръвоспираща превръзка, имобилизация на кости и стави с медицински материали и импровизационни средства.Началника на ВМА бригаден генерал професор д-р Венцислав Мутафчийски, д.м.н., FACS също наблюдава демонстрацията на курсантите.Вашата задача е много важна и в мирно, и във военно време. Докато дойде доктор на мястото на събитието, единственият човек, който е най-близо до пострадалия другар сте вие. Спрете кръвта, защото изтича животът. Ако не сте наблизо да поставите турникет, вече няма смисъл докторът да идва. Вие сте най-важните - вие сте платинените 10 минути, вие държите в ръцете си живота и смъртта на тези войници. И неслучайно в последно време се залага на взаимопощ и самопомощ като най-ценното нещо. Така бригаден генерал Мутафчийски се обърна към бойните санитари.По думите му в 75% от случаите на бойното поле смъртта е предотвратима. \"Тоест, ако вас ви няма, тези 75% ще умрат\", заяви той и показа на показа на участниците в курса някои трикове, които е научил по време на участието си в мисии зад граница.След като курсът бъде приключен на курсантите се издава удостоверение за \"Начална военномедицинска подготовка на бойни санитари\", като се предвижда на следващ етап и преминаване на опреснителни курсове.", "date": "2018.03.29", "title": "Бойни санитари на ВМА показаха как се спасява живот на фронта"}
{"url": "https://news.bg/crime/tsacheva-podpisa-zapoved-za-vaznagrazhdeniyata-na-nadziratelite.html", "text": "Министърът на правосъдието Цецка Цачева подписа заповед, с която се изравняват възнагражденията за специфичните условия на труд на двете главни дирекции с тези на служителите от МВР. Това съобщиха от пресцентъра на министерството на правосъдието. Заповедта влиза в сила със задна дата - от 1 януари 2018 година. Това стана ясно на днешната работна среща в Министерството на правосъдието между Цачева, представители на синдикалните организации на двете главни дирекции и административните ръководители на Главна дирекция \"Изпълнения на наказанията\" (ГДИН) и Главна дирекция \"Охрана\" (ГДО).Това се слпучва в изпълнение на поетия ангажимент от министър-председателя Бойко Борисов за отпускането на 15 млн. лв. допълнително. Така сумата за специфични условия на труд от 95 лв. става 190 лева. На днешното съвещание, което продължи над 5 часа, са били набелязани насоки и бяха обсъдени предоставените до момента документи, с които технологично ще се определят следващите стъпки за увеличаване на основните месечни възнаграждения на служителите. Уточнена бе необходимостта от допълнителна информация, както и формата, под която тя ще бъде предоставена.Работната група ще продължи дейността си на 2 април.Припомняме, че това се случва след серия протести на надзирателите. Миналата седмица синдикатите обявиха, че спират протестите след постигнатата договорка с властта. ", "date": "2018.03.29", "title": "Цачева подписа заповед за възнагражденията на надзирателите "}
{"url": "https://news.bg/society/1-25-miliona-dushi-zagivat-godishno-pri-katastrofi-po-sveta.html", "text": "Съюзът на българските автомобилисти и Международната автомобилна федерация (ФИА) стартират кампанията \"3500 живота\" за 2018 година със стотици призиви за внимателно шофиране и спазване на правилата в цялата страна.3 500 души загиват всеки ден в пътни инциденти по света, което прави 1.25 милиона фатални инциденти на година, а 500 от тях са деца. България заема челната позиция в черната статистика с 96 загинали на всеки 1 милион души население.В България само през 2017 г. са регистрирани 6888 тежки пътнотранспортни произшествия, при които са загинали 682 и са ранени 8680. Трагичната статистика засяга всички участници в движението. От загиналите през 2017 г. близо 50% са шофьори, пътници са 27% и пешеходци са 23%.Изключително тревожно е, че в 95% от тежките пътни инциденти основна причина е нарушение/я на шофьори. Най-често това са несъобразена скорост, навлизане в насрещно движение, внезапна промяна на посоката и отнемане на предимство.Именно затова СБА ще продължи активно да подкрепя кампанията \"3500 жиовта\" в България и през 2018г. с нови лица и послания. Сред тях са певецът Фарел Уилямс с \"Паркирай телефона, когато шофираш\", пилотът от Формула 1 Фелипе Маса с \"Погледнете преди да пресечете\", лекоатлетът Йохан Блейк със \"Спазвай ограничението на скоростта\" и тенисистът Рафаел Надал с \"Проверявай гумите си редовно\".\"За нас в СБА битката срещу тази трагична статистика е важна цел. Но само заедно можем да направим пътната безопасност приоритет за всички. С кампанията \"3500 ЖИВОТА\", с \"Най-добър млад шофьор на България\", с \"Акция Зима\" и други инициативи, както и с нашите партньори заедно ще постигнем по-безопасни пътища\", коментира инж. Емил Панчев, председател на СБА.За втора поредна година Съюзът също ще проведе серия от събития \"Дни на безплатни услуги\" в основни градове, където всеки български шофьор ще може да провери безплатно техническото състояние на своя автомобил (светлини, гуми, спирачки, окачване и др.), а също да получи съвети за безопасно и икономично шофиране. Автомобилни вносители, партньори на СБА, пък ще правят тест-драйв, като ще популяризират системи за безопасно управление сред посетителите.", "date": "2018.03.29", "title": "1,25 милиона души загиват годишно при катастрофи по света"}
{"url": "https://news.bg/crime/badeshte-za-voennovazdushnoto-uchilishte-v-dolna-mitropoliya.html", "text": "Предстои да бъде възстановено Военновъздушното училище в Долна Митрополия. Това стана ясно днес, 29 март, в хода на блиц контрола на министъра на отбраната Красимир Каракачанов в парламентарната комисия по отбрана.В парламентарната комисия по отбрана предложението за възстановяването на Военновъздушното училище в Долна Митрополия отправи ген. Константин Попов. Той предлага да се сформира работна група от народни представители, представители на министерствата на отбраната и образованието, както и такива от военните висши училища и други звена у нас. Работната група следва да работи за ускоряването на процеса по акредитация на Военновъздушното училище в Долна Митрополия от Националната агенция за оценяване и акредитация.Припомняме, по време на предходно заседание на комисията по отбрана членовете от всички парламентарни групи изразиха своето съгласие и уверение, че техните парламентарни групи ще гласуват \"за\" възстановяването на Военновъздушното училище Долна Митрополия.", "date": "2018.03.29", "title": "Бъдеще за Военновъздушното училище в Долна Митрополия"}
{"url": "https://news.bg/world/papa-frantsisk-nyama-ad-dushite-na-greshnitsite-izchezvat.html", "text": "Папа Франциск заяви сензационно, че ад няма, а душите на християните с неопростени грехове просто изчезват. Той е направил изказването пред Интервюто е провел легендарен италиански журналист, известен с атеистките си възгледи. Това е поредна тяхна среща, като не за първи път той е обвиняван, че не предава достоверно казаното от Понтифа. 93-годишният Еудженио Скалфари сам признава, че никога не записва интервютата си. Това изявление противоречи на християнската доктрина, утвърдена още в самото начало. Очаква се то да раздели вярващите и да възмути голяма част от тях. От Ватикана обаче обявиха, че Светият Отец не е правил подобни скандални изявления и такива публикации са фалшиви новини, на които не трябва да се вярва. В изявлението им се подчертава, че това не са действителни реплики, а интерпретация на журналиста. ", "date": "2018.03.29", "title": "Папа Франциск: Няма ад, душите на грешниците изчезват "}
{"url": "https://news.bg/world/poslanikat-na-sasht-v-izrael-otreche-che-iska-smyana-na-palestinskiya-lider.html", "text": "Посланикът на САЩ в Израел Дейвид Фридман заяви, че страната му не иска да смени президента на Палестина Махмуд Абас, съобщават световни агенции.Фридман отхвърли информация от вчера, че е призовал за отстраняването на палестинския лидер, тъй като отказва да преговаря с Белия дом.\"САЩ не се стремят към смяна на Махмуд Абас. Изборът на ръководството зависи от палестинския народ\", написа той в \"Туитър\".Няколко медии съобщиха, че посланикът е споменал възможността да намери заместник на Абас, ако \"не е заинтересован да преговаря\".\"\", отбелязал Фридман.Преди около седмица Абас нарече посланика \"колонист и кучи син\".", "date": "2018.03.29", "title": "Посланикът на САЩ в Израел отрече, че иска смяна на палестинския лидер"}
{"url": "https://news.bg/crime/sadat-v-petrich-pozvoli-na-mazh-da-stane-ofitsialno-zhena.html", "text": "Съдът в Петрич позволи официално на мъж да стане жена, съобщи \"\". 26-годишен българин роден като мъж вече официално смени пола си с позволение на съдът в Петрич.26-годишният сменя и ЕГН-то си с решение на районния съд в града.Молбата за това е подадена в края на миналата година. Претърпял е близо 10 операции във Франция. Сега му предстои последна за премахване на мъжки полови органи.Вещо лице по делото е заключило, че в този случай се касае до разстройство на половия идентитет - транссексуалност - и процесът е необратим.26-годишният от дете се обличал с рокли и прекарвал свободното си дело в игра с момичета и кукли, освен това говорел за себе си в женски род.Визуално също приличал на момиче.В ранна възраст майка му починала и той бил отгледан от баба си и дядо си. Те го принуждавали да се облича като момче.И баща му неуспешно го принуждавал.Още 10-годишен транссексуалният младеж е изпратен да учи в чужбина. Дипломирал се в сферата на модния дизайн в Париж, дори работил като манекенка.Младежът срещал проблем с имената и ЕГН-то си. Това била и причината да поиска от съда те да бъдат променени и да бъде признат за жена.", "date": "2018.03.29", "title": "Съдът в Петрич позволи на мъж да стане официално жена"}
{"url": "https://news.bg/crime/okonchatelno-20-godini-zatvor-za-chetsi.html", "text": "Върховният касационен съд даде 20 години затвор на Николай Русинов - Чеци, за убийството на Яна Кръстева в Борисовата градина, съобщи \"24 Часа\".Решението е окончателно и не подлежи на обжалване. Така съдът потвърди присъдата, издадена от предишната инстанция. Припомняме, че Апелативен съд - София  наложи 20 години затвор през май миналата година. 28-годишната Яна Кръстева бе убита в нощта на 8 срещу 9 юли 2011 година в Борисовата градина. Тя е била с приятели от нейната компания, слушали са концерт в парка и са пили. Към 2 и нещо през нощта никой вече не помни да я е виждал.Убийството предизвика широк обществен отзвук, което накара МВР да предприеме , довели до първоначалния арест на оказал се впоследствие невинен гражданин.На 27 април 2012 г. в 17:30 часа 35-годишният Николай Русинов-Чеци е задържан за убийството на Яна Кръстева. Той е вторият основен заподозрян за жестокото убийство на младата жена. Преди него четири месеца в ареста прекара Пламен Трифонов, но доказателствата за съпричастността му към смъртта на Яна се сринаха.Русинов е арестуван след пристигането в България на резултатите от ДНК експертизата, направена в Австрия. Заключението й показва, че всички косми, намерени по тялото на Яна, са на Чеци и не е открит нито един на Пламен Трифонов.През октомври 2014 година Николай Русинов-Чеци бе осъден на доживотен затвор, а по-късно Върховният касационен съд отмени присъдата. След обжалване, присъдата му бе заменена на 19 години затвор.", "date": "2018.03.29", "title": "Окончателно - 20 години затвор за Чеци"}
{"url": "https://news.bg/world/otvlechen-e-kmetat-na-tripoli.html", "text": "Въоръжени мъже са отвлекли кмета на либийската столица Триполи Абдулрауф Хасан Байтелмал, предаде BBC. Това са съобщили от администрацията.Източници, близки до семейството, са заявили, че отвличането е станало в семейния дом около полунощ. При покушението синът на кмета е бил бит с калашник. Други източници обаче твърдят, че той е бил задържан и разпитан. Не се дава повече информация на този етап. От момента на свалянето на дългогодишния лидер Муамар Кадафи през 2011 година страната се намира във въоръжен конфликт и гражданска война.", "date": "2018.03.29", "title": "Отвлечен е кметът на Триполи "}
{"url": "https://news.bg/crime/otnovo-protest-v-zashtita-na-pirin.html", "text": "Пореден протест в защита на Национален парк \"Пирин\" се проведе пред Министерски съвет. Граждани негодуват за и предложените промени в Закона за горите, съобщи Нова.Протестиращите искат отмяна на министерското решение за построяване на втори кабинков лифт. Според негодуващи с това решение се дава зелена светлина з застрояването на природния парк.Те се обявиха и против подготвяните промени в Закона за горите. Демонстранти виждат улесняване на урбанизацията в тях и унищожаване на девствената природа в България.Ясно стана, че делото на НПО срещу министерското решение във Върховния съд, е насрочено за 14 май.", "date": "2018.03.29", "title": "Отново протест в защита на Пирин"}
{"url": "https://news.bg/regions/obshtina-kyustendil-prekratyava-otnosheniya-s-fermera-razsledvan-za-martvite-kone-v-osogovo.html", "text": "Община Кюстендил обяви, че ще прекрати договорните си отношения с фермера Петър Пищалов. Това решение е взето след скандалния случай с мъртви коне в Осоговската планина край Кюстендил, предаде БНР. Кметът Петър Паунов направи пълна рекапитулация на животните, които Пищалов е гледал последните три години:заяви той.Земеделски стопани от кюстендилските села Долно село, Ръсово и Преколница внасят жалба срещу безстопанствени коне в землищата на населените места. Тя е адресирана до общината в Кюстендил, до обществения посредник Васил Иванов и до Областната агенция по храните. Жалбата е подписана и от кметския наместник Лозан Тасков.Днес по-рано стана ясно, че от Българската агенция по безопасност на храните (БАБХ) започват мащабна проверка на всички животновъдни обекти, в които се отглеждат коне.Проверката е инициирана по заповед на изпълнителния директор на БАБХ д-р Дамян Илиев във връзка с констатирания случай. Те ще проверяват не само фермите за коне, но и всички животновъдни обекти, където се отглеждат еднокопитни животни. ", "date": "2018.03.29", "title": "Община Кюстендил прекратява отношения с фермера, разследван за мъртвите коне в Осогово "}
{"url": "https://news.bg/politics/bomboubezhishtata-se-proveryavat-po-dokumenti-i-rutinno.html", "text": "Правителството не е разпореждало проверка на бомбоубежища, съобщиха от Министерски съвет.Към момента тече рутинна проверка по документи на три администрации - тези на Софийска област, на община Самоков и община Ботевград.Припомняме, по-рано днес излезе информация, че премиерът Бойко , като целта била да се тества дали в София има достатъчно места за укриване на населението в случай на атака и дали те покриват всички нужни условия.Правителството обяснява, че тези проверки са част от задълженията на кабинета. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет. Планът за 2018 г. е утвърден на 28 февруари.С рутинната проверка се проверяват плановете за отбранително-мобилизационна подготовка. Проверява се и дежурството за оповестяване и осъществяването на контрол върху разходването на бюджетните средства по отбранително-мобилизационната подготовка. ", "date": "2018.03.29", "title": "Бомбоубежищата се проверяват по документи и рутинно"}
{"url": "https://news.bg/world/tramp-napadna-amazon.html", "text": "Президентът на САЩ Доналд Тръмп използва \"Туитър\", за да атакува търговския гигант \"Амазон\" за данъчната му политика.Лидерът на САЩ обвини онлайн търговеца, че плаща \"малко или никакви данъци\".\"\", написа Тръмп.Вчера американският новинарски сайт Axios съобщи, че Тръмп обмисля да промени данъчната политика по отношение на \"Амазон\". Но говорител на Белия дом отрече информацията, подчертавайки, че няма конкретни политики или действия по отношение на компанията.", "date": "2018.03.29", "title": "Тръмп нападна \"Амазон\""}
{"url": "https://news.bg/society/57-ot-balgarite-schitat-che-pravitelstvoto-e-zameseno-v-prodazhbata-na-chez.html", "text": "Проучване на Алфа Рисърч за първото тримесечие на годината показва, че най-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж.57% са на мнение, че правителството е замесено по някакъв начин в продажбата на най-голямото електроразпределително дружество в България на пазарджишката фирма Инерком, а един от уважаваните експерти-министри в кабинета, Теменужка Петкова, губи 10 пункта от своя личен рейтинг.Симпатизантите на ГЕРБ, които също са критични към сделката, по отношение на правителството заемат защитна позиция. В резултат, кабинетът запазва доверие от 21%. С 4% обаче се увеличават неговите критици (до 43%), като негативните настроения нарастват главно сред столичани и жителите на селата. Европредседателството и външно-политическата активност на кабинета, от своя страна, са основният ресурс за една по-широка обществена подкрепа по ключови теми, надхвърляща електоралната база на коалиционните партньори.37% определят българското председателство на Съвета на ЕС като успешно до този момент, срещу едва 13% - като неуспешно. 50% одобряват приоритета на страната ни за европейска интеграция на страните от Западните Балкани.Сред външно-политическите фактори, оказали силно влияние върху общественото мнение е отзвукът от политическите изказвания на руския патриарх Кирил. 67% оценяват неговите думи, че българите не са проявили признателност към Русия като неприемливи и унизителни, 25% ги приемат за приемливи и справедливи.След тазгодишния 3-ти март, 43% са на мнение, че Русия настоява не за просто признателност, каквато мнозинството от хората наистина проявяват, но и страната ни да следва нейния път на развитие. Което, също според мнозинството от българите, не съответства на техния избор. В резултат от тези промени, за първи път след Украинската криза и анексирането на Крим, е налице сериозен спад в традиционно позитивното отношение към Русия от 66% на 56%. Дали и в каква посока ще повлияе изострянето на напрежението между Европа и САЩ от една страна, и Русия, от друга, заради отравянето на Скрипал, ще проличи в следващите месеци.Охладняването към Русия, успоредно с европейската активност на правителството, води до нов ръст на висока подкрепа за ЕС (от 50% до 58%), но също така и до известен ръст в одобрение на Северноатлантическия алианс (от 38% до 44%).Запазва се доверието на 21% от българските граждани и нараства одобрението за премиера Б. Борисов (от 33% до 36%) в резултат най-вече от външно-политическата активност и председателството на Съвета на ЕС.През последните три месеца външно-политическите теми, както и активността на българското правителство по тях, оказват силно и на моменти определящо влияние върху общественото мнение. Мнозинството от българите продължават да отстояват членството в ЕС и НАТО като важни за страната приоритети. Същевременно, изострянето на взаимоотношенията ЕС - Русия, ЕС-Турция, както и различията между партии и институции по реакциите и ролята на България в тях, оформят сериозна червена линия в българското общество.Въпреки положителните оценки за външната политика, вътрешните политики продължават да генерират критични нагласи към правителството. Най-критични към правителството са както симпатизанти на БСП и ДПС от малките населени места, така и по-взискателни, с по-високи очаквания жители на големите градски центрове. Разликата между тях е, че левите избиратели не подкрепят и външната политика на правителството, докато градската средна класа е с категорична проевропейска ориентация.Най-сериозен отзвук във вътрешен план продължава да има сделката за продажбата на ЧЕЗ. 42% от пълнолетните жители на страната припознават в този скандал опит за дискредитиране и сваляне на кабинета. Конкретните събития се отразяват относително слабо на общото доверие към кабинета, но имат значително влияние върху оценката за работата на отделните министри.Като най- успешен продължава да е Томислав Дончев (с индекс за дейността си от 22.4), следван от военния министър Красимир Каракачанов (11.6). Място сред \"отличниците\" намират и пряко ангажираните с външно-политическата дейност министри Лиляна Павлова (8.6) и Екатерина Захариева (6.1).В другия край на таблицата, с относително най-ниски оценки, се позиционират министрите на правосъдието Цецка Цачева (с отрицателен индекс от -19.9), вицепремиера Валери Симеонов (17.3), и рязко понижила рейтинга си енергиен министър Теменужка Петкова (- 16.4).", "date": "2018.03.29", "title": "57% от българите считат, че правителството е замесено в продажбата на ЧЕЗ"}
{"url": "https://news.bg/world/italiya-avstriya-i-ispaniya-protiv-novi-sanktsii-sreshtu-iran.html", "text": "Италия, Испания и Австрия се съпротивляват на натиска за налагане на нови санкции на Иран, съобщава \"Ройтерс\".Франция, Германия и Великобритания настояват за рестриктивни мерки във връзка с ракетната програма и участието на Иран във войната в Сирия, за да убедят САЩ да не се изтеглят от ядрената сделка от 2015 г.Вчера източник от ЕС заяви, че съюзът може да наложи санкции през април. Но Рим, подкрепян от Испания и Австрия, е скептичен, че нови санкции ще са достатъчни, за да убедят Тръмп да не напуска споразумението.", "date": "2018.03.29", "title": "Италия, Австрия и Испания против нови санкции срещу Иран"}
{"url": "https://news.bg/politics/balansirana-pozitsiya-ot-premiera-ochakva-karakachanov.html", "text": "Вицепремиерът и лидер на ВМРО Красимир Каракачанов се пошегува със стабилността на коалицията. Това, че не съм бил два дена в България, не означава, че по някакъв начин коалицията се клати, изтъкна пред медиите преди заседанието на ресорната парламентарна комисия.Всичко си е наред, увери вицепремиерът и военен министър.За утрешното заседание на съвета на коалицията Каракачанов посочи, че там никога не е имало изострен тон.Съветът по сигурността към МС трябва да изготви позицията на страната ни за отзоваването на посланици заради скандала Скрипал. До преди няколко дни нямало основания страната ни да предприема подобни действия, заяви военният министър.Каракачанов похвали премиера за балансираната политика, която води. За пример посочи срещата във Варна. България показа, че може да е инициатор на диалог между Турция и ЕС, отчете той.Каракачанов е убеден, че и за Русия Борисов ще прояви балансираност.Иначе  Бойко Борисов, била рутинна. Нямало вероятност страната ни да бъде въвлечена във война, по думите му. А попитан дали има натиск върху България, вицепремиерът отговори шеговито: \"Мен никой не ме натиска.\".Военният министър коментира и искането от страна на . \"Не виждам основание за оставка на министър Валентин Радев.\"За всяко нещо, което БСП или някой друг иска, ли да коментираме оставка, захапа той левицата.", "date": "2018.03.29", "title": "Балансирана позиция от премиера очаква Каракачанов"}
{"url": "https://news.bg/bulgaria/dunav-zaplashva-da-zalee-el-tabla-v-silistra.html", "text": "Река Дунав заплашва да залее електрически табла, информира БНТ. Повишаването на нивото на водите на реката край Силистра може да наводни таблата, които са разположени на самата дига. Те се намират в градския парк .Критичната точка е на 785 см, а към момента нивото на реката е само половин метър под нея.Таблата са инсталирани преди няколко години по време на сезонен ремонт на Дунавската градина.Местните коментират, че хората извършили ремонта тогава, не са на ясно с реката. Те не знаели, че тя ежегодно на пролет се покачва.Ако таблата бъдат залети от придошлата вода, ще предизвикат късо съединение. По мнение на специалисти колкото и да е нисък волтажа, той би бил пагубен, ако дете се хване за парапета.Твърди се, че проблемът е лесно решим, ако таблата бъдат повдигнати на метър височина. Друг вариант е да се монтират датчици за наличие на вода и контролер, който да изключва автоматично системата.От общината са проверили таблата и към момента няма опасност.Опит за повдигане на таблата ще бъде направен, обеща зам.-кметът на Силистра Тихомир Борачев.", "date": "2018.03.29", "title": "Дунав заплашва да залее ел. табла в Силистра"}
{"url": "https://news.bg/society/alfa-risarch-23-1-elektoralna-podkrepa-za-gerb-i-20-5-za-bsp.html", "text": "Първото тримесечие на годината не променя съществено позициите на основните политически сили и техните лидери, показва проучване на Алфа Рисърч. ГЕРБ запазва позиции на първа политическа сила с подкрепа от 23.1% от всички избиратели. Външно-политическата активност на лидера на партията Б.Борисов води до ръст от 3 на сто в неговия личен рейтинг - до 36%. През периода нарастват обаче и негативните мнения за управлението.Като основна опозиционна сила, БСП печели от текущите скандали, от разпалените дебати по Истанбулската конвенция обществени страхове, от националистическа реторика около посредническата роля на България в диалога между ЕС и Турция. В резултат, с подкрепа от 20.5% левицата скъсява дистанцията с ГЕРБ. Лидерът на партията, К.Нинова е с доверие 26.4%, не успява да повиши личния си рейтинг. Въпреки скандалите помежду им, Обединените патриоти се задържат на 5.2% електорална подкрепа. Кр. Каракачанов е с най-висок личен рейтинг (29.8%), следван от В.Симеонов - 11.4% и В.Сидеров - 6.4%. Отрицателните оценки и към тримата лидери нарастват, но позитивните не намаляват.При ДПС, както и при Воля, съществени промени не се наблюдават. Движението би имало парламентарно представителство (5.1%), докато\"Воля\" може да не успее да се класира за парламента с (2.0%).Твърде ниска остава подкрепата за фрагментираната извънпарламентарна десница. Всяка една от партиите събира между 0.6% 1.8%. Заради категоричните проевропейски нагласи на избирателите им, Европейските избори са благоприятна възможност за пробив за тези партии. Българските граждани продължават да проявяват висока критичност към дейността на мнозинството от институциите в страната. Изключение от тази тенденция прави президентът Р. Радев, който се ползва с доверието на 59% от пълнолетните жители на страната.Въпреки положителния тренд, част от действията му се посрещат критично. Ползвайки се със значително по-висок кредит на доверие от лидера на БСП, той получава позитивни оценки като вътрешен коректив на управляващите, отколкото опозицията, но не получава такива по отношение на външно- политическите им действия. Едва следващите месеци ще покажат как ще се развие динамиката в тези отношения.Одобрението за Народното събрание (12%) и председателя му Цв. Караянчева (21%) бележи леко подобрение през първите три месеца от годината. Въпреки това парламентът продължава да търпи сериозна криза на обществено доверие.Аналогична е ситуацията с отношението към правораздавателните и правоохранителни институции, чиято дейност е съпътствана от трайна критика: съд (9% положителни оценки срещу 56% отрицателни), главен прокурор (10% положителни оценки срещу 43% отрицателни). Поредицата от случаи на битови престъпления през последните месеци се отразява в отчетлив спад на одобрението за работата на полицията (от 27% на 20%) и силен ръст в неодобрението (от 30% до 41%).", "date": "2018.03.29", "title": "Алфа Рисърч: 23,1% електорална  подкрепа за ГЕРБ и 20,5% за БСП "}
{"url": "https://news.bg/politics/nfsb-otkri-noviya-si-shtab-i-se-gotvi-za-izbori.html", "text": "Вицепремиерът Валери Симеонов честити новия щаб на колегите си от Националния фронт за спасение на България.За откриването на офиса в емблематичната синя централа \"Раковски\" 134 по съседски бе поканен и председателят на СДС Божидар Лукарски. Той коментира, че не предава централата, а ще съжителстват в нея с колегите им от НФСБ. На въпрос за евентуална коалиция с НФСБ Лукарски посочи, че е рано да се говори и изтъкна, че преди да участват в каквито и да било коалиция първо трябва да се докажат на избори.Лидерът на НФСБ Симеонов заяви, че готви щаба за избори. Със СДС имаме чисто физическо, сградно съжителство - нямаме дом съвет, просто сме в една сграда.Ние сме партия, която е на седем години и досега не сме ползвали никакви държавни или общински помещения, винаги сме били на частен наем. Не е състоятелно да се търси връзка с партия, с която сме в същата сграда. Естествено ние сме в добри отношения, както видяхте и като съседи съвсем по съседски съм поканил г-н Лукарски, каза Симеонов.В тази връзка бих си позволил една моя констатация, че не само не съм суеверен, но фактът, че по стечение на обстоятелствата ни бе предоставена тази сграда Раковски 134 - това до известна степен ни задължава.Симеонов припомни, че в далечната 1990 г., заедно с Касабов са в първия състав на СДС - Бургас. \"Ние сме правили СДС - Бургас. Всички си спомняме с какви надежди, с какви очаквания, с каква вяра беше обгърната тази сграда, цялата тази идея да се създаде едно обединение на демократичните сили. Ние сме съпричастни към тези демократични сили, към създаването на СДС. Приемам обстоятелството, че ни е предоставен терен като отговорност. Дано успеем да върнем поне част от надеждите на българите, част от надеждите, които имаха в началото на демокрацията\", заяви лидерът на НФСБ.", "date": "2018.03.29", "title": "НФСБ откри новия си щаб и се готви за избори"}
{"url": "https://news.bg/world/v-germaniya-iskat-bezhantsite-da-badat-zadarzhani-v-lageri-za-18-mesetsa.html", "text": "Министърът на вътрешните работи на Германия настоява за прокарване на спорни планове, които предвиждат бежанците да бъдат задържани в центрове, докато получат право да останат в страната, информира БиБиСи.Хорст Зеехофер предлага бежанците да остават в специалните центрове до 18 месеца, докато молбите им се разглеждат.Според критици обаче това може да доведе до насилие и по-трудното им интегриране в обществото.Официални представители разкриха, че първият център вероятно ще бъде отворен в Бавария през тази година.Зеехофер отдавна критикува мигрантската политика на канцлера Ангела Меркел. Той се закани да ускори процедурите и да увеличи депортациите.Изграждането на първия център в Бавария преди местните избори през октомври е \"най-важният приоритет\", каза заместник-министърът на вътрешните работи Щефан Майер.\"Уверен съм, че можем да представим по-подробни планове след Великден\", изтъкна той пред германския всекидневник \"Зюддойче цайтунг\".На мигранти с добри шансове да останат в Германия ще им се позволи да напуснат центровете, обясни Майер, но не разкри подробности.", "date": "2018.03.29", "title": "В Германия искат бежанците да бъдат задържани в лагери за 18 месеца"}
{"url": "https://news.bg/crime/sinyata-zona-v-plovdiv-poskapva.html", "text": "Пловдивчани ще плащат по-скъпо паркиране на \"синя зона\" от понеделник - 2 април, съобщи БНТ. \"Синята зона\" поскъпва с 50 ст.От другата седмица паркирането в тези части на града под тепетата ще струва по 2 лв. на час. До сега цената за час беше 1.5 лв.Така от общината взимат мерки срещу многото автомобили в центъра на града.\"Това е една от мерките за ограничаване на броя на автомобилите в централната градска част и подобряване на качеството на атмосферния въздух\", заяви зам.-кметът по транспорта Златин Велев.Съществуват различни варианти за таксуване в \"синя зона\".Единият вариант за заплащане на паркирането е с талони по два лева за едночасов престой. Друга опция е изпращането на есемес на същата стойност, а монтираните 23 паркомата, на възлови локации в града, дават възможност да се плати един лев за 30 минути.Работното време на синя зона е от 8:30 ч. сутринта до 17:30 ч. Платеното паркиране е валидно от понеделник до събота включително. Неделя и на официалните празници паркирането е безплатно.", "date": "2018.03.29", "title": "Синята зона в Пловдив поскъпва"}
{"url": "https://news.bg/int-politics/rusiya-i-ukrayna-prekratiha-sporazumenie-za-dostavka-na-orazhie.html", "text": "Прекратено е споразумението между Русия и Украйна от 1995 г. за взаимна доставка на оръжия и военна техника. Това става ясно от документ, публикуван на интернет-портала за правна информация, съобщи РИА Новости.\"На 28 март е прекратено действието на споразумение между правителството на Руската федерация и правителството на Украйна за взаимно снабдяване с оръжия и военно оборудване, компоненти и резервни части, организиране на ремонтни дейности и предоставяне на военни услуги, подписано в Киев на 8 февруари 1995 г.\", се казва в официално съобщение на руското външно министерство.", "date": "2018.03.29", "title": "Русия и Украйна прекратиха споразумение за доставка на оръжие"}
{"url": "https://news.bg/world/premierat-na-indiya-nasarchava-yogata-s-animatsiya.html", "text": "Йога ентусиаст и премиер на Индия Нарендра Моди се превърна в инструктор, публикувайки анимация, на която демонстрира различни асани, пише \"Гардиън\".На видеото индийският лидер практикува пози като Тадасана (Tadasana) и Трикосана (Trikosana).С йогата правителството на Нарендра Моди сe опитва да популяризира традициите на Индия по света. Той убеди ООН да направи 21 юни Международен ден на йогата. За първи път беше отбелязан през 2015 г. след решение на организацията. Денят съвпада с настъпването на астрономическото лято.Според индийския премиер дисциплината, вкоренена в древните индийски религиозни традиции, е ключова за здравето му, отбелязвайки, че спи по 4 часа на ден, тъй като си набавя енергия след всекидневна йога практика и дихателни упражнения.Националистическият лидер създаде министерство на йогата след избирането му през 2014 г. и направи древната практика задължителна в някои училища.Но инициативите на Моди не се разминаха с противоречия. През 2015 г. мюсюлманска група в страната обвини правителството, че налага \"хиндуистки религиозни практики\". Правителството се съгласи да премахне една от практиките - Сурия намаскар (Surya Namaskar или Поздрав към слънцето), след като мюсюлмански лидери се оплакаха, че е преклонение пред слънцето, което е в противоречие с ислямските принципи.Родители в американския щат Калифорния съдиха държавно училище в Сан Диего през 2015 г., като мотивираха решението с това, че се включва йога в занятията, което е в противоречие с Първата поправка в Конституцията, тъй като се налага хиндуизъм на християни. Съдът реши срещу тях.По същите причини ислямските власти в Малайзия забраниха йогата през 2008 г.Йога се популяризира на Запад през 80-те г. на XX век, като през 2016 г. в САЩ практикуват 36,7 милиона души в сравнение с 20,4 милиона през 2012 г. Пазарът се оценява на 16 милиарда долара в САЩ и 80 милиарда долара по света.", "date": "2018.03.29", "title": "Премиерът на Индия насърчава йогата с анимация"}
{"url": "https://news.bg/politics/pri-dokazatelstva-valeri-simeonov-bez-kolebaniya-podkrepya-ekspulsirane.html", "text": "Действително България в тази ситуация трябва да има балансирана позиция. Това коментира вицепремиерът Валери Симеонов във връзка с изказването на Волен Сидеров пои действията на българското правителство да извикат за консултации посланика ни в Москва Бойко Коцев. \"Действително преди да има решение на Министерски съвет или каквато и да било отговорна позиция - тя трябва да бъде съгласувана в политическия съвет\", заяви Симеонов.На въпрос за , че България трябва да застане на страната на демократичните държави, Валери Симеонов посочи: \"Да коментирам думи на коалиционен партньор не е редно. Това е позиция на ГЕРБ. Тя до голяма степен съвпада и с нашата позиция. В края на краищата ние сме членове на европейското семейство, ние сме членове на НАТО, имаме ангажименти\".\"Позицията на НФСБ е, че докато няма доказателства за извършено престъпление, не е редно да се взема страна, да се взема позиция. Още повече спомняме си от близкото минало някои доста по-сериозни, бих казал глобални проблеми, които се породиха от окупацията на Крим и на Донбас - не бяха предмет на такава реакция от Запада\", коментира още Симеонов.По думите му е видно, че има \"някаква нееднаквост, има някаква прекалена чувствителност\", когато става въпрос за предполагаемо престъпление. \"Естествено, ако бъде доказано престъпление и някаква свързаност с Русия, естествено, че позицията ще бъде категорична - експулсиране и всякакви други дипломатически мерки и в това отношение ние нямаме никакви колебания\", заяви Симеонов.На въпрос има ли натиск да се присъединим към 28-те страни, които отзовават своите дипломати, лидерът на НФСБ заяви, че не е в кухнята на външната политика. \"Мога да ви кажа, че върху мен и моите колеги в НС няма никакъв натиск.\"Симеонов бе категоричен и че ако има доказано престъпление, НФСБ не са против експулсирането.", "date": "2018.03.29", "title": "При доказателства Валери Симеонов без колебания подкрепя експулсиране"}
{"url": "https://news.bg/world/81-ot-sarbite-sa-protiv-priznavaneto-na-kosovo.html", "text": "81% от гражданите на Сърбия са против това страната да признае Косово. Това сочат данните от проучване на Института за европейски въпроси, проведено от 16 до 20 март между 1 203 души, съобщи Независимата Балканска новинарска агенция (Ibna).Проучването сочи, сърбите са категорично против това Косово да бъде призната от западната ни съседка, въпреки че това заляга като .42% от анкетираните сърби са на мнение, че Косово не е изгубена територия. 55% смятат, че настоящото правителство или което и да е било бъдещо правителство в страната не би подкрепило независимостта на Косово. Около 25% сочат, че все някое правителство в страната ще признае независимостта на Косово някога.Наблюдават се значими различия в мненията на различните възрастови групи в Сърбия. Сред по-възрастното население, гражданите на 60 или повече години, едва 30% смятат, че Косово е окончателно изгубена територия. При по-младото население този въпрос е 50/50 - половината от тях мислят въпроса за окончателно решен, докато другата половина на мнение, че все още има надежда за Косово.По въпроса за  също се наблюдават различия. 56% от анкетираните сочат, че това е неприемливо, докато 30% биха подкрепили евентуална подялба на териториите между Сърбия и Албания. Тук се наблюдава и друг интересен момент - идеята за подялба на Косово се подкрепя повече сред възрастното население. Констатира се и че с увеличаване степента на образование нараства и броят на онези, които смятат, че Косово трябва да се раздели.Едва 3.4% от гражданите в извадката заявяват, че са участвали в т.нар. вътрешен диалог по въпроса за Косово, иницииран от президента Александър Вучич. 94% пък сочат, че не са участвали в дебата. Хората с по-високо образование са по-склонни да коментират темата, констатира още изследването.Прави впечатление, че по полово разделение също се отчитат разлики в общественото мнение. Жените в Сърбия, които са благосклонни относно признаването на Косово в контекста на евроусловията за членство, са с близо 10% повече от мъжете на същото мнение.Изследването показва, че 45% от сърбите са скептични относно възможността Сърбия в бъдеще да си върне пълния суверенитет и контрол над Косово. 42% от сърбите пък все още на мнение, че това рано или късно ще се случи.", "date": "2018.03.29", "title": "81% от сърбите са против признаването на Косово"}
{"url": "https://news.bg/world/moskva-se-sheguva-s-berlin-samo-vednazh-proniknahme-v-bundestaga-prez-1945-g.html", "text": "С шега Русия отново отхвърли обвинения, че е извършила хакерска атака срещу германски правителствени компютри, съобщава ДПА.\"Само веднъж проникнахме в Бундестага през 1945 г., докато освобождавахме Берлин от нацистката напаст. Тогава се наричаше Райхстаг\", каза говорителят на руското външно министерство Мария Захарова.Особено смущаващо е, че Великобритания добави хакерска атака срещу Бундестага през 2015 г. към растящия списък с обвинения, добави тя, цитирана от РИА Новости.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.", "date": "2018.03.29", "title": "Москва се шегува с Берлин: Само веднъж проникнахме в Бундестага през 1945 г."}
{"url": "https://news.bg/crime/ekstradirat-turchin-ukril-dete-v-bagazhnik-na-srabsko-balgarskata-granitsa.html", "text": "Екстрадират турски гражданин, направил опит за незаконно превеждане на малолетно дете през границата на страната. За него има и Европейска заповед за арест от Германия - Прокуратура Манхайм, за отвличане на малолетно лице.Около 8 и 20 часа на 21 март, М. Полат преминавал с лек автомобил \"БМВ\" през сръбско-българската граница на ГКПП-Калотина, на път от Германия за Турция. В колата му имало много багаж и поради демонстрирано от шофьора бързане е щателна проверка. В резултат на нея в багажника на автомобила, в кухина под кората е открито дете.По случая е образувано досъдебно производство под наблюдението на Районна прокуратура - Сливница, а спрямо Полат е взета мярка за неотклонение \"Задържане под стража\". В хода на разследването е установено, че момчето е негов син, роден в Киел, Германия, през 2008 г.За извършеното от него престъпление - опит за незаконно превеждане през границата на страната на лице, ненавършило 16-годишна възраст с използване на МПС, му е наложено наказание от девет месеца \"Лишаване от свобода\" с тригодишен изпитателен срок.Междувременно в Софийска окръжна прокуратура е било получено уведомително писмо от Дирекция \"Международно и оперативно сътрудничество\" на МВР за това, че срещу Полат има издадена Европейска заповед за арест от съдебните власти на Федерална Република Германия - Прокуратура Манхайм, за отвличане на малолетно лице.С постановление на прокурор в ОП- София М. Полат е задържан за 72 часа с цел осигуряване явяването му в съда, във връзка с водено производство за неговата екстрадиция в Германия. Предстои произнасянето на съда.", "date": "2018.03.29", "title": "Екстрадират турчин, укрил дете в багажник на сръбско-българската граница"}
{"url": "https://news.bg/crime/obviniha-zam-transportniya-ministar-angel-popov.html", "text": "Софийската градска прокуратура внесе в съда обвинителен акт срещу заместник-министъра на транспорта, информационните технологии и съобщенията Ангел Попов.Попов е предаден на съд за извършена от него измама, преди да стане министър. На неустановена от прокуратурата дата през месец август 2012 година, с цел да набави за себе си имотна облага в размер на 8 000 лв., , че срещу горепосочената сума служители от транспортното министерство ще му уредят управляваната от него фирма да получи допълнително четири броя ЕКМТ/СЕМТ разрешителни (разрешителни за облекчен режим на международен товарен транспорт).Държавното обвинение обяснява, че не е установено към 2012 година Попов да е имал някакво служебно или лично отношение към работната група в Министерството на транспорта. Днес обаче той е заместник-министър на транспорта, информационните технологии и съобщенията.Въпреки че нямал отношение към работата на транспортното ведомство, Попов създал невярното впечатление у управителя на транспортната фирма, че може да повлияе върху решението на министерството, като предаде различни суми на някои от членовете му. Зам.-министърът дори назовал хората поименно. В действителност обаче това било обективно невъзможно, тъй като сочените от него лица изобщо не били част от тази работна група.Към момента зам.-министъра е с определена мярка за неотклонение \"Подписка\". Ако бъде признат за виновен, той може да получи наказание затвор от 1 до 6 години.Припомняме, при назначаването на Ангел Попов за заместник-министър . В писмо до премиера Бойко Борисов, те посочиха и данни за злоупотреби от страна на Ангел Попов. Превозвачите заплашиха, че ще откажат да работят със зам.-министъра. По-късно обаче самият Попов обяви, че съди транспортната организация, която протестира срещу него. Фирмата била с отнет лиценз.", "date": "2018.03.29", "title": "Обвиниха зам. транспортния министър Ангел Попов"}
{"url": "https://news.bg/economics/ikonomicheskiyat-savet-da-obsadi-zakonoproekta-za-gorivata-iskat-ot-knsb.html", "text": "Конкуренцията и свободната търговия не би трябвало да се ограничават с административни мерки. Подобен подход би довел до недопускане до пазара на малки и средни предприятия, което би нарушило основни правила на ЕС и би задълбочило икономическите проблеми в основни региони на страната.Това гласи позиция на КНСБ за проектозакона за административно регулиране на икономически дейности, свързани с нефт и продукти от нефтен произход.От КНСБ настояват законопроектът и оценката на въздействието му да бъдат обсъдени на заседание на Националния икономически съвет към МС.Политиката по отношение на горивата засяга както икономиката на страната, така и жизнения стандарт на всички българи.В същото време новият проектозакон създава нова философия на цялата търговска верига - от производството до търговията с нефтопродукти. Това може да се отрази сериозно върху приходите в държавния бюджет и благосъстоянието на всеки един българин, смятат от синдикалната организация.КНСБ подкрепя основната философия, заложена в проекта - да има ред на пазара на горива в полза на фиска и данъчните приходи в държавния бюджет.\"Нашето становище винаги е било срещу сивата икономика, която ощетява коректния бизнес и ограничава възможностите на държавата да отдели средства за увеличение на социални разходи, заплати и пенсии\", пишат от организацията. Те призовават да се отчита и ефекта на проектозакона върху малкия и средния бизнес и особено върху земеделието, което е основна част от икономиката на страната.Припомняме, законопроектът за горивата, внесен от депутата от ОП Емил Димитров-Ревизоро, предизвика остри спорове в парламентарните комисии. Целта на проекта, според Димитров, е да излязат на светло всички бензиностанции. В същото време се въвеждат изисквания, които биха затруднили земеделските производители. Това обедини фермерите, които планират да излязат на протест със земеделска техника на 3 април.На обсъждането му в икономическа комисия на НС на 28 март проектът бе отхвърлен.", "date": "2018.03.29", "title": "Икономическият съвет да обсъди законопроекта за горивата, искат от КНСБ"}
{"url": "https://news.bg/int-politics/estoniya-zabrani-vlizaneto-na-49-dushi-figurirashti-v-spisaka-magnitski.html", "text": "Правителството на Естония е взело решение да забрани влизането в страната на 49 лица, за които се твърди, че са свързани с груби нарушения на правата на човека, включително със смъртта на руския адвокат Сергей Магнитски.Инициативата е предприета въз основа на закона за международните санкции, уточни естонският външен министър Свен Миксер, съобщиха от пресслужбата на правителството.Естонският парламент още през декември 2016 г. прие законодателни изменения, позволяващи забрана за влизането в Естония на лица, фигуриращи в \"списъка Магнитски\". Досега обаче ограничения не са били налагани.В Талин отбелязаха, че Съветът на Европа, ОССЕ и Европейският парламент са призовали държавите да налагат санкции във връзка с различни извънредни ситуации по отношение на Магнитски и други руснаци. Мерки по \"списъка\" - включително забрани за влизане - вече са били предприети от САЩ, Канада, Великобритания, Латвия и Литва.Сергей Магнитски беше служител на големия инвестиционен фонд Hermitage Capital Management, който беше пребит до смърт в арест в Москва.Списъкът \"Магнитски\" е наречен в негова памет. Той беше гласуван от Конгреса на САЩ през 2012 г., а впоследствие беше допълван, като в него влизат руснаци, които според Вашингтон са нарушавали човешки права. По-късно той придоби статут на глобален закон, като по него могат да бъдат ударени не само руснаци, а да бъде прилаган към всички страни, които според САЩ нарушават правата на човека.В отговор Москва забрани на американци да осиновяват руски деца. Сергей Магнитски бе вкаран в ареста, след като помогна за разкриването на схема за данъчни измами в размер на 230 милиона долара.", "date": "2018.03.29", "title": "Естония забрани влизането на 49 души, фигуриращи в списъка \"Магнитски\""}
{"url": "https://news.bg/world/maritsa-i-arda-zalyaha-45-hil-dka-v-gartsiya.html", "text": "Реките Марица и Арда заляха 45 хил. дка земя в Гърция. Водите на реките преминаха допустимите граници, съобщи БНР. Отговорните органи извършват контролирани изпускане на водния поток. От изпускането са наводнени 45 хиляди декара обработваема земя.От Гражданска защита са информирали, че са в постоянен контакт с българските власти.Властите в Гърция са взели всички нужни мерки, за да няма риск за живота и здравето на хората в района. Земеделците имаха възможност да отдалечат техниката и животните си от площите, които впоследствие бяха наводнени. Към момента има забрана за приближаване на хора и кори до коритото на реките.Спешно да се обяви бедствено положение искат кметовете на общините Александруполис, Суфли, Дидимотика и Орестиад.Ситуацията заплашва и железопътната линия, която скоро може да бъде спряна. Пътищата в района не са затворени, но има очаквания за наводнения на някой участъци.", "date": "2018.03.29", "title": "Марица и Арда заляха 45 хил. дка в Гърция"}
{"url": "https://news.bg/world/dvama-amerikanski-astronavti-zapochvat-6-5-chasova-kosmicheska-razhodka.html", "text": "Американските астронавти Ендрю Фойстъл и Рики Арнолд напускат Международната космическа станция за 6,5-часова космическа \"разходка\", съобщава НАСА.Операцията се предава на живо по канала на агенцията.По време на мисията двамата астронавти ще поставят безжични комуникационни антени на модула Tranquility (Спокойствие) на станцията, ще заменят камера на фермовата конструкция и ще заменят маркучи в охладителната система.Това ще е 209-тата космическа \"разходка\" за поддръжка на станцията.Операцията започва с около 90 минути закъснение, тъй като процедурата по проверка на костюмите за изтичане продължи по-дълго. ", "date": "2018.03.29", "title": "Двама американски астронавти започват 6,5-часова космическа „разходка”"}
{"url": "https://news.bg/world/opozitsiyata-v-skopie-svalya-pravitelstvoto-na-zaev-s-novi-protesti.html", "text": "ВМРО-ДПМНЕ планира протести в Скопие за свалянето на правителството на премиера Зоран Заев, съобщи БНР.Лидерът на ВМРО-ДПМНЕ Християн Мицкоски заяви, че от месец май той отново ще излезе с хората на протести, които ще целят да се свали правителството на Заев.Вчера Мицкоски е признал, че на , той е бил навън, сред протестиращите.\"Не се безпокойте и никой от вас не трябва да се безпокои..., че бяхме заедно и протестирахме за това, което тогава предупреждавахме сегашния премиер Зоран Заев - да не прави нищо, което е против интересите на Република Македония\", посочил още лидерът на ВМРО-ДПМНЕ.Този път Мицкоски аргументира желаната от него смяна на властта със спад в промишленото производство, намаляване на чуждестранните инвестиции, спад в депозитите на гражданите и увеличаването на държавния дълг.", "date": "2018.03.29", "title": "Опозицията в Скопие сваля правителството на Заев с нови протести"}
{"url": "https://news.bg/crime/mikrobus-pregazi-vazrastna-zhena-v-sofiya.html", "text": "Микробус сгази възрастна жена в София. 79-годишната жена е починала на място вследствие на удара, съобщи \"24 часа\".Инцидентът е станал в столичния квартал \"Св. Троица\". Сигналът е получен на телефон 112 около 12.10 часа.Установено е, че микробусът е блъснал жената, докато правил маневра на заден ход.Обстоятелствата около инцидента се изясняват.", "date": "2018.03.29", "title": "Микробус прегази възрастна жена в София"}
{"url": "https://news.bg/crime/broyat-na-signalite-sreshtu-koruptsiya-v-spetsprokuraturata-skochi.html", "text": "Сигналите срещу корупция в спецпрокуратурата рязко се увеличиха. Това заяви шефът на Специализираната прокуратура Иван Гешев, предаде БНР.Отчитайки работата на институцията през миналата година, Гешев изтъкна, че след като разследванията срещу \"висока\" корупция били прехвърлени на Специализираната наказателна прокуратура, броят на сигналите от граждани рязко с е повишил.Сигнали освен граждани спецпрокуратурата получила и от неправителствени организации и държавни институции.Гешев отчете сериозен ръст на исканията на специални разузнавателни средства. Той обясни, че това е най-ефективният начин за разследване на организирани престъпни групи, корупционни действия и тероризъм.Сграденият фонд на съда е недостатъчен, той е същият като преди, а броят на преписките е увеличен.\"Чисто житейски, няма смисъл да работиш шест пъти повече или 100 пъти повече и да получаваш същите пари. Няма защо да си го причиняваш. Това е масовият начин да разсъждаване. Плюсът на тази ситуация е, че в последната година и половина идват хора, които са мотивирани да си вършат работата. Може да са малко, но са качествени\", обясни липсата на кадри Гешев.Той изтъкна, че обществото трябва да разбира, че \"бонусите\" са естествен процес, но не и откритие на българския законодател.\"Понеже много често се споменава Румъния, от специализираните прокурорски структури там получават заплатата като върховни магистрати в техния върховен съд, плюс процент отгоре, плюс бонуси за конкретни резултати. Това е логичният начин да постигнеш резултати. Това е европейски подход. Специализираната прокуратура е добра европейска практика, която съществува във всички европейски страни. Не виждам защо, от една страна да искаме резултати в борбата с престъпността, а от друга страна да не искаме да въвеждаме добрите европейски практики. Това означава, че някой има някакви други интереси и те не са съвпадат с интересите на обществото и не съвпадат с интересите, насочени в посока борбата с престъпността\", категоричен е Гешев.По думите му стана ясно, че 60% от специалните разузнавателни средства, поискани от прокуратурите в цялата страна са поискани от Специализираната наказателна прокуратура.Съдът става все по-взискателен според шевът на спецпрокуратурата, за това сочили 30% откази.През 2017 г. спецпрокуратурата е постигнала над 80% осъдителни присъди, хвали се Гешев, критиката обаче е, че голяма чат от присъдите са след споразумение.\"Голяма част от криминалната престъпност е осчетоводила затвора като част от бизнеса. На него му е ясно, че трябва да сключи споразумение, след като стигане до едно ниво, и колкото по-малко, толкова по-насметка, за да може да излиза и да продължава да си работи. За тези дела е така\", обясни шефът на спецпрокуратурата.", "date": "2018.03.29", "title": "Броят на сигналите срещу корупция в спецпрокуратурата скочи"}
{"url": "https://news.bg/int-politics/i-gruziya-ekspulsira-diplomat-na-rusiya.html", "text": "Грузия ще експулсира от страната дипломат на Русия като знак на подкрепа на позицията на Великобритания във връзка със случая с бившия руски шпионин Сергей Скрипал, който беше отровен заедно с дъщеря си с нервнопаралитично вещество в английския град Солсбъри на 4 март, съобщиха от грузинското външно министерство.Подчертава се, че грузинското ведомство \"изразява солидарност\" с Лондон.\"И следователно министерството смята за неприемлив служителя на интересите на Русия в Грузия при посолството на Швейцария и настоява той да напусне Грузия в рамките на седем дни\", подчертаха от ведомството.Великобритания обвинява Москва, че стои зад отравянето на Скрипал и дъщеря му. Според Лондон Русия е използвала химическото бойно вещество новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. С Грузия вече 28 държави и една организация са експулсирали повече от 150 руски дипломати: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Унгария, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.", "date": "2018.03.29", "title": "И Грузия експулсира дипломат на Русия"}
{"url": "https://news.bg/crime/tsatsarov-okrupnyavat-prokuraturite-zaradi-nedostiga-na-kadri.html", "text": "Окрупняват прокуратурите, за да се справят с недостига на кадри. Това стана ясно от думите на главния прокурор Сотир Цацаров в Разград пред журналисти, цитиран от БНР. Той присъства на отчетно събрание на Окръжната прокуратура и връчи почетен знак на зам.-окръжния прокурор Антония Донева, която се пенсионира.\"Тези мерки ще доведат до окрупняване на прокуратурите, създаване на териториални отделения по места и осъществяване на много по-голяма мобилност на прокурорите, без да е необходимо те да бъдат командировани или специално назначавани на тези места, в които има недостиг на прокурори\", поясни Цацаров.Обвинител №1 уточни, че не става въпрос за закриване на прокуратури, а за концепция, която е по-различна от сегашната. По време на брифинга стана ясно, че недостигът на кадри в област Разград не се отразява толкова на работата, колкото в други региони, където проблемите са по-големи.Най-тежко в областта е положението в Кубратската районна прокуратура, където работи само един прокурор. Запитан за проверките в болниците Цацаров отговори, че държавното обвинение изследва дали има един и същ предмет на дейност на здравните заведения, в които има частни структури.Към 30 март се очаква окончателен доклад на Министерството на здравеопазването, като ще бъдат обхванати и други здравни заведения.Проверяват се и имейли, в които се алармира за тежко състояние на конкретна банка, в които са влоговете на получателите им. Целта е дестабилизация на съответната банка, обясни главният прокурор.", "date": "2018.03.29", "title": "Цацаров: Окрупняват прокуратурите заради недостига на кадри"}
{"url": "https://news.bg/society/evropeyskata-komisiya-iska-obyasnenie-ot-feysbuk.html", "text": "Европейската комисия вече е поискала обяснение от \"Фейсбук\", тъй като  и трябва да се знае колко от тях са европейски граждани, заявява в интервю за EurActive българският комисар по цифрова икономика и общество Мария Габриел по повод излязлата информация, че профили от социалната мрежа са били тайно използвани за целите на политически кампании.\"От две години съществува стратегия за единния цифров пазар,  ще влезе в сила от май, имаме и законодателство в областта на правото на неприкосновеност на личния живот и електронните комуникации. Всичко това трябва да предотврати такива негативни ефекти. За да се избегне подобен скандал в бъдеще, преговорите по основната реформа на Директива за правото на неприкосновеност на личния живот и електронните комуникации (ePrivacy) също трябва да продължат\", коментира Габриел.Според нея са нужни гаранции, че технологичните компании получават съгласието на потребителите, преди да обработят данните им. Съгласието на потребителите е в центъра на законодателните инициативи, както в областта на защитата на личните данни (GDPR), така и в областта еPrivacy. Европейският съюз иска наистина да стане ясно, че няма противоречие между различните бизнес модели и защитата на личните данни. \"Има ценности и отговорност - това е добавената стойност на европейския подход\", обяснява Мария Габриел.Тя говори и за друго законодателно предложение за онлайн платформите, което тя ще обяви следващия месец, и което ще принуди търсачките да обяснят как се класират резултатите от търсенето. \"Комисията се нуждае от повече информация за това как се извършва класирането при търсене, какви критерии се използват и как те се прилагат. Става въпрос за прозрачност, която е особено важна и трябва да държим на нея\", допълва Габриел.Прозрачността е и в центъра на новото законодателство \"platform-to business\", което ще бъде предложено следващия месец и предвижда правила за прозрачност на бизнес договори на онлайн платформите с други компании.", "date": "2018.03.29", "title": "Европейската комисия иска обяснение от \"Фейсбук\""}
{"url": "https://news.bg/crime/razbiha-tri-koli-za-1-nosht-v-plovdiv.html", "text": "Престъпници в Пловдив разбиха три автомобила за 1 нощ, съобщи Областната управа на МВР в града.И трите автомобила били паркирани пред различни адреси, но на една и съща улица - улица \"Григор Пърличев\". Според първоначалната информация обекти на посегателствата са коли с марки \"Тойота\", \"Мерцедес\" и \"КИА\".Работа по случаите започнали служители на Първо РУ в Пловдив. Те направили огледи, при които е установено, че от две от разбитите коли са задигнати лазерна ролетка, мултифункционален инструмент и лични и фирмени документи.От полицията в Пловдив информират, че вчера, 28 март, в Трето и Четвърто РУ също са постъпили подобни сигнали. Тогава униформените започнали разследвания за отнети 30 лева от лек автомобил с марка \"Шевролет\", намиращ се на улица \"Напредък\". През нощта на 27 срещу 28 март на улица \"Богомил\" е разбит и друг автомобил с марка \"БМВ\", от който е задигнато музикално устройство и панел за климатик.", "date": "2018.03.29", "title": "Разбиха три коли за 1 нощ в Пловдив"}
{"url": "https://news.bg/world/mey-obeshta-svetlo-badeshte-tochno-1-g-predi-brekzit.html", "text": "Британският премиер Тереза Мей обеща светло бъдеще на Великобритания извън ЕС по време на обиколка на страната точно 12 месеца преди Брекзит, информира \"Ройтерс\".Великобритания ще напусне съюза в 23,00 часа по Гринуич на 29 март 2019 г. след 46-годишна интеграция с европейските съседи.21 месеца след референдума през 2016 г. Мей все още не може да обедини държавата зад една визия за Брекзит.Премиерът ще се срещне с избиратели в Англия, Шотландия, Уелс и Северна Ирландия, за да изрази положителна визия за Брекзит.\"Решена съм нашето бъдеще да бъде светло\", каза Тереза Мей преди 1 280-километровата обиколка.Турът започна в Шотландия, където 61-годишната Мей се срещна с работници в текстилна фабрика.Социологическо проучване от днес показва, че 44% от анкетираните вярват, че действията на правителството на преговорите са \"пълна каша\". Само 29% са оптимисти, че ще бъдат по-добре след Брекзит.Мей обеща да запази Великобритания \"силна и обединена\" след Брекзит, съобщава БиБиСи.Бившият министър-председател Тони Блеър заяви, че преди няколко години е можело да бъде предотвратен Брекзит, но сега е твърде късно.", "date": "2018.03.29", "title": "Мей обеща светло бъдеще точно 1 г. преди Брекзит"}
{"url": "https://news.bg/politics/rumen-radev-zashtitil-vsyaka-kapka-krav-i-vsyaka-zhertva-v-razgovora-s-patriarh-kiril.html", "text": "Уважаваме историята и знаем от нея, че Русия води с Османската империя Освободителната война от 1877-1878 г., но също така и знаем, че под знамената на император Александър II са се сражавали воини от различни народи и няма как приносът им да бъде омаловажен. По този начин президентът Румен Радев е отговорил на руския патриарх Кирил след отправените от духовника навръх 3 март обвинения в неблагодарност към нашата страна.Думите на Румен Радев слушаме от записите, изпратени от прот. Николай Георгиев от отдел \"Връзки с обществеността\" при Св.Синод на БПЦ-БП. Аргумент да разпрати записите на медиите са множеството запитвания, включително и  президентството да разсекрети стенограмата от срещата. Тогава от институцията на държавния глава отговориха, че Прот. Николай Георгиев изпраща записите, направени лично от него с телефон. Записите са два и с прекъсване, за което уверява, че е много кратко. Към записите изпраща и стенограма с думите на президента Румен Радев и руския патриарх Кирил. Интересът към разговора бе породен от скандала в края на визитата на руския патриарх в България по повод честването на Националния ни празник 3 мрат. На тръгване на летището , че в честванията са споменавани с благодарност и други народи и държави като освободителки. По-късно гневната реакция бе повторена и в Руската федерация, а видео от думите на патриарх Кирил също бе разпространено. То обаче бе изрязано и не показваше отговора на президента Румен Радев. Предоставяме ви пълната стенограма:Президентът Румен Радев:... по случай 3 март - нашия национален празник. Благодарим Ви, че заедно почетохме паметта на загиналите руски и български воини за нашето национално освобождение.Също така високо оценяваме Вашата визита в светлината на огромната роля на Руската православна църква за общонародния силен подем на руския народ в месеците след Априлското въстание в България от 1876 г. Именно на голямата роля на църквата и с молебените на всички църкви в Русия месеци наред се взема решението за тази война, която за нас е освободителна. Между българския и руския народ има вековни дълбоки културни и духовни връзки. И в основата и в последвалото развитие на тези връзки, голяма роля имат Българската православна църква и Руската православна църква. Както и Светите братя Кирил и Методий, пренасянето на славянската азбука и църковно-славянският език.Убеден съм, че със своето дело и Българската православна църква, и Руската православна църква ще продължат да допринасят за нашето културно и духовно сближаване и за развитието на нашите приятелски народи.Благодаря Ви още веднъж.Негово Светейшество Патриарх Кирил:Благодаря за Вашите добри думи, за Вашето участие в честванията.За мен не е стоял въпросът дали да дойда тук или да не дойда, въпреки, че аз отложих всички мои пътувания и ангажименти, само за да дойда в България. Защото паметта за героичната борба на руския и българския народ за освобождението на православна България има особено място в историята на нашите народи. И аз бих искал да помоля Вас, властите, да пазите тази памет, независимо от политическата конюнктура. Бих искал да Ви напомня, че след Кримската война Русия се оказва в много тежко състояние. Практически тази война е била война на обединена Европа срещу Русия, която се застъпва за православните от Близкия изток и светите места. И Русия претърпява поражение в тази война.Можете ли да си представите ситуацията, в която Русия е взела решението да участва в освобождението на България? Цяла Европа е била против. Трябвало е да преодолеем това ембарго, това дипломатическо ембарго на Европа, за да бъде взето решение руските войски да участват в освобождението на България. Русия не е погледнала към Европа. Била е движена от любовта си към българския народ. И още искам да кажа, че тя е била отслабена след предишната война, не е имала никаква политическа подкрепа от света. Започнала е борба за освобождението на българите. Това е един велик пример как духовната, културната, религиозната солидарност превъзмогват политическия прагматизъм.Радвам се, че имам възможност да го кажа днес и искам още веднъж ясно да Ви кажа, че България е била освободена от Русия - не от Полша, не от Литва, нито от други страни, а от Русия. Искам откровено да Ви кажа, че на мен ми беше трудно да слушам всички тези препратки за участието на други страни в освобождението на Русия (очевидно патриархът има предвид България). Нито Полският сейм, нито Литовският сейм са вземали решение да започнат война срещу Османската империяНадявам се, че средствата за масова информация ни чуват и ще предадат разочарованието на патриарха, който е чул неправилната историческа интерпретация, свързана с освобождението на България.Ние сме за историческата правда, господин Президент. Тази историческа правда сме я извоювали с нашата кръв. И не може да има никакви политически и прагматически причини, поради които тази историческа правда днес да бъде премълчавана и неправилно интерпретирана.И въпреки това съм благодарен на Вас, на Българската православна църква за това как забележително бе отпразнуван този юбилей. Искам откровено да Ви кажа, че имам двояко впечатление от този юбилей. И аз открито го казвам и на Вас, и на целия свят. Но при все това този юбилей още веднъж ни помогна да осъзнаем огромната роля на Православната църква в Освобождението на България и заради това си заслужава руският патриарх да дойде на тези тържества. И аз много се надявам, че в съзнанието на българския народ и на неговия политически елит ще се запазят уважението и признателността към великите жертви, които понесе нашият народ съвършено безкористно, въпреки всички политически конюнктури, за да освободи България и да я направи свободна.Много Ви моля да направите всичко възможно тази памет за героическата роля на Руската и Българската православна църква и руския народ да се запази в българското общество независимо от политическото... Всичките разговори за дружба се проверяват в реалността. Ако ние говорим за дружба, но забравяме за жертвите, които са били принесени в името на Освобождението на България, тези думи престават да имат значение. Знам, че има интерес и от страна на България, и от страна на Русия да развиват двустранните си отношения. И тези двустранни отношения трябва да използват този велик потенциал, исторически и духовен, културен и религиозен, който съществува в отношенията между нашите страни. Нека всички заедно направим така, че този потенциал да работи за по-доброто бъдеще на Русия и БългарияНие обичаме България, обичаме българския народ, независимо от политическата конюнктура.Президентът Румен Радев:Ваше Светейшество, благодаря за думите, които казахте, за любовта към българския народ. Мога да Ви уверя в същото - в любовта на българския народ към руския и вечната признателност за това, което направи руският народ за нашето освобождение.Искам също така да споделя, че Вашите притеснения относно споменаването на други народи нямат такова голямо основание. Ще Ви обясня защо. Ние държим на нашата история. И там много ясно е записано, че това е Руско-турска освободителна война, а не Полско-турска освободителна, или финландско-турска и т.н.Но уважаваме историята. Ние знаем много добре от нашите исторически източници, че под знамената на император Александър II е имало воини от други народи, които също са оставили костите си тук, на българска земя. И ние уважаваме всяка капка кръв и всяка жертва. В никакъв случай не омаловажаваме руския принос. Това си остава за нас Руско-турската война. Русия е военната сила, която ни освободи. Но е имало в състава на Руската армия, Вие знаете много добре от историята, други народи и ние сме длъжни да уважаваме и тях. И тук няма никаква политика, тук има уважение към историята и всички загинали. И трябва да почитаме паметта на всеки един загинал на наша земя.А що се отнася до признателността на българския народ и на България, Вие видяхте колко много хора имаше на Шипка. Мога да Ви кажа, че това са хора, дошли не по принуда, а по вътрешно убеждение, от преклонение към това, което руският народ извърши за нас....Негово Светейшество Патриарх Кирил:...Царят Освободител император Александър II - неговото име трябваше да прозвучи, а то не прозвуча. Чуха се имената на различни страни, които уж са освободили ... Руският и българският народ не могат да бъдат измамени и това, което преживях на Шипка, е много дълбок духовен отклик. Аз разбрах, че независимо от политиката, която провежда държавната власт в България, някъде в дълбините българският народ съхранява дълбока признателност към руския народ. Бих искал да Ви препоръчам да обръщате внимание на тези настроения и пълноценно да изграждате отношенията с външния свят.Аз много ценя Вашия личен принос и Вашата жизнена позиция, която стана за мен достатъчно ясна след нашата първа беседа, след първото Ви представяне. Смятам Ви за забележителен лидер, прекрасен оратор. По съветско време за най-лоши оратори бяха смятани българските другари, които въобще не можеха да говорят без хартийка. Когато Ви слушах, се наслаждавах, че България ражда такива забележителни харизматични лидери, които могат така добре да изказват своите мисли. Но аз бих искал да Ви помоля винаги в своята политическа дейност да помните всичко това, което се е случило в историята между България и Русия, и независимо от политическата архитектура на Европа, бих искал да помоля Вас и Вашите колеги никога да не забравяте тази любов, която съществува на дълбоки нива между руския и българския народ, както и тези особени отношения, които съществуват между българската и руската църкви.Искрено се надявам, че чрез съвместни молитви на българската и руската църкви ще процъфтява съвременна България, която се сблъсква с много политически ... Нека Божията помощ Ви съпътства във Вашата висока политическа отговорност. Още веднъж искам да подчертая, че тези таланти, които Ви е дал Господ, в съчетание с тези молитви, които произнася за Вас Българската православна църква, трябва да доведат до забележителни резултати. Нека Ви съпътства Божията помощ във Вашите високи дела. Много се радвам, че се запознахме. Вие променихте моите впечатления за българските политически лидери.Президентът Румен Радев:Благодаря за топлите думи, Ваше Светейшество. Искам още веднъж да Ви уверя, че никога не трябва да се поставя под съмнение ролята на Русия за нашето Освобождение. И ние няма да го допуснем.Не знам как сте слушали моите речи, понеже ги споменахте, но на Шипка много ясно казах - вечна признателност за воините на царя Освободител. Снощи казах името на царя Освободител - император Александър II. Манифеста и думите от Манифеста - дори го цитирах. Дори цитирах Достоевски, който невероятно уважавам, защото той разкрива вселената на човешката душевност. И точно Достоевски с няколко изречения по най-добрия начин възпроизвежда емоционалната обстановка в дните след Априлското въстание в Русия, която става и причината целият руски народ да се въздигне и да тръгне да ни освобождава.Така че, много ясно изразих своята позиция. Освен това, не забравяйте, всички българи знаят, че точно срещу българския парламент от другата страна е паметникът. Ние бяхме точно пред него. Този паметник е издигнат през 1907 г. И там всеки българин, който минава, чете: Царю Освободителю от признателна България. И това остава, това е в центъра на София и никой не може да го оспори. Така че, още веднъж ще Ви помоля да нямате притеснение. Има, както и Вие много добре казахте, отношения, неподвластни на всякаква политическа корист. Политиката се мени, както и Вие сам казвате, често, но духовните връзки остават. И аз много ще се радвам това сътрудничество между нашите две православни църкви да продължава да се развива още повече, така че нашите народи да се сближават и чрез църквата.Негово Светейшество Патриарх Кирил:Благодаря Ви, Ваше Превъзходителство и още веднъж искам да кажа, че отношенията между нашите църкви са най-важният и решаващ фактор в запазването на особените привилегировани отношения между Русия и България, защото тази духовна близост, която свързва нашите народи компенсира всички недостатъци на политиката. И това наистина го почувствах на Шипка. Видях настроението на хората, видях техните лица, видях руски и български знамена и нито едно финландско, нито едно полско, нито едно литовско... Странно, нали? Много странно. Скъпи братя, нито едно /знаме/. Ако вие се обърнете към Литва и ги питате какво място заема във вашата история освободителната война на Балканите, те няма да ви разберат. Ако същото питате и поляците, те още повече няма да ви разберат. Защо тогава тази идея изведнъж възникна в недрата на българското правителство да говорите за ролята на Полша, Литва и Финландия в Освобождението на България.Президентът Румен Радев:Аз мога да отговарям за своите думи и много точно съм казал - нито Полша, нито Литва и т.н., но казах - руснаци, румънци, поляци, финландци и т.н. Вие знаете, църквата се моли за всяка една душа. Отделният човек е важен в църквата и един човек да има загинал, ние трябва да го споменем. Той се е бил, още веднъж казвам... Спомням си дори миналата реч от зарята миналата година - под знамената на император Александър II са се били всички тези воини.Негово Светейшество Патриарх Кирил:Да оставим тази тема.Президентът Румен Радев:Благодаря.Негово Светейшество Патриарх Кирил:Аз още веднъж бих искал сърдечно да Ви благодаря, Ваше Превъзходителство, за нашето общуване... Още веднъж искам да Ви благодаря за Вашите забележителни думи, които произнесохте на Шипка и видях как народът подкрепи Вашите слова. И още веднъж искам да кажа, че бях приятно изненадан от това как лидер на България свободно произнася толкова сериозна реч с такъв голям ентусиазъм, с такава силна енергия.Вие наистина сте национален лидер и аз бих искал от цялото си сърце да Ви пожелая Божията помощ. А в настоящата и бъдещата Ви работа за българската държава винаги да помните за своите руски братя, за нашата история.Навреме спрях.Президентът Румен Радев:За да приключим тази тема, мога да Ви кажа, че имаше години, в които Русия не беше споменавана изобщо. Но ние следим и развитието на Руската православна църква. Искам да ви поздравя с мащабите ... през последните десетилетия, за строителството на църкви и манастири и особено за работата с младите хора. Видях вчера и много млади хора във вашия прекрасен хор. И ви поздравявам.Негово Светейшество Патриарх Кирил:Благодаря Ви.Само в Москва има започнато строителство на 200 нови храма. През последните години ние построихме 6000 храма на Руската православна църква. Създадени са много младежки организации. Църквата влезе в диалог с всички сфери на обществения живот - с културата, с политиката, със спорта, с обществените организации. Сега Руската православна църква се явява духовната сила, която влияе върху настроенията на нашия народ. Ние благодарим на Бога за този диалог, който се осъществява между руската църква и властта и всички тези разговори за срастване, които много обичат да разпространяват на Запад. Да, обичат да говорят за това. Нищо подобно не се случва. Нито веднъж за моето патриаршеско служение никой от държавните дейци, нито президентът, нито премиерът, никакви губернатори, не са ме молили да правя каквото и да е било назначение на този или друг архиерей. Нито веднъж. И аз никога не съм молил президента да назначава един или друг министър. Никакво срастване няма. Но има много добър диалог. И властта в днешно време разбира духовната, историческа роля на руската православна църква. Ние много уважаваме сегашната политика на руската държава, която е насочена към осъществяването на пълния суверенитет на Русия. Реалният суверенитет. Не формалният. Този суверенитет ни дава възможност... да казваме не, тогава, когато това \"не\" е продиктувано от националните ни интереси. И ето защо сега се получават такива прекрасни взаимоотношения между църквата и държавата. И аз благодаря на Бога, че нашият народ подкрепя това. И аз бих искал от цялото си сърце да пожелая на България да има такъв творчески и извън политически, но насочен за благото на българския народ, диалог между църквата и държавата. Искам във Ваше присъствие да благодаря и на Негово Светейшество за неговото мъдро ръководство на Българската православна църква, за този висок авторитет, който има във вселенското православие. В неговите думи и в неговото мълчание се вслушва целият православен свят. И дай Боже да се развиват добрите отношения между българската държава и Българската православна църква.Президентът Румен Радев:Ние също вярваме в това и сме убедени, че те ще се развиват. Между другото, с интерес се запознах и с Вашата теза за ролята на мълчанието. Това би било добра лекция за много политици в съвременния свят.Негово Светейшество Патриарх Кирил:Благодаря Ви.Църквата в Съветския съюз и църквата в България тогава преминаха през много тежки условия. И тогава нашата позиция много често се формулираше чрез мълчание. Но не това искаха нашите западни партньори, а да осъдим нашето правителство. Защо не критикувате вашето правителство? Сега се обръщаме към американците, църковните, и питаме - защо вие не критикувате вашето правителство. И те мълчат в условията на демокрацията. Ние не живеехме в условията на демокрацията. Ние не можехме открито да критикуваме. Но ние можехме да мълчим. И нашето мълчание бе разбрано от нашия народ. И с това се обяснява безусловният авторитет на Българската и Руската православна църква, въпреки политическите изменения през последните ... Аз се надявам, че с Божията милост ще ни стигнат духовните сили и мъдрост да продължим да засвидетелстваме това пред нашите народи. А на Вас бих искал искрено да Ви пожелая Божията помощ.Президентът Румен Радев:Аз съм я поискал от нашия мъдър патриарх и съм я получил.Благодаря Ви.Негово Светейшество Патриарх Кирил:Благодаря Ви, Ваше превъзходителство.Припомняме, визитата на руския патриарх Кирил бе за честванията на 3 март - Денят на Освобождението на България. Още преди това съществуваше напрежение във връзка с руската делегация, която ще бъде поканена и по-точно по въпроса По време на самата визита на патриарх Кирил граждани съобщиха в социалните мрежи, че са , но по повод писания във \"Фейсбук\". В последствие стана ясно, че на връх Шипка не са били допускани граждани, които носят украинско или литовско знаме.В българското политическо пространство се разрази скандал най-вече по въпроса по какъв начин държавният глава е отговорил и е защитил българския национален интерес в разговора с патриарх Кирил.Реакцията на думите на руския църковен глава раздели и Обединените патриоти, като  да се извини за думите си по адрес на руския патриарх.Към призива се присъедини и  от Валери Симеонов.", "date": "2018.03.29", "title": "Румен Радев защитил \"всяка капка кръв и всяка жертва\" в разговора с патриарх Кирил"}
{"url": "https://news.bg/politics/borisov-pregovarya-sas-zarnoproizvoditelite-za-predstoyashtiya-protest.html", "text": "Без резултати продължава двучасова среща между зърнопроизводители и премиера Бойко Борисов, съобщи БНТ. Земеделците не са съгласни с промените в закона за горивата, които ги засягат. Към момента няма споразумение.За сега зърнопроизводителите ще бъдат включени към Закона за горивата. Според промените, земеделците или трябва да зареждат с гориво на общите бензиностанции, или да построят собствена бензиностанция, което струва над 60 000 лв.От бранша са установили, че ако не бъдат изключени от промените в закона, ще загубят общо над 100 млн. лева годишно.Предварително обявените протестни действия на зърнопроизводителите остават. На 3 април те ще направят протестно зареждане с гориво, за да се види какво означава, когато големите комбайни, трактори и всякаква земеделска техника тръгне по основните магистрали да зарежда гориво.Днес се очаква нова среща в Министерството на земеделието между всички заинтересовани страни.Когато са готови с компромисно решение, отново ще бъдат приети от премиера Бойко Борисов.Припомняме, законопроектът за горивата, внесен от депутата от ОП Емил Димитров-Ревизоро, предизвика остри спорове в парламентарните комисии. Целта на проекта, според Димитров, е да излязат на светло всички бензиностанции. В същото време се въвеждат изисквания, които биха затруднили земеделските производители. Това обедини фермерите, които планират да излязат на протест със земеделска техника на 3 април.На на 28 март проектът бе отхвърлен.", "date": "2018.03.29", "title": "Борисов преговаря със зърнопроизводителите за предстоящия протест"}
{"url": "https://news.bg/world/holandtsite-kazaha-ne-na-nov-shpionski-zakon.html", "text": "С малка разлика холандците отхвърлиха нов закон, който предоставя на разузнавателните служби по-големи правомощия за шпионаж в интернет, съобщи Избирателният съвет, разкривайки окончателните резултати от референдума, информира АФП.Повече от 6 милиона от 13 милиона холандски граждани, които имат право на вот, са гласували на проведения през миналата седмица референдум за спорното законодателство, което ще влезе в сила от 1 май.51,5% са гласували на допитването - достатъчно, за да са валидни резултатите от референдума. 49,4% са гласували против законопроекта, а 46,5 на сто - в подкрепа на промените.От съвета поясниха, че резултатът означава, че правителството ще трябва да преразгледа законопроекта, въпреки че допитването не е правно обвързващо.Законът за подслушване вече е одобрен от двете камари на парламента. Той влиза в сила на 1 май. Новият закон би позволил на холандските служби AIVD да следят информационния поток в интернет.Допитването бе проведено по инициатива на група студенти в Амстердам.Правителството обяви, че ще отнеме време за разглеждане на резултатите от референдума.", "date": "2018.03.29", "title": "Холандците казаха „не” на нов шпионски закон"}
{"url": "https://news.bg/politics/bsp-haskovo-izklyuchi-shefa-na-obshtinskata-si-organizatsiya.html", "text": "БСП-Хасково изключи председателя на общинската си организация Атанас Василев, съобщи БНР.Решението е взето на Националния съвет на партията, който се проведе на 25 март, с аргумента, че Василев има влязла в сила присъда от този месец.Причината за неговото отстраняване е това, че беше хванат през февруари да управлява автомобил с 1,49 промила алкохол в кръвта.Василев е осъден на четири месеца условно с 3-годишен изпитателен срок.", "date": "2018.03.29", "title": "БСП-Хасково изключи шефа на общинската си организация"}
{"url": "https://news.bg/crime/prokuraturata-razsledva-obira-na-inkaso-avtomobil-v-pleven.html", "text": "Окръжна прокуратура Плевен води досъдебно производство за грабеж на инкасо автомобил.На 28 март около 19.30 часа пред магазин \"Кауфланд\" в Плевен от инкасо автомобил на \"Вип секюрити\", чрез сила от охранителите на фирмата са отнети сумата от 202 000 лв.Образувано е досъдебно производство, което се наблюдава от прокурор при Окръжна прокуратура - Плевен. Извършват се процесуално следствени действия.Припомняме, по-рано имаше информация, че въоръжени мъже са обрали 300 хил. лева от инкасо автомобил. ", "date": "2018.03.29", "title": "Прокуратурата разследва обира на инкасо автомобил в Плевен"}
{"url": "https://news.bg/crime/gerb-signalizira-prokuraturata-za-doynovgeyt-bsp-otgovarya-s-deputatska-afera.html", "text": "Герберите с поредна атака към червен кмет. На мушката днес е Деян Дойнов, кмет на Сопот.Съмнения за груби нарушения на градоначалника, смущават Антон Тодоров.Информацията до ГЕРБ била подадена от възмутени граждани. \"Общината е доведена до изключително тежко финанзово състояние\", каза Тодоров.Съмненията били, че по ВиК проект на общината са нанесени щети за няколко милиона лева. По редица проекти има дългове на общината. Кметът задлъжнил Сопот с около 5-6 милиона лева според Антон Тодоров.\"107 хиляди лева е ощетена обшина Сопот по проект за котели в детска градина. 2,4 милиона лева отпуска МФ като помощ на общината. Голяма част от тази целева помощ е изхарчена за заплати\", обяви Тодоров.Той даде още примери, с които общината е задлъжняла. Така общо дълговете на Сопот са около 10 милиона лева.\"Най-лесно ли им е на БСП да крадат от българските деца\", пита Тодоров и посочи, че и тук, както в , има далавера с транспорта за ученици.Освен това скандално било поведението на кмета, който искал да запуши дупките в хазната на Сопот, със 100% скок на местните данъци. \"Дълговете се компенсират на гърба на хората\", изтъкна Антон Тодоров. \"Ние сме агенти на българската нация\", заяви той.БСП отвърна на герберската атака за кмета на Сопот пък с депутатска афера. Този път - Борис Кърчев. Георги Търновалийски смята, че управляващите правят пореден опит да замаскират реалните проблеми. ГЕРБ представили обвинение по снимка на градоначалника.Социалистът обясни, че Кърчев е прехвърлил фирмата си на малоимотно лице - Динко Динев от старозагорско село. \"Това са сериозните проблеми в обществото\", смята червеният депутат. Къде изтичат парите на данъкоплатците, питат от БСП.Община Сопот беше в много тежко финансово състояние с блокирани активи, припомни Търновалийски. Сега финансовото състояние на общината било подобрено. В отговор на атаката в червено депутатът Борис Кърчев от ГЕРБ определи всичко като \"зле скалъпен сценарий\". \"Това е атака лично към мен, атаката идва от БСП-Казанлък\", коментира той. Герберът призна, че е продал две фирми и то две години преди да стане депутат. Първата фирма, която продава, е без никакви задължения към приходната администрация. Втората фирма продава на свой съдружник. Към момента тя няма задължения. Още по време на кампанията за депутати е атакауван по този сценарий.", "date": "2018.03.29", "title": "ГЕРБ сигнализира прокуратурата за \"Дойновгейт\" - БСП отговаря с депутатска афера"}
{"url": "https://news.bg/world/vuchich-poiska-savet-ot-putin-za-krizata-s-kosovo.html", "text": "Сръбският президент Александър Вучич е поискал съвет от руския лидер Владимир Путин във връзка с ескалиралото напрежение с Косово.Припомняме, в началото на седмицата Косово забрани на сръбски политици да посетят северната част на страната. Един сръбски политик бе задържан за кратко. Косовските сърби решиха да напуснат правителствената коалиция.По време на телефонния разговор Вучич информирал Путин за последните събития в Косово и Метохия.\"\", се казва в съобщение на сръбския лидер.Допълва се, че Путин е казал на Вучич, че страната му внимателно следи събитията в Косово и Метохия. Путин категорично е осъдил действията на Прищина и насилието срещу сръбския народ.Насилието срещу високопоставени сръбски представители е неприемливо и заслужава всяко осъждане, пояснил руският държавен глава.Владимир Путин уверил, че Сърбия е ключовият партньор на Русия на Балканите, но и в Европа, а също така, че Москва ще подкрепя държавата в борбата за запазване на независимостта и териториалната цялост.Вучич е уверил Москва, че Сърбия няма да гони руски дипломати заради случая \"Скрипал\".", "date": "2018.03.29", "title": "Вучич поиска съвет от Путин за кризата с Косово"}
{"url": "https://news.bg/crime/s-84-e-namalyal-migratsionniyat-natisk-na-granitsite-ni-za-2017-g.html", "text": "В граничните полицаи виждам професионализъм, отдаденост и усещане за кауза, заяви заместник-министърът на вътрешните работи Милко Бернер. Той заедно със заместник-главния секретар на МВР гл. комисар Георги Арабаджиев присъства на годишния отчет-анализ на Главна дирекция \"Гранична полиция\" ГДГП, съобщиха от МВР.С 84 % е намалял миграционният натиск на българските граници. Въпреки отчетената тенденция, обстановката на държавната граница продължава да бъде динамична по отношение на незаконната миграция в резултат на политическата нестабилност и хуманитарната криза в Близкия Изток и Африка.През 2017 г. са регистрирани общо 8044 опити на лица от трети страни да преминат на територията на Република България през границата на страната. Това е намаление с 81 % спрямо 2016 г. (42 466).Общо 743 незаконни мигранти, лица от трети страни са задържани от българските граничари на вход на външни и вътрешни граници за 2017 г. Посочените данни регистрират намаление с 84 % спрямо същия период през 2016 г. При влизане в страната за незаконно преминаване извън зоната на ГКПП са задържани 501 лица, а на ГКПП - 242 лица от трети страни. Преобладават нелегалните имигранти от Сирия, Ирак, Афганистан, Турция, Пакистан и др. На влизане на българо-турската граница са задържани 651 души за м.г.През 2017 г. на изход са задържани 2 413 лица от трети страни при опит за незаконно преминаване на държавната границата, което е намаление с 83 % спрямо 2016 г. Най-голям брой опити за незаконни преминавания са установени на българо-сръбската граница, където са задържани общо 2 017 лица. На граничните пунктове са задържани 1171 лица и 148 автомобила, обявени за издирване.През 2017 г. са образувани 109 досъдебни производства за каналджийска дейност, към наказателна отговорност са привлечени в качеството на обвиняеми 133 лица.На границите на страната са задържани 423 кг хероин , 17 591 кг канабис, 367 кг марихуана - 367 кг, общо 102 кг синтетичен наркотик.Към края на 2017 година е завършена граничната ни ограда с Турция и по поречието на реките Делийска, Резовска и Тунджа.В изпълнение на поетите от Република България ангажименти, през 2017 г. сме били домакин на съвместни операции на Фронтекс. При тях на българските граници са развърнати са общо 1556 гост-служители, което е с 27% повече в сравнение с 2016 г., отчитат от Гранична полиция.Зам.-министър Бернер заяви, че работата на нашите граничари го изпълва с гордост и увереност.", "date": "2018.03.29", "title": "С 84 % е намалял миграционният натиск на границите ни за 2017 г."}
{"url": "https://news.bg/politics/rusiya-na-putin-vodi-osmislena-antibalgarska-politika-uveren-pasi.html", "text": "Русия на Путин не се държи добре с България. Русия води се осмислена антибългарска политика от месеци или години насам. Това заяви пред БНТ бившият външен министър Соломон Паси.Според Паси тази антибългарска политика ясно се откроява в действията на Москва по адрес на България. \"Първо , след това обявиха, че  по време на Втората световна война и на края в тази поредица от събития, като капак на всичко, беше , който успя да възмути дори и президента Радев\", отсече Паси и допълни: \"Разбира се с Русия трябва да се говори с голямо уважение, но в пълно бойно снаряжение. Да нападаш Русия е лудост, но да не се браниш от Русия е още по-голяма лудост.\"Бившият външен министър коментира и случая с  и 33-годишната му дъщеря Юлия. Според него  не е действие с реални последствия. По думите му България е отзовала посланика си за консултации, като по този начин страната ни подкрепя общата европейска реакция и изразява солидарност.Паси заяви и че призоваването на посланика ни е само първата стъпка, но може и да не е последна. \"Помислете си - от това, че в България има да речем стотина шпиони. От това, че един или двама ще бъдат върнати в страната - няма да пострада чак толкова\", заяви Паси и допълни, че изгонените руски дипломати няма да променят кой знае какво.", "date": "2018.03.29", "title": "Русия на Путин води осмислена антибългарска политика, уверен Паси"}
{"url": "https://news.bg/world/shofyor-se-opita-da-blasne-grupa-voynitsi-vav-frantsiya.html", "text": "Шофьор се укри от полицията, след като се е опитал да блъсне кола в група войници, излезли да тичат край казармите си в Югоизточна Франция, съобщават френските медии.Войниците скочили в канавка, за да избегнат приближаващия автомобил \"Пежо\", който  е бил откраднат. Инцидентът се е разиграл близо до град Гренобъл.По-късно полицията е арестувала мъжа именно в Гренобъл. Шофьорът е крещял на арабски към войниците преди атаката. Полицията засега не се ангажира с мотиви за атаката, при която няма пострадали.Нападението се случва няколко дни, след като джихадист взе заложници в Югозападна Франция, като уби четирима души.Вчера беше проведена възпоменателна служба за полицая Арно Белтрам, който беше убит от Редуан Лакдим при атаката в град Треб, след като се размени с един от заложниците. Той и останалите три жертви ще бъдат погребани днес.25-годишният мъж с марокански корени, който обяви, че действа от името на ДАЕШ (\"Ислямска държава\"), беше ликвидиран от полицията.", "date": "2018.03.29", "title": "Шофьор се опита да блъсне група войници във Франция"}
{"url": "https://news.bg/world/fbr-razsledvalo-planove-na-tramp-za-stroezh-na-hotel-v-latviya-s-poddrazhnik-na-putin.html", "text": "Федералното бюро за разследване (ФБР) на САЩ е извършило проверка на планове на президента Доналд Тръмп за строителство на хотел в Латвия с поддръжник на руския лидер Владимир Путин, пише \"Гардиън\".Американските власти направили проверката преди предизборната кампания на Тръмп през 2016 г.Още през 2010 г. малка група бизнесмени, включително богат руски поддръжник на Путин, започнала работа с Доналд Тръмп по планове за изграждане на луксозен хотел и комплекс за развлечение в столицата Рига.Високопоставен служител на американския лидер посетил града за проучване на място. Тръмп и дъщеря му Иванка прекарали няколко часа в \"Тръмп тауър\" с руснака Игор Крутой. Известно е, че той е бил на срещата в същата сграда по време на предизборната кампания в САЩ.Тогава бюрото за борба с корупцията в Латвия започнало да задава въпроси.Британското издание е научило, че разговорите с компанията на Тръмп са прекратени, след като Крутой и друг бизнесмен са били разпитани от латвийските власти като част от мащабно разследване. Впоследствие ФБР проверило контактите на американския лидер с тях по молба на Латвия.Замесените отричат, че разследването е причина да се провали споразумението.Латвия поискала помощ от САЩ през 2014 г. и получила отговор от ФБР на следващата година, според източник, запознат с процеса. Латвийските разследващи също проверили тайни записи, в които Тръмп се споменава като заподозрян.Това означава, според изданието, че ФБР е направило проверка на усилията на Тръмп да сключи бизнес сделки с руснаци по-рано от известното.В момента специалният прокурор Робърт Мълър разследва дали американският лидер е имал други контакти с руснаци.Крутой, добре известен композитор в Русия, е писал музика за Емин Агаларов, руски певец, чиито баща домакинства конкурса \"Мис Вселена\" в Москва, който е притежание на Тръмп до 2015 г. Крутой присъства на събитието, на което е сниман с Тръмп.Крутой пък е близък с руското правителство и Путин.", "date": "2018.03.29", "title": "ФБР разследвало планове на Тръмп за строеж на хотел в Латвия с поддръжник на Путин"}
{"url": "https://news.bg/regions/reka-rusenski-lom-e-sas-skasani-digi.html", "text": "Снеготопенето заплашва с нови наводнения, река Русенски Лом е със скъсани диги. Реката продължава да покачва нивото си, коментира пред новаТВ кметът на село Красен Йорданка Чурова.На много места дигата, която е компрометирана от години, вече е скъсана и водата е стигнала до къщите край реката.В момента в селото има екипи на пожарната, които правят оглед на щетите. Под заплаха е вододайната зона, която снабдява с вода селата Красен и Щръклево.Почти под вода е центърът на селото, наводнени са крайречните улици. Подпочвените води са проникнали в мазетата на сградите. Водата, нахлула преди седмица в кметството, вече е над 60 сантиметра, съобщава кметът.За укрепване на дигите и прочистване на коритото на реката има изготвен проект за над 1 милион лева, средствата все още не са осигурени.", "date": "2018.03.29", "title": "Река Русенски Лом е със скъсани диги "}
{"url": "https://news.bg/politics/tsvetanov-iska-solidarno-da-gonim-ruski-diplomati.html", "text": "Предстоят разговори при премиера Бойко Борисов, след която трябва да има действия по . Това стана ясно от коментар на председателя на ПГ на ГЕРБ Цветан Цветанов в парламента.\"България трябва да бъде солидарна с Великобритания и трябва да има и действия\", посочи той. В правомощията на изпълнителната власт било да реши ще се отзовават ли дипломати.Той захапа президента Румен Радев, съветвайки го да прочете съответните текстове от Конституцията.Иначе с министър-председателя имало добър конструктивен диалог. \"Аз съм изразил моето мнение и фактите защо трябва да бъдем солидарни с европейското семейство\", подчерта Цветанов. Иначе изтъкна колко отговорен е Бойко Борисов във вземането на важни държавни дела. \"Дори и днес, доколкото знам, там също има казус, в който трябва да се взимат важни политически решения\", изтъкна той.Попитан какво ще направи, ако Волен Сидеров оттегли подкрепата си от правителството, ако бъдат изгонени руските дипломати, Цветанов коментира, че уважава всяка различна теза и мнение. Всяка една от партиите в управлението можела да изразява своите тези.С всички подразделения на Обединените патриоти Цветан Цветанов има добър диалог и дори една част подкрепяли европейска солидарност по .Лидерът на \"Атака\" Волен Сидеров обаче отново бе категоричен по този въпрос. Той настоява още днес да свика Коалиционен съвет, за да се излъчи обща позиция. \"България трябва да има балансирана политика. Тоест да не се правят резки ходове, да не се експулсират дипломати и да се престане с тези приказки за солидарност, все едно става дума за някакъв природен катаклизъм. Имаме един неизяснен случай, имаме липса на доказателства за участието на Русия\", заяви Сидеров.", "date": "2018.03.29", "title": "Цветанов иска солидарно да гоним руски дипломати"}
{"url": "https://news.bg/crime/prokuraturata-iska-postoyanen-arest-za-kradtsi-na-zhp-relsi-vav-varna.html", "text": "От Варненската окръжната прокуратура поискаха да бъдат арестувани двама, тръгнали да крадат релси, повредили ги и ограбили части от жп съоръжение, съобщиха от прокуратурата.За срок до 72 часа 31-годишния Йордан Д. от Девня и 32-годишния варненец Кирил Д. са задържани. Те са обвиняеми по два казуса - за повреди на железен път, с което е създадена опасност за живота на другиго, и за кражба чрез използване на техническо средство в съучастие.Сигналът за кражба от железопътни линии във Варна е подаден на 27 март 2017 г. Девненецът Йордан Д. бил заловен от полицаите по време на кражба при условията на опасен рецидив.Двамата мъже отрязали с ножица за арматура четири захранващи съединителя на 8 коловоз и стрелка №30 във Варна. Разследващите намерили ножицата за рязане, парчета релсови съединители и торба, в която двамата извършители поставили предназначените за кражба отрязани съединители с различна дължина.Разследването срещу двамата продължава. По-късно през деня Окръжната прокуратура във Варна ще внесе искане във Варненския окръжен съд за вземане на постоянни мерки за неотклонение \"Задържане под стража\" спрямо обвиняемите.", "date": "2018.03.29", "title": "Прокуратурата иска постоянен арест за крадци на жп релси във Варна"}
{"url": "https://news.bg/world/feysbuk-zasilva-lobiraneto-predi-zukarbarg-da-dade-pokazaniya-pred-kongresa.html", "text": "\"Фейсбук\" засилва лобирането във Вашингтон преди Марк Зукърбърг да даде показания пред Конгреса, пише \"Гардиън\".Социалната платформа е разследвана от САЩ, Великобритания и ЕС след появилата се информация, че британската компания Cambridge Analytica неправомерно се е сдобила с личната информация на 50 милиона потребители във \"Фейсбук\".Мрежата е пуснала обява с 12 работни места за политическа дейност във Вашингтон. Компанията търси мениджър публични политики, за да работи със законодателния орган и трети страни като комуникационна връзка, подпомагайки мисията и задачите на \"Фейсбук\". Също се търси мениджър политики и правителство за работа с различни лица в американската политическа система, които да използват платформата и инструментите на мрежата за свързване по значим и иновативен начин.Alphabet, собственик на Google, е похарчил 18 милиона долара за лобиране през 2017 г., включително 6 милиона долара за тримесечие. Няма друга компания, която да е похарчила толкова средства за лобизъм във Вашингтон. Google назначи бившата конгресменка Сюзан Молинари, която е топ лобист на компанията.През 2017 г. \"Фейсбук\" е похарчил 11 милиона долара за лобиране във Вашингтон в сравнение с 3 милиона долара през 2016 г. От 2009 г. компанията увеличава средствата. Тогава тя е похарчила за лобизъм 200 000 долара.Зукърбърг ще даде показания пред Конгреса през април.", "date": "2018.03.29", "title": "\"Фейсбук\" засилва лобирането преди Зукърбърг да даде показания пред Конгреса"}
{"url": "https://news.bg/crime/grupata-za-imotni-izmami-ostava-zad-reshetkite.html", "text": "Съдът реши да остави зад решетките групата, уличена в имотни измами, която ГДБОП разкри в началото на седмицата, съобщи Нова.Прокуратурата обвини петима за участие в измамна схема за придобиване на апартаменти в столицата. Пред съда се изправиха четирима от обвинените. Петият бе освободен под парична гаранция, защото оказа пълно съдействие на властите. Подсъдимите остават в ареста беше решението на съдиите, тъй като срещу обвиняемите има достатъчно доказателства за участието им в престъпната група.Според съдебния състав има опасност те да извършат друго престъпление, ако бъдат пуснати на свобода. Припомняме, в началото на седмицата от брифинг на прокуратурата и ГДБОП стана ясно, че униформените са разкрили престъпна банда, занимаваща се с имотни измами.Директорът на ГДБОП Ивайло Спиридонов обясни тогава, че почти седем месеца униформените са били по петите на престъпниците. От петимата задържани единият е привлече към наказателна отговорност като ръководител на групата, а другите четирима като участници. Основно бандата е работила на територията на столичния кв. \"Люлин\". Механизмът, по който са работили също е ясен. Групата търсела необитаеми апартаменти. Лидерът на бандата, чрез широк кръг от познати, установявал починалия собственик, придобивал данни за него, както и дали няма наследници. След това придобивал жилището - чрез \"бушони\" - хора, които нямат доходи или са зависими, изготвяли завещание от името на починалия собственик. Той им заплащал минимална сума за това. Минавайки през няколко нотариуса, лидерът пристъпвал към придобиването на имота.", "date": "2018.03.29", "title": "Групата за имотни измами остава зад решетките"}
{"url": "https://news.bg/bulgaria/misiya-balgariya-tragva-kam-pekin.html", "text": "\"Мисия България\" не е \"Мисия Лондон\" и ще прерасне в движение с културно-просветна дейност. Това стана ясно на пресконференция по време на която проф. Пламен Павлов и проф. Николай Овчаров направиха равносметка от първия тур на мисията, включваща градовете Тараклия, Екатеринбуг, Ереван и Гент, Белгия.Идеята е инициативата \"Мисия България\" да продължи и след края на българското председателство като прерасне в движение и се създаде Инициативен комитет.\"Мисия България\" се подкрепя от Министерство на външните работи и Министерство на културата.Благодарение на усилията на българските дипломатически представителства мисията се радва на изключителен успех и интерес от страна на българските общности, научните среди и представители на други дипломатически мисии.Организаторите се надяват на подкрепа за мисионерската си кауза, освен от страна на Министерство на външните работи, което осигурява самолетните билети и престоя на двамата основни лектори, да се присъединят и Министерството на туризма и Министерство на образованието.\"Културно-просветна пропаганда е достатъчно ефикасна и през 21 век\", заяви проф. Овчаров.\"Ние сме поразени от големия интерес\", заяви от своя страна проф. Павлов.С цикъл от лекции, представящи културно-историческото наследство на България и на Българските земи през фокуса на общите моменти в културно-историческото развитие в дестинациите двамата професори се радват на ветрилообразна публика от студенти и преподаватели до дипломати и гости на най-високо ниво. Интересът е огромен, заяви професор Павлов.Проф. Павлов изказа специално благодарността си за помощта и съпричастността на нашите дипломати. По думите му, това доказва, че нашите мисии не са \"Мисия Лондон\", а \"Мисия България\".Така например, в Ереван гостите са били от българофили арменци, членове на общества за българо-арменско приятелство, представители на почти цялата дипломатическа колегия. Сред тях са били и посланиците на Великобритания, Литва. Дипломатите обещават непременно да посетят страната ни, което е доказателство за ефекта на мултипликацията.Така например в университета в Гент нашите историци са представили историята на най-известната личност от Гент - Балдуин Фландърски, загинал във Велико Търново. Любопитна е историята, че неговата племеница няколко месеца по-късно става царица на България, макар и за няколко месеца- Елизабет - съпруга на Борил.Историците в Гент са питали къде е погребан Болдуин, сигурно ли е, че е в Търново.\"Мисия България\" е един многоспектърен проект. До тук това, което имаме като опит надхвърли нашите очаквания\", заяви проф. Овчаров.Според проф. Овчаров интересът досега показва, че това може да прерасне в нещо по-голямо. \"Ние регистрирахме името и като свършат пътуванията ще се съберем като инициативен комитет\", посочи проф. Овчаров.В Екатеринбург федерален окръг, обхващащ огромна територия и четвъртият по големина град в Русия, вече има покана от страна на кмета за поставяне на паметник на кирилицата. Всъщност в Екатеринбург проф. Овчаров и проф. Павлов са станали свидетели на невероятната му колекция от икони на български светци - Св. Св. Кирил и Методий, Св. Иван Рилски и Св. Петка Търновска.Сега двамата професори заминават за най-дългото си пътуване - това до Пекин и Китай. Следващите два лъча са в гръцката част на Кипър и в Централна Европа - Унгария, Словакия и Словения.", "date": "2018.03.29", "title": "\"Мисия България\" тръгва към Пекин"}
{"url": "https://news.bg/world/v-italiya-arestuvaha-petima-ot-tunis-svarzani-s-atentatora-ot-berlin.html", "text": "Италианските власти задържаха петима души, свързани с терориста Анис Амри, информира ДПА.Други агенции съобщават, че всички арестувани са граждани на Тунис.Арестите са извършени в Рим и в град Латина, който се намира на около 70 километра югоизточно от столицата.\"Единият от тях е щял да го набави с фалшиви документи, за да напусне Италия\", пишат карабинерите в съобщение в \"Туитър\". Публикувано е и видео с откритите фалшиви документи.Тунизиецът Амри уби 12 души с откраднат от него камион на коледен базар в Германия на 19 декември 2016 г. Четири дни по-късно той беше открит и застрелян от полицейски патрул в Милано, Италия.Полицията поясни, че са претърсили жилища в Рим, Латина, Казерта, Неапол, Матера и Витербо.Това е третата антитерористична операция за последните три дни. Във вторник беше арестуван радикален ислямски учител във Фоджа, а в сряда беше арестуван потенциален терорист в Торино.Вътрешният министър Марко Минити заяви в интервю за вестник \"Република\", че интернет пропагандата на ДАЕШ (\"Ислямска държава\") през последните 4-5 месеца посочва Рим като символична мишена.", "date": "2018.03.29", "title": "В Италия арестуваха петима от Тунис, свързани с атентатора от Берлин"}
{"url": "https://news.bg/society/proveryavat-bomboubezhishtata-v-sofiya.html", "text": "Премиерът Бойко Борисов е поискал проверка на бомбоубежищата в столицата.Целта е да се тества дали в София има достатъчно места за укриване на населението в случай на атака и дали те покриват всички нужни условия, съобщава .Нареден е и преглед на плана за действие във военно време.Заповедта на премиера е към Министерството на отбраната и е със срок за изпълнение до края на утрешния ден.", "date": "2018.03.29", "title": "Проверяват бомбоубежищата в София"}
{"url": "https://news.bg/disasters/68-zhertvi-na-pozhar-sled-bunt-v-politseyski-uchastak-vav-venetsuela.html", "text": "Размирици и пожар в полицейски участък във венецуелския град Валенсия, щата Карабобо, са довели до 68 жертви, обявиха властите, цитирани от световните информационни агенции.Главният прокурор на щата Тарек Сааб заяви, че разследването на трагедията ще започне незабавно.Пожарът е избухнал, след като затворници са подпалили дюшеци в опит да избягат от ареста.Полицията е използвала сълзотворен газ, за да разпръсне роднини на затворниците, които са били заобиколили полицейския участък, след като се разпространи новината за пожара.Полицай е бил прострелян след избухването на пожара, който е бил овладян.Щатът Карабобо е в траур след инцидента.Част от жените и децата, които са били на посещение при арестуваните, също са сред загиналите.Затворите във Венецуела са прочути с това, че са претъпкани, като насилието и кръвопролитните бунтове са често срещани.Страната изпитва затруднения да осигури нормални условия на затворниците на фона на продължаващата тежка икономическа криза, което доведе до това осъдени да бъдат задържани във временни съоръжения като това във Валенсия.Някои полицейски участъци във Венецуела са претъпкани пет пъти повече от капацитета си.През миналия месец затворници в друг затвор в Карабобо взеха за заложници няколко затворници и охранители при друг бунт.", "date": "2018.03.29", "title": "68 жертви на пожар след бунт в полицейски участък във Венецуела"}
{"url": "https://news.bg/regions/zapochvat-plazmeno-izgaryane-na-otpadatsite-ot-aets-kozloduy-bilo-ekologichno.html", "text": "Напълно е завършено съоръжението за плазмено изгаряне на отпадъците от затворените четири блока на АЕЦ \"Козлодуй\". Това обяви Сергей Цочев от борда на директорите на Държавното предприятие \"Радиоактивни отпадъци\" пред БНР. Цочев увери, че съоръжението е минало всички изпитания и се очаква до месец-два да получи разрешение и да започне работа.\"Това е една технология, която позволява отпадъците да бъдат буквално разграждани при много високи температури от порядъка на няколко хиляди градуса. Става въпрос за широк спектър от отпадъци, които сме наясно, че трябва да погребем, но преди това искаме да намалим обема им колкото може повече\", уточни той.По думите му, за разлика от термичното изгаряне, плазменото изгаряне било изключително екологично.Готово е и друго подобно съоръжение - цехът за намаляване на размерите и деактивация на демонтираното оборудване от малките блокове на централата. Той вече се използвал, но изцяло щял да заработи в началото на следващата година.Част от дейностите по демонтиране на съоръженията в радиоактивната зона на затворените четири малки блока на АЕЦ \"Козлодуй\" вече са започнали, въпреки че същинската работа в тази част е планирана за средата на следващата година.Отработеното гориво отдавна е махнато и е в хранилищата за съхранение на гориво, уточни Сергей Цочев.След спирането на реакторите за дейностите по извеждането им от експлоатация до момента са изразходвани около 600 млн. евро. За окончателното завършване на процеса ще са необходими още толкова.", "date": "2018.03.29", "title": "Започват плазмено изгаряне на отпадъците от АЕЦ \"Козлодуй\", било екологично"}
{"url": "https://news.bg/politics/porozhanov-predstavete-si-kombayn-kak-vliza-3-pati-v-benzinostantsiya-da-zaredi.html", "text": "Земеделското министерство и зърнопроизводителите са в разговори, за да не излизат на протест и да има възможност да зареждат по-евтин бензин или дизел. Това заяви пред bTV земеделският министър Румен Порожанов.Повод за планирания протест на зърнопроизводителите са промените в Закона за горивата, които създават пречки за зареждането и възможността земеделските стопани да имат известно количество горива на склад, за да зареждат селскостопанската си продукция.\"Може да си представите как един комбайн ще влезе 3 пъти в една бензиностанция през деня и как нощем ще зареди след като има строги ограничения за движение тогава.  законът не е подкрепен\", каза Порожанов.Той признава, че е нужен контрол на контрабандата на горивата, но зърнопроизводителите са краен потребител, не са търговци. Зърнопроизводетелят ползва гориво и по време на кампания - не може нощем или през деня да се разхождат трактори и комбайни. Земеделците получават 40 стотинки от този акциз като помощ. Всяко едно гориво, което постъпва в резервоарите им се декларира. В закона се предлагат нивомери - това е за търговци. Тези инвестиции отиват над 20 хил. лева. Да има отнемане на субсидии за тези, които ползват контрабандни горива, призова земеделският министър.За случая с изоставените бедстващи коне ще бъде уволнен директорът на кюстендилската агенция по храните, каза Порожанов. По думите му, вина имат и служителите, проверили обекта - няма нормални условия за живот и този обект не е трябвало да бъде одобрен. Основната слабост е регистриране на животновъдния обект, смята Порожанов.При тези редки породи за едно животно се дава 143 евро субсидия - ако тя отива по предназначение, няма да е достатъчна, призна земеделският министър. \"Много от тези животновъди кандидатстват и взимат пасища - тези коне се разхождат из цялата страна, правят поразии\", каза Порожанов и допълни, че пасищата носят своята субсидия.Стопанинът на конете - Петър Пищалов, през 2015 г. наема около 1800 дка пасища. За един кон се падат между 20 и 40 дка пасище. Мъжът е гледал и овце от рядка, местна порода. Неговата вина е в начина, по който гледа животните. Той ще понесе санкции, каза земеделският министър.\"Сигурно на мен ще ми е трудно да наема 2000 дка пасища. Може би Пищалов има помощници. Той може да каже - той е бенефициент на парите - ако има проверка тези пари къде отиват\", каза земеделският министър.В репортаж бе показано село със 7 жители, в чиито околности се отглеждат над 1000 коня - село Брезов дол, община Бобов дол. Един от стопаните на свободно отглеждани десетина коня не получава никаква субсидия, защото конете не са от редки породи. В планината над селото често се виждат други коне, които дори влизат по вилите на хората. По думите на коневъда Радослав Илиев, в планината често се откриват и транжирани трупове на коне, чието месо се изнася или се влага в колбаси.В коментар за репортажа Румен Порожанов обясни, че тези коне (от редките породи - б.р.) се гледат само за месо или само от породи, които получават субсидии. Научната общност прави анализ при какво ниво трябва да се счита, че една порода е изчезваща, рядка и дали тези популации трябва да бъдат подпомагани, поясни министърът.Запитан как ще се преборим с двойния стандарт на храните, Порожанов обясни, че се прави физикохимически анализ на продуктите.", "date": "2018.03.29", "title": "Порожанов: Представете си комбайн как влиза 3 пъти в бензиностанция да зареди"}
{"url": "https://news.bg/politics/gamishev-aut-ot-parlamenta.html", "text": "Парламентът прие оставката на депутата от ГЕРБ Димитър Гамишев. Той депозира оставката си в парламента, за на партията, с чиято листа е избран за народен представител.Димитър  от 44-то народно събрание, който подава оставка.На 20 декември 2017 г. народният избраник от Дупница и собственик на транспортна фирма Ивайло Константинов напусна парламента заради \"разликата между прагматизма и политиката\".Преди него бе депутатът Антон Тодоров. На 11 октомври 2017 г. депутатите гласуваха подадената на 9 октомври оставка от Тодоров, след като избухна скандал заради негови реплики в телевизионен ефир спрямо журналиста Виктор Николаев.Само месец по-късно - на 17 ноември и първият председател на 44-то народно събрание Димитър Главчев подаде оставка.Оставката на Главчев бе поискана от БСП и ДПС след като той изгони от пленарна зала лидера на БСП Корнелия Нинова и нейния съпартиец Антон Кутев. Повод за изгонването беше декларация, прочетена от Нинова от трибуната на парламента по повод думи на премиера Бойко Борисов. Първият опит на БСП да свали Димитър Главчев беше още в първите дни на 44-то Народно събрание, което започна своята работа на 19 април 2017 година.", "date": "2018.03.29", "title": "Гамишев аут от парламента"}
{"url": "https://news.bg/politics/dzhambazki-skandaliziran-ot-nagloto-i-nahalno-povedenie-na-erdogan.html", "text": "Евродепутатът Ангел Джамбазки отново настоя, че Турция няма място в Европейския съюз.\"Президентът Ердоган няма никакво намерение да променя държавата си така, че да отговаря на критериите за членство. Турция не е европейска държава и няма да бъде - нито културно, нито цивилизационно, нито политически. Това е някакъв танц, който играе с оглед на вътрешните въпроси, които има да решава\", коментира ръководният кадър на ВМРО в сутрешния блок на Нова телевизия по повод срещата между ЕС и Турция във Варна в понеделник.\"Обединените патриоти имаме много критично отношение към този човек и неговата политика. Той се опита брутално да се намеси във вътрешните работи на България, правейки една партия и опитвайки се да участва в изборите ни. Това е недопустимо. Такава наглост през последните години никой не си е позволявал\", допълни Джамбазки.По думите му Реджеп Ердоган е \"демонтирал\" приятелските отношения между България и Турция.\"Разтревожи ме нахалното поведение на Реджеп Ердоган, който се опитва да има насрещни искания по отношение, да речем, на компенсациите на наследниците на тракийските бежанци. Турция дължи десетки милиони, които е подписала сама в Ангорския договор от 1925 година. Няма никаква причина насреща да се иска нещо, свързано с имоти\", коментира още евродепутатът.\"Във Варна Ердоган дойде и поиска още пари от ЕС. Каква е ползата за България? Изобщо не вярвам на този човек. Той просто отлага нещата до следващата среща, след това отново ще отлага. Ще продължава да играе тази игра, която смята, че е много умна\", заяви Ангел Джамбазки.Именно затова, според него, преговорите за еврочленството на Турция трябва да бъдат прекратени, защото са излишни.", "date": "2018.03.29", "title": "Джамбазки скандализиран от наглото и нахално поведение на Ердоган"}
{"url": "https://news.bg/politics/bsp-vika-borisov-v-parlamenta-da-dokladva-za-rusiya.html", "text": "Депутатите от БСП настояват премиерът Бойко Борисов да дойде в парламента и да докладва пред законотворците за ситуацията между Русия и ЕС.Ситуацията е достатъчно тревожна, изтъкна от трибуната Кристиан Вигенин. Червените са склонни, ако трябва изслушването на премиера да стане и на закрито заседание.Да не действаме на принципа: \"Нека да скрием министър-председателя\", призова социалистът, който е бивш външен министър.Тази криза, по думите му, може да има сериозно отражение върху общността и отношенията й с федерацията, както и върху двустранните отношения България-Русия. Затова депутатите трябва да са на ясно какво се случва и какъв ход ще предприеме страната ни в този конфликт.Припомняме, премиерът привика за консултации посланикът ни в Москва Бойко Коцев, който вече е на българска територия.27 държави и една организация са експулсирали повече от 150 руски дипломати: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Унгария, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.", "date": "2018.03.29", "title": "БСП вика Борисов в парламента да докладва за Русия"}
{"url": "https://news.bg/crime/nad-200-bona-zadignaha-vaorazheni-ot-inkaso-avtomobil-v-pleven.html", "text": "Въоръжени мъже са обрали 202 хил. лева от инкасо автомобил на веригата хипермаркети \"Кауфланд\", съобщи БНР.Инцидентът е станал снощи, когато охранителите са прибирали оборота от един от магазините в Плевен.Нападателите са били въоръжени. Те са пребили един от охранителните, след което са откраднали част от сумата, която се е намирала в автомобила - около 330 хил. лева.В момента полицията издирва извършителите. ", "date": "2018.03.29", "title": "Над 200 бона задигнаха въоръжени от инкасо автомобил в Плевен"}
{"url": "https://news.bg/int-politics/parva-sreshta-ot-2007-a-mezhdu-liderite-na-severna-i-yuzhna-koreya-na-27-april.html", "text": "Лидерите на Северна и Южна Корея ще се срещнат на 27 април за пръв път от 2007 година насам. Това обявиха двете страни след преговори на високо равнище, съобщават световните информационни агенции. Висши официални представители на Севера и Юга се срещнаха по-рано днес в Демилитаризираната зона между двете страни, за да обсъдят кога да се проведе историческата среща на върха между южнокорейския президент Мун Дже-ин и севернокорейския вожд Ким Чен-ун.Разговорите започнаха тази сутрин в село Паджу, което се намира северно от единствения граничен контролно-пропускателен пункт между двете страни - Панминчжон.Договорената среща на върха е част от оживената международна дипломация, която последва изненадващото размразяване в отношенията на Корейския полуостров.Срещата на 27 април ще бъде едва третата, в която лидерите на разделените Кореи са се срещали през 65-те години след края на Корейската война през 1953 г. Предишните срещи на върха бяха проведени по време на няколкото години на помиряване и бяха последвани от десетилетие на напрегнати и хладни отношения. Колебливо размразяване започна в началото на тази година с участието на Северна Корея на Зимните олимпийски игри в южнокорейския зимен център Пьонгчанг. ", "date": "2018.03.29", "title": "Първа среща от 2007-а между лидерите на Северна и Южна Корея на 27 април"}
{"url": "https://news.bg/politics/bezplatna-voda-i-taksa-solidarnost-shte-uvelichat-zloupotrebite-yasen-kontrera.html", "text": "Безплатно ползване на вода и такса \"солидарност\" биха увеличили злоупотребите. Това заяви Общинският съветник от ВМРО - Българско национално движение и председател на \"Патриоти за София - ВМРО и АТАКА\" Карлос Контрера в позиция, изпратена от ВМРО-БНД.Повод за позицията е предложението на регионалното министерство да има такса \"солидарност\" за водата. От МРРБ обявиха, че до две седмици ще започне обсъждането на това предложение. Контрера определи подобни идеи като \"екзотични\".Според общинския съветник, ако се приеме подобна поправка и се гарантира безплатно ползване на вода и такса \"солидарност\", злоупотребите и кражбите на вода ще се увеличат, ВиК операторите ще изпаднат в колапс и утре някой пак ще иска шоково увеличение на цените.Представителят на ВМРО в СОС твърди, че държавата се кани да преразпределя огромен финансов ресурс, за да плаща сметки на уж социално уязвими лица, но това ще е за сметка на изрядния потребител, който един път ще си плаща сметката, втори път ще дотира някой някъде през данъците и бюджета.\"За мен това предложение е израз на пещерен социализъм. МРРБ отваря широко вратите за злоупотреби. Виновен и наказан ще е редовият и почтен потребител, който ще поеме цялата тежест, докато държавата си играе на популизъм и евтин социализъм. Как и кой ще отчита ежемесечно това безплатно потребление, кой ще плаща тази \"такса солидарност\", защо по административно-командната метода държавата се меси в договорни отношения?\", запита Контрера.Той назовава конкретните получатели на подобна такса \"солидарност\" - \"всички знаем, че облагодетелствани ще бъдат циганските гета, неизрядните общински наематели, които са на база и не плащат вода. Е, сега държавата ще им плаща по 1.5 куб.м. на месец, само че с общите, публичните пари. Министър Нанков явно много често си общува и хортува с БСП, защото те обещават наляво и надясно водни помощи. Явно обаче е сбъркал, защото той не е министър в социалистически кабинет, избран с гласовете на леви партии\", възмутен е представителят на ВМРО в столична община.Той прогнозира пълен хаос. \"Потребителят сега освен своята сметка ще трябва да дотира и още милиони кубици вода, които някой безплатно щял да ползва понеже бил социално уязвим. Като знаем какъв е контингентът в тази категория си представям тумбите цигани как се редят вече и за водни помощи\", заяви Карлос Контрера.Припомняме, че общинският съветник от ВМРО се противопоставя на тази идея с аргумента, че всеки, който потребява определено количество вода, трябва да си я плаща. Преди месец той и евродепутатът Ангел Джамбазки поискаха и оставката на КЕВР заради хаоса във водния сектор.", "date": "2018.03.29", "title": "Безплатна вода и такса \"солидарност\" ще увеличат злоупотребите, ясен Контрера"}
{"url": "https://news.bg/society/balgarite-masovo-vyarvat-vav-vanga-vrachki-i-svetovni-konspiratsii.html", "text": "40% от българите вярват, че съществува тайно общество, което управлява света. 75% от българите пък вярват в пророческите способности на Ванга. Това е установило ново социологическо допитване на изследователски център \"Тренд\" за в. \"24 часа\". 29% от българите вярват в съществуването на извънземни, а 14%, че извънземни живеят сред хората. 19% пък са на мнение, че хората са установявали контакт с извънземни.Прави впечатление, че и най-младите (18-29 г.) в голям дял (63%) вярват в способностите на Ванга. 63% от българите вярват и в съществуването на хора със свръхестествени способности и съответно малко над две трети в съществуването на хора, които имат способности да предвиждат бъдещето. Малко над половината от българите смятат, че има хора, които могат да лекуват със свръхестествени способности. Разполовено е мнението на българите по отношение на вярата в магии.40% от българите вярват в съществуването на тайно общество, което управлява света. Малко под половината от хората с висше образование споделят това виждане. Бяха тествани нагласите по отношение и на друга конспирация, а именно дали има изкуствено създаване на болести с цел продажба на нови лекарства - 66% посочват, че вярват в това.По отношение на въпросите свързани с Кемтрейлс и ХААРП (кемтрейлс е вярването, че американското правителство разпръсква в небето разни химически и биологични агенти с неизвестна цел, а ХААРП се вярва, че е тайнствен проект на американските военни за \"разбутване\" на климата) данните показват високи дялове на непознаване на темата - над 50%. Видно е, че за българите тези въпроси са по-далечни и нямат изградено мнение.33% вярват в прераждането на човек, като при жените процентът е по-висок (40%) в сравнение с този на мъжете (25%).36% посочват, че вярват в съществуването на рая и ада. Данните показват, че живеещите в малките населени места и селата са по-склонни да вярват в това за сметка на живеещите в столицата. Тук едно от възможните обяснения е по-високата степен на религиозност в малките населени места.35% от българите декларират, че са посещавали гадател(ка) / ясновидец / ясновидка / ходжа. Впечатление прави, че в селата и малките населени места тази практика е по-разпространена за разлика от столицата.В проучването са тествани и нагласите към друга конспиративна теория, а именно стъпвал ли е човек на Луната или не. 58% от българите посочват, че човек е стъпвал на Луната, докато 14% са на обратното мнение.Малко над една трета от българите вярват, че петък 13-ти носи нещастие. Подобно е и съотношението по отношение на суеверието, че черната котка носи нещастие, докато 60% не вярват. Малко над една трета от българите вярват и че счупеното огледало носи нещастие, като хората с по-ниско образование са по-склонни да вярват за сметка на тези с по-висока образователна степен.73% от българите посочват, че чукат на дърво срещу нещастие, докато 24% не го правят. 12% посочват, че хвърлят сол за късмет, докато 84% не го правят. Тук, разбира се, за сметка на чукането на дърво, процентът е по-нисък и с оглед на невъзможността винаги да имаш сол под ръка. Относно носенето на червен конец против уроки и лош късмет, 35% от българите посочват, че носят червен конец, като данните показват също, че делът на жените (49%) е значително по-висок спрямо този на мъжете (21%), които го правят.", "date": "2018.03.29", "title": "Българите масово вярват във Ванга, врачки и световни конспирации"}
{"url": "https://news.bg/world/nyama-postradali-balgari-pri-obstrel-v-kandahar.html", "text": "Няма пострадали български военнослужещи при ракетен обстрел на базата на международните коалиционни сили на летище Кандахар. Това съобщиха от Министерството на отбраната.Припомняме, базата на международните коалиционни сили на летище Кандахар, Афганистан, беше подложена на ракетен обстрел и на 11 февруари 2018 г., в 21.45 часа местно време (19.15 часа българско време).Ден по-късно 35-ият български военен контингент прие изпълнението на задачите в мисията на НАТО \"Решителна подкрепа\". Командирите на 34-тия и 35-ия български военни контингенти полковник Светослав Халваджиев и полковник Георги Маргитин подписаха акта за сдаване и приемане на правомощията.Бригаден генерал Джон Латроп - командир на Командването за обучение, подпомагане и съветване \"Юг\", връчи на военнослужещите от 34-ия български контингент медали за участие в мисията на НАТО \"Решителна подкрепа\" и им благодари за достойната служба.В състава на 35-ия български военен контингент са включени национален елемент, рота за охрана, екип от съветници и офицери в щаба на мисията на НАТО.В отговорностите на националния елемент е непосредственото командване и контрола на целия български контингент. Групата за охрана изпълнява задачи по организиране на контролно-пропускателния режим на автомобилния и пешеходния трафик на летище Кандахар.Екипът от съветници подпомага щаба на армейския корпус от Афганистанската национална армия при изпълнение на задачи, свързани с ежедневната дейност. Щабните офицери изпълняват задачи в щаба на мисията на НАТО в съответствие с длъжностите, на които са назначени.", "date": "2018.03.29", "title": "Няма пострадали българи при обстрел в Кандахар"}
{"url": "https://news.bg/society/gorna-oryahovitsa-se-vdigna-sreshtu-proekt-za-sotsialni-zhilishta.html", "text": "Жителите на Горна Оряховица излязоха на протест срещу изграждането на социални жилища в града. Над 200 души се събраха пред сградата на общината, за да изразят недоволството си.Проектът за изграждането на социални жилища притеснява местните, защото те се страхуват от увеличаване на престъпността в района. Това обясни пред БНР нотариусът Иван Мазнев. По думите му ако се изградят такива жилища мирът и спокойствието в квартала ще изчезнат. \"В един момент, когато има интервенция на чужди елементи в квартала и то само маргинални групи от малцинствен и друг произход - хора без адрес, значи това са хора с присъди, евентуално\", заяви още гражданинът.\"Начинът, по който се случват нещата, според нас, е скандален. Ние не протестираме срещу това, че ще има социално слаби хора, а срещу това, че ще са малцинствени и маргинални групи.\" Това заяви пред bTV Иван Димитров от инициативния комитет, организирал демонстрацията. По думите му наредбата за социалните жилища е приета без обществено обсъждане.Жителите на града са организирали и протестна подписка срещу проекта, в която са се включили над 2 800 души. Кметът на Горна Оряховица Добромир Добрев коментира общественото недоволство. Той заяви, че наредбата за изграждането на социалните жилища вече е оттеглена от дневния ред на Общинския съвет. Следва наредбата да бъде преразгледана и нещата да се доизяснят. Все пак кметът посочи и че социалните жилища са услуга, от която именно местните жители на града имат нужда.\"Мога да дам много гаранции, защото там ще работят много хора, които пряко ще касаят и дейността на тези потребители. Ако откажат работа, ако примерно децата не ходят на училище или на детска градина, те напускат социалното жилище и не се ползват от тези привилегии\", обясни той.Планът за социалните жилища предвижда изграждането на сграда с 30 апартамента, в които за срок до три години ще се настаняват социално слаби и уязвими хора. Средствата по проекта са по ОП \"Региони в растеж\". Сградата ще струва 3 млн. лв.", "date": "2018.03.29", "title": "Горна Оряховица се вдигна срещу проект за социални жилища"}
{"url": "https://news.bg/finance/balgarskiyat-dlazhnik-30-godishen-obrazovan-rabotesht.html", "text": "Средният размер на необслужваните задължения у нас намалява с 15% спрямо 2016 г. Това показват данните от проучване на Асоциацията на колекторските агенции в България.За сравнение през 2016 г. средният размер на дълга е бил 912 лв., докато през 2017 г. - 775 лв. Средният дълг е под средната работна заплата, която се отчита в страната по данни на НСИ - 1095 лв. Проучването обхваща обработваните дългове от всички компании, членове на асоциацията, които представляват 80% от сектора. \"Хората започват да теглят кредитни средства за по-добър и луксозен живот\", заяви Алексаднър Грилихес, заместник-председател на АКАБГ.Профилът на длъжника се утвърждава трайно като млад мъж, под 30-годишна възраст, добре образован и обикновено работещ на трудов договор. Обикновено са зодия лъв или стрелец, които са надценили своите възможности.Обичайно това е човек, който наскоро е започнал първата си постоянна работа и не е преценил правилно съотношението между приходите и разходите си. Разместване има обаче при териториалното разпределение. Най-добре контролират плащанията си жителите на София, Пловдив и Варна. Най-много некоректни платци има в Бургас, Стара Загора и Русе.Банките отново заемат първо място сред възложителите, но делът им намалява спрямо предходната година и за 2017 г. и за 2017 г. представлява 41,59%.Бързите кредити изместват телекомуникационните продукти и достигат малко над 30% от дълговете, отработвани от колекторските агенции.Отчетлив ръст има и при лизингите, които вече надвишават 4% от възложените задължения. Статистиката на АКАБГ има намаляване на изкупените задължения.През 2017 г. изкупените дългове се понижават с 14,2%. През изминалата календарна година прехвърлените към колекторските агенции необслужвани заеми са били в размер на 772 млн. лв., докато година по-рано са достигали 900 млн. лв. Нараства значително броят на възложените случаи от 1,8 млн. на 2,6 млн., което съвпада с броя на работещото население.За тези пет години успяхме да покажем, че сме по-скоро на тяхна страна. Събиранията на вземания са болезнена тема. Но имаме огромен напредък.Потребителите вече знаят повече, а по-запознатият потребител по-малко задлъжнява, отчитат от АКАБГ.На пазара на междуфирмени задължения се отчита двоен спад на обема на възложените вземания спрямо 2016 г. Най-съществени остават проблемите в сферата на търговията на едро и дребно и на строителството.Кредиторите много по-охотно продават и дълговете си към фирми. В не малко случаи фирмените задължения са обезпечени с даден тип имот. Това е тенденция, която ще продължи и през 2018 г., заяви Райна Миткова, председател на асоциацията.В сектора на туризма платежоспособността се подобрява в сравнение с предходната година. При производството се наблюдава засилен контрол на плащанията, в резултат на което нивата на задлъжнялост се задържат.Основните причини за финансовите затруднения на фирмите остават липса на превантивни мерки като застраховки на вземанията, лошо управление на ликвидността и нисък размер на европейско финансиране. През миналата година бизнесът е чакал 28 дни да получи вземанията си, докато през 2017 г. - 23 дни.Информационната кампания \"Мисия платено\" е насочена към подобряване на финансовата култура в страната. Основните инициативи са свързани с наръчник на длъжника, който е публикуван на страницата на самата кампания. В него се съдържат практически съвети какво да прави човек, когато изпадне във финансови затруднения.Първата инициатива е към най-младите - учениците и тийнейджърите във Фейсбук. За тях бе шокиращо, когато ги накарахме да си опишат разходите за заснемане на видео. Децата в София знаят много по-малко за това откъде идват парите, защото просто получават. Съществени пропуски в бюджетите - не са калкулирали разходите за мобилен телефон и самия мобилен телефон.", "date": "2018.03.29", "title": "Българският длъжник - 30-годишен, образован, работещ"}
{"url": "https://news.bg/politics/ema-hopkins-vreme-e-da-kazhem-stiga-tolkova-na-moskva.html", "text": "\"Нямаме колебания, че Русия е отговорна за употребата на нервно бойно отровно паралитично вещество за отравянето на Сергей Скрипал и дъщеря му\", коментира пред НоваТВ посланикът на Великобритания у нас Ема Хопкинс.\"Веществото е дадено за независим анализ от Организацията за забрана на химическите оръжия. То се изследва и в независими лаборатории по цял свят. Резултати от тях очакваме съвсем скоро\", обясни посланикът. Хопкинс добави, че Лондон има сериозни съдебно-медицински доказателства за това твърдение.\"Този инцидент е само един елемент от поредица действия от страна на Русия и е време да кажем: \"Стига толкова\". Години наред се повтаря модел на поведение, при което Москва погазва международния правов ред - с анексирането на Крим, подкрепата за режима на Асад в Сирия, опита за преврат в Черна гора, намесата в избори по цял свят, кибератаки, дезинформация\", допълни британският посланик.Страната й също така има доказателства, че в последните 10 години Москва \"развива своята способност да използва нервно-паралитични вещества за убийства по цял свят\".Ема Хопкинс коментира, че властите в родината й не са учудени от факта, че Русия отрича участие в покушението над Скрипал. \"Русия не отговори на нашата молба за сътрудничество по случая и отвърна със сарказъм. В същото време медиите в страната плетат мрежа от лъжи. Те твърдят абсурдни неща като това, че Скрипал бил пристрастен към \"Новичок\" или че Тереза Мей го е разработила\", обясни посланикът.Тя благодари на България за заявената подкрепа и солидарност с Великобритания. И подчерта, че двете страни ще продължат да поддържат добри взаимоотношения и след излизането на Острова от Европейския съюз.\"Всички, които застанаха зад нас, не го правят само от солидарност, а и в името на опазването на международната сигурност. Трябва заедно да възстановим равновесието. Трябва да минем през този период на пренастройване на международния ред\", допълни Хопкинс.Според нея отговорът на Великобритания в тази ситуация трябва да бъде \"в съответствие с поведението на демократична страна, която спазва международните формати\".Припомняме, бившият руски шпионин  в обществен парк в британския град Солсбъри. Те бяха открити в безсъзнание в центъра на града на 4 март. Британският премиер , че стои зад отравянето на бившия руски шпионин. Според Лондон Русия е използвала химическия агент. Обединеното кралство , а Москва, която категорично отрича обвиненията, Последва дипломатическа криза. Повече от  заради случая \"Скрипал\". 16 държави членки на ЕС и САЩ са сред тях. Държавите показаха солидарност с Лондон и обявиха, че гонят руски дипломати. САЩ изгони 60 души от руската мисия, а Украйна - 13.", "date": "2018.03.29", "title": "Ема Хопкинс: време е да кажем \"Стига толкова\" на Москва"}
{"url": "https://news.bg/regions/velikdenska-vandalshtina-v-blagoevgrad.html", "text": "Неизвестни извършители унищожиха великденската украса в Благоевград, съобщи Нова. Вандалската постъпка е извършена тази нощ на централния площад \"Македония\" в областния град.Вандалите са съборили изкуствените великденски яйца. Също така извършителите са счупили една пейка и част от оградата на великденската украса.Ако някой има информация във връзка с вандалската постъпка през изминалата нощ, да информира на телефон 112, в сградата на общината или в едно от двете полицейски управления в града, апелира градоначалството.", "date": "2018.03.29", "title": "Великденска вандалщина в Благоевград"}
{"url": "https://news.bg/int-politics/prezidentat-na-egipet-preizbran-sas-sakrushitelna-prednina.html", "text": "Предварителните резултати показват, че египетският президент Абдел Фатах ал Сиси е преизбран за втори мандат след президентските избори в Египет с 92 процента от гласовете, съобщава официозът \"Акбар ел Юм\", цитиран от \" Ройтерс\".Около 23 млн. от 60-те милиона регистрирани избиратели гласуваха на изборите, които се проведоха в продължение на 3 дни. Сиси остава почти пълен властелин в египетската политика, след като другите сериозни кандидати бяха или арестувани, или сплашени.Избирателната комисия призова хората в последния момент да гласуват, надявайки се да засили избирателната активност, което Сиси разглежда като жизненоважно, за да легитимира победата си.Единственият му опонент Муса Мустафа Муса, който е поддръжник на Сиси, събра 721 хил. гласа.Някои избиратели разкриха, че са получили пари и други стимули, за да гласуват. Окончателните резултати се очакват в понеделник.", "date": "2018.03.29", "title": "Президентът на Египет преизбран със съкрушителна преднина"}
{"url": "https://news.bg/weather/slanchevo-pochti-tiho-s-proletni-temperaturi-2.html", "text": "Времето днес ще бъде ведро, предимно слънчево. В следобедните часове в западните райони на страната се очаква висока разкъсана облачност, която няма да наруши пролетния облик на деня.Максималните температури на повечето места ще бъдат в интервала 13-18 градуса, по Черноморието около 12.Минималните са между -2 и 0 в по-голямата част от страната. По Черноморието около 2-3.Ще духа слаб североизточен вятър. Не се очакват опасни явления.", "date": "2018.03.29", "title": "Слънчево, почти тихо, с пролетни температури"}
{"url": "https://news.bg/politics/poslanikat-ni-v-rusiya-boyko-kotsev-pristigna-u-nas.html", "text": "Българският посланик в Русия Бойко Коцев се върна у нас тази вечер, предаде БНТ.Той беше повикан от премиера Бойко Борисов за консултации във връзка със случая Скрипал.На Терминал 2 на летище София посланик Коцев беше пестелив пред медиите относно случая темата \"Скрипал\" и избегна конкретни коментари по темата.Той заяви, че ще отговори подробно на въпросите, след като бъдат изпратени към пресцентъра.Вицепремиерът и външен министър Екатерина Захариева определи действията на страната ни като нормална дипломатическа практика.\"Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса \"Скрипал\". 19 членки на ЕС експулсираха дипломати от Русия. България не е сред тях на този етап. Но пък доста други, включително България, извикаха посланиците си, но това е нормална дипломатическа практика и няма нищо необичайно в нея.\" - коментира Захариева, която е в Претория за участие в световна конференция.Според информация на \"Асошиейтед прес\", 27 държави и една организация са експулсирали повече от 150 руски дипломати: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Унгария, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.", "date": "2018.03.29", "title": "Посланикът ни в Русия Бойко Коцев пристигна у  нас"}
{"url": "https://news.bg/press/11-sluzhiteli-na-nap-sa-s-obvineniya-za-prestapleniya-bez-radikalni-stapki-po-sluchaya-skripal-skandalat-s-letishte-sofiya.html", "text": "Разкриването на престъпна група от служители на НАП е сред водещите теми на вестниците в четвъртък.\"11 души ще бъдат обвинени за участие в корупционни схеми и взимане на подкупи след вчерашната акция в НАП, научи bTV. Според специализираната прокуратура, всички те са участвали в организирана престъпна група. Само един от тях не е данъчен служител, твърди държавното обвинение. Всички те бяха разпитани вчера след мащабната акция в София, Рила и Ботевград.\" - в. \"24 часа\".\"300 хил. лв. са намерени и иззети от домовете на служителите от НАП - София, обвинени в организирана престъпна група. Това каза заместник-административният ръководител на Специализираната прокуратура прокурор Димитър Петров на брифинг във връзка с разследване срещу организирана престъпна група, извършваща корупционни престъпления, предаде \"Фокус\". \"Сумите, които са намерени и иззети от домовете на служителите на НАП - София, са в размер от около 300 хил. лева в различни валути и бижута. В тази връзка ще има обвинения, свързани с пране на пари, които са свързани с корупционните престъпления, извършени от групата. Структурата е била основно от ръководители на екипи, които помежду си са разпределяли своите роли, въздействали са върху членовете на екипите и така са координирали своите действия. Като дори се е стигало до моменти, в които определени търговци, които не са могли да отговорят напълно на изискванията за сумите, които са им били поискани, са се договаряли с данъчните служители с оглед на възможностите си\", каза още той и уточни, че така по преценка са били взимани вещи, които биха могли да задоволят битовите нужди на служителите на НАП.\" - в. \"Стандарт\".\"Прокуратурата обвини 11 души след акцията в Националната агенция за приходите вчера. Това съобщи ръководителят на спецпрокуратурата Иван Гешев, цитиран от БТА. По думите му това е първата и най-голяма група от данъчни служители, разкрита от спецпрокуратурата и ГДБОП.Гешев обясни, че освен за подкупи, част от данъчните ще бъдат обвинени и за пране на пари. Той обясни, че арестуваните са от инспектори до началници на сектори. Гешев добави, че данъчните вземали между 500 и 5 хил. лева в зависимост от бизнеса на търговеца и начина, по който изглеждал обектът. Заместникът на Гешев - Димитър Петров, обясни, че за част от данъчните прокуратурата ще иска постоянни арести. В домовете на арестуваните са намерени около 300 хил. лева и скъпи бижута. Според прокуратурата ръководителите на екипи в НАП освен че давали разпореждания как да бъдат проверявани търговци, дори вземали вещи от обекти, които не можели да си платят исканите пари, като така задоволявали битовите си нужди. На разследващите съдействали редица изнудвани за пари. Гешев заяви, че прокуратурата няма да допусне тези свидетели да бъдат \"натискани\". Директорът на ГДБОП Ивайло Спиридонов обобщи, че елиминирането на тази група било много важно. Част от служителите на НАП имали за задача да получават навреме информация за антикорупционни операции и да я предават на заинтересовани лица.\" - в. \"Дневник\".\"Досъдебно производство е образувано преди месец за организирана престъпна група, занимаваща се с корупционни престъпления. Част от лицата ще бъдат в различни комбинации привлечени и за т. нар. вторични престъпления - подкупи в съучастие, а някои от тях и за отделни престъпления, а именно пране на пари. \"Участниците в тази ОПГ са на различни нива в ТД на НАП София - дирекция \"Оперативни проверки\"- от инспектори през ръководители екипи до началник-сектор, който е ръководил тази организирана престъпна група\", съобщи още Гешев. Той подчерта, че сумите, които са прибирани и са установени в хода на разследването, са между 500 и 5 000 лв. в зависимост от бизнеса на търговеца, както и от това как визуално изглежда конкретният обект. Директорът на ГДБОП главен комисар Ивайло Спиридонов заяви, че за него е било много важно елиминирането на тази група. Той припомни, че през 2015г. с решение на МС е създаден Център по противодействие на контрабандата. Целта му е да координира действията на правораздавателните институции и тези, които имат отношение към формиране фиска на страната и създаване на по-добри условия за по-добра събираемост. \"Част от служителите на НАП бяха ангажирани с това да получават информация за предстоящи действия на Контрабандния център и чрез посредници да уведомяват заинтересовани лица\", каза той. По досъдебното производство са използвани целият набор от СРС. \"И това, което ни позволява оперативно-издирвателната дейност, за да фиксираме като доказателства към делото тези моменти, в които служители на НАП предаваха такава информация на заинтересовани лица\", каза Спиридонов.\" - в. \"Сега\".Българската реакция по случая \"Скрипал\" също е сред актуалните теми.\"Напрежението между ЕС и Русия продължава да расте. Връщането у нас за консултации на българския посланик в Москва Бойко Коцев предизвика много политически коментари. Вицепремиерът и външен министър Екатерина Захариева определи действията на страната ни като нормална дипломатическа практика. Тя коментира темата в Претория, където участва на световна конференция, предаде БНТ. Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса \"Скрипал\". 19 членки на ЕС експулсираха дипломати от Русия. България не е сред тях на този етап. Но пък доста други, включително България, извикаха посланиците си, но това е нормална дипломатическа практика и няма нищо необичайно в нея.\" - каза вицепремиерът Захариева.\" - в. \"Труд\".\"България в лицето на Бойко Борисов беше солидарна към позицията на Великобритания за Сергей Скрипал. България трябва да има своето политическо решение, това е тема която ще бъде изяснявана. Има решения, които се взимат на най-високо ниво. Това каза зам.-председателят на ГЕРБ Цветан Цветанов пред Би Ти Ви. \"Много европейски държави взеха решение да експулсират руски дипломати, смятам че и България трябва да бъде солидарна с тях, обясни той. - Правителството ще вземе правилното решение, за да покажем съпричастност и солидарност с всичко това, което направиха другите страни в Европа с руските дипломати.\" \"Когато България имаше позиция за терористичния акт в Сарафово, имахме подкрепата от Тереза Мей в качеството й на вътрешен министър\", припомни Цветанов. Политикът не се ангажира с категорично мнение дали трябва да експулсираме руски дипломати преди Борисов да обяви решението\", допълни той. Цветанов определи срещата на върха Ердоган - ЕС като много позитивна. \"Убеден съм, че диалогът ще продължи. Трябва да говорим за това, което ни обединява, след това да чистим различията\", заяви заместник-председателят на ГЕРБ.\" - в. \"Стандарт\".\"Правителството не е съгласувало с президента решението си за привикване на посланика ни в Русия Бойко Коцев за консултации. Това стана ясно от коментар на Румен Радев по темата току-що. \"Решението за отзоваване на посланика ни в Русия е в правомощията на правителството и то трябва да отговори. Това е стъпка, която не е съгласувана с мен\", каза държавният глава. Солидарността е важен принцип, но тя не трябва да бъде сляпа и едностранна, каза Радев и напомни, че преди година е поискал от европейските лидери солидарност срещу намесата на Турция във вътрешните работи на България, но не е получил такава. Не така разбирам европейската солидарност, коментира той. Необходими са сериозни доказателства по случая \"Скрипал\", смята Радев. Запитан дали привикването на посланик Коцев може да повлияе негативно на визитата на руския президент Владимир Путин у нас, Радев заяви: Тези въпроси са към българското правителство. А на въпрос дали България може да предприеме стъпки за изгонването на руския посланик у нас, президентът отговари: \"Не мога на гадая\". По повод позицията на партньорите в управляващата коалиция, че българската позиция по случая \"Скрипал\" е балансиран, президентът заяви: И аз мисля така...\" - в. \"24 часа\".Сред темите с продължение е и скандалът с пропускането на пътници без проверка на летище София.\"Няма да има оставки за гафа на летище София Полицейски началници от среден калибър ще понесат отговорността за скандалния пробив на сигурността на летище София миналата седмица. Наказания на по-високи нива няма да има, стана ясно от думи на министъра на вътрешните работи Валентин Радев във Варна във вторник. Има разследване срещу началника по сигурността на летищата, както и шефа на охраната на столичната аерогара. Те са отстранени от работа. Според Радев така наказанията били стигнали \"до най-високата верига\". \"Това са големите шефове, те са отговорни там, каквото се е случило, както и тези служители под тях, 13 общо\", заяви той. На 20 март цяла смяна на Граничната полиция напусна работните си места, в резултат на което 42-ма пътници от Париж влязоха в България без проверка. Обясненията на виновниците бяха комични - един отишъл да пуши, друг да яде, трети до тоалетната. На тяхно място бяха пратени екипи от Варна и Бургас. В Шумен министърът намекна, че отговорност за скандала на летище София следва да се търси и в Министерството на транспорта, защото и то отговаря за сигурността на летището. \"Летище София\" ЕАД не осъществява функции на паспортно-визов контрол и не носи отговорност за пропуснати проверки на пътниците, съобщи пресцентърът му, цитиран от \"Фокус\"...\" - в. \"Сега\".Вестниците проследяват и случая с изоставените коне в Осоговската планина.\"Във връзка с подаден сигнал за коне, бедстващи в Осоговската планина, по заповед на д-р Дамян Илиев, изпълнителен директор на Българската Агенция по Безопасност на Храните, комисия от експерти от Централното управление на агенцията извършва щателна документална и физическа проверка на обстоятелствата, довели до свободното придвижване на животните до местността Бек бунар под връх Руен. Това съобщиха от БАБХ. Конете се намират на открито, при неблагоприятни атмосферни условия и в тежко физическо състояние, довело до смъртта на някои от тях. Чрез сканиране на индивидуалната маркировка са установени собствениците на еднокопитните. Комисията проверява състоянието на животновъдните обекти, от които произхождат конете, тяхното съответствие с нормативните изисквания и степента на официален контрол, който е упражняван в тези обекти от Областната дирекция по безопасност на храните-Кюстендил. С оглед да се изключи разпространението на невярна и манипулираща информация, обществеността ще бъде уведомена своевременно за всички констатации от извършената проверка. При установени неправомерни действия или бездействие от страна на служители на Агенцията и нейното териториално поделение в град Кюстендил, те ще бъдат отстранени от работа до приключване на образуваното дисциплинарно производство.\" - в. \"24 часа\".\"Собственикът на бедстващите коне в Осоговската планина Петър Пищалов обвини други хора за смъртта на животните. Той бе разпитан от разследващите полицаи в Областната дирекция на МВР в Кюстендил, съобщи \"Дарик\". \"Виновни са хората, които са намерили преди повече от един месец конете ми и не са ми подали сигнал, а са ги свалили 2 км по-ниско в планината, където е само сняг и няма никаква храна. През това време те не са качили никаква храна на конете ми. Как може да си правиш реклама със смъртта на животните. Ако Петър Пищалов е виновен за всичко и съм препъникамъкът на земеделието в България, убийте ме\", заяви пред \"Дарик\" Пищалов. Той потвърди, че конете му са били незаконно в Осоговската планина и това е причината да не подаде сигнал към институциите, когато са изчезнали преди месец и половина. \"Радвам се, че конете вече са под пряк мой контрол. В момента там намерих 26 живи коне, както и 3 мъртви коня. Не знам обаче къде са другите коне, аз имам около 70 коня. Другите може и да са под снега мъртви или на някое друго място в планината\", каза Пищалов. Той обясни, че при първа възможност ще се опита да свали в по-ниската част конете. В момента те укрепват, като ще бъдат свалени, когато атмосферните условия позволят. Пищалов е пренощувал две нощи при тях. В понеделник прокуратурата се самосезира да проверява спешно случая и екип на областната дирекция на агенцията по безопасност на храните обявиха, че отива при конете веднага. Днес главният прокурор Сотир Цацаров изрази мнение, че зоополицията първа е трябвало да реагира за бедстващите коне.\" - в. \"Дневник\".", "date": "2018.03.29", "title": " 11 служители на НАП са с обвинения за престъпления, без радикални стъпки по случая Скрипал, скандалът с летище София..."}
{"url": "https://news.bg/int-politics/ekvador-prekasna-vrazkite-na-asanzh-s-okolniya-svyat.html", "text": "Правителството на Еквадор отне на Джулиан Асанж всички средства за комуникация с външния свят, тъй като е нарушил договореностите, при които е получил убежище, предадоха информационните агенции.Основателят на сайта WikiLeaks се укрива в посолството на Еквадор в Лондон от 2012 г., за да избегне съдебно преследване.Решението на еквадорското правителството е публикувано в профила в Twitter на министерството на съобщенията на латиноамериканската страна.\"Правителството на Еквадор спря работата на всички системи, позволяващи на Джулиан Асанж да общува с околния свят\", се казва в съобщението.\"Мярката е предприета във връзка с неизпълнение от страна на Асанж на писмен ангажимент, поет към правителството в края на 2017 г., да не разпространява съобщения, които биха представлявали намеса в отношенията с други държави.\" - уточняват еквадорските власти.Изданието \"Metro Ecuador\" цитира туитове на Асанж от 26 март, в които той заявява, че вината на Кремъл за отравянето на Сергей Скрипал и дъщеря му Юлия е недоказана. Според него експулсирането на руски дипломати от някои държави само ще помогне на Москва да налага своята версия за заговор срещу Русия, воден от САЩ.Припомняме, Асанж поиска политическо убежище от Еквадор, тъй като се опасява, че Лондон ще го екстрадира в САЩ, където е разследван за огласяване на секретна информация чрез WikiLeaks.Той не може да напусне еквадорското посолство, тъй като във Великобритания е издадена заповед за ареста му.", "date": "2018.03.29", "title": "Еквадор прекъсна връзките на Асанж с околния свят"}
{"url": "https://news.bg/int-politics/kamarata-na-obshtinite-zapochna-razsledvane-na-ruskata-koruptsiya-v-angliya.html", "text": "Комисията по външна политика към Камарата на общините в британския парламент започна разследване на руската корупция във Великобритания, предаде Би Би Си.На първите изслушвания пред депутатите говориха експерти за това колко са мръсните пари от Русия в Обединеното кралство, как те са свързани с Владимир Путин и защо правителството е толкова вяло в мерките срещу тях.Сред поканените от депутатите бяха изпълнителният директор на Фонда за борба с корупцията Владимир Ашурков, организаторът на екскурзии за руски олигарси до местни замъци Роман Борисович, директорът на Центъра за изследване на финансовите престъпления и проблемите на сигурността към Обединения кралски институт по отбраната Том Китинг и трима британски журналисти, специализирани в руската тематика: Люк Хардинг, Оливър Бълоу и Джулиет Гарсайд.\"Казвам едно и също през последните пет години, другите участници в дискусията също. Много рядко имаме такова ниво на обсъждане, но в действителност не е направено нищо ново. Остава само да се надяваме, че властите накрая ще предприемат нещо срещу корупционните финансови потоци, идващи от Русия.\" - заяви пред Би Би Си Владимир Ашурков, който е сподвижник на Алексей Навални. Той получи политическо убежище в Обединеното кралство.За започването на разследването беше съобщено на 26 март, в разгара на конфликта между Лондон и Москва във връзка с покушението срещу бившия двоен агент Сергей Скрипал.", "date": "2018.03.29", "title": "Камарата на общините започна разследване на руската корупция в Англия "}
{"url": "https://news.bg/int-politics/germaniya-poiska-myasto-v-saveta-za-sigurnost.html", "text": "Германският министър на външните работи Хайко Мас призова на Германия да бъде предоставено място в Съвета за сигурност на ООН през 2019 и 2020 г., предаде Дойче веле.Берлин е готов да поеме повече отговорност, заяви Мас в ООН.\"Живеем във време, когато в света има много конфликти. Живеем във време, когато в ООН сме повече, а не по-малко, както смятат някои\", подчерта германският първи дипломат.Той напомни, че Германия е вторият по мащаби донор на световната организация и втората държава по брой на миротворците. През 2017 г. вноската на Германия в бюджета на ООН е 3.4 млрд. евро, а в мисии на организацията участват 1300 германски миротворци.Съветът за сигурност включва пет постоянни члена (САЩ, Великобритания, Франция, Русия и Китай) и десет непостоянни. Всяка година Генералната асамблея на ООН избира пет непостоянни члена двугодишен мандат на географски принцип.Пет места са отредени за държави от Азия и Африка, едно - за страните от Източна Европа, две - за Латинска Америка и Карибския басейн и още две - за държави от Западна Европа и други части на света.През тази година за квотата на последната категория страни са подадени заявки от Германия, Белгия и Израел.Новите държави - членки на съвета, ще бъдат определени на 8 юни.Германия традиционно подава своята заявка на всеки осем години. Тя е била член на Съвета за сигурност през 1977-1978, 1987-1988, 1995-1996, 2003-2004 и 2011-2012 г.", "date": "2018.03.29", "title": " Германия поиска място в Съвета за сигурност"}
{"url": "https://news.bg/int-politics/sluchayat-puchdemon-dumata-ima-zakonat.html", "text": "Пучдемон беше арестуван на една германска магистрала в изпълнение на издадената в Испания европейска заповед за арест и в момента се води временно задържан. Главната прокуратура на провинция Шлезвиг-Холщайн проверява дали са налице условията да поиска от съответния съд заповед за предаване на Пучдемон на испанските власти.Те обвиняват Пучдемон в няколко престъпления: метеж, подбуждане към бунт и злоупотреба с бюджетни средства.Прокуратурата и съдът в Германия трябва да преценят дали тези обвинения са релевантни според германското право. Заради ужасното си историческо минало днешна Германия много предпазливо формулира такива категории като \"държавна измяна\" или \"метеж\". За да бъдат валидни те, се изисква употреба на насилие, а Пучдемон не е прилагал насилие. Виж, ако той наистина е използвал пари от бюджета на Каталуния, за да финансира сепаратистките протести - тогава и според германското право ще е налице престъпление. В такъв случай Германия може да го предаде на Испания, но под условие, че той ще бъде съден единствено за това престъпление.Германските политици са изключително предпазливи в момента. Ангела Меркел открай време се държи настрана от горещия въпрос за независимостта на Каталуния, а министърката на правосъдието Катерина Барлей изрично оставя нещата единствено в ръцете на независимите съдебни органи.Декерс обяснява защо тази позиция е най-правилната.Пучдемон дълго време се надяваше, че ЕС ще се намеси като посредник в конфликта с централното испанско правителство. Очевидно си правеше сметката, че в такъв случай ще може да преговаря на равна нога с Мадрид. Но държавите-членки на ЕС не се хванаха на това хоро.Проблемът трябва да бъде решен в рамките на испанския конституционен ред - такъв беше хладният отговор от Брюксел.Но след като Пучдемон беше арестуван на германската граница, конфликтът всъщност се пренесе в Германия - и заинтересованите страни продължават да го разпалват. Лявата партия в германския Бундестаг вече настоява за извънредни заседания на парламентарните комисии, а заместник-председателят на Либералите Кубики заяви, че изключва възможността Германия да предаде Пучдемон на испанците. Но този въпрос се решава не от политиците, а от правосъдието в провинция Шлезвиг-Холщайн. А то трябва да вземе решение в съзвучие със закона, при това - съвършено независимо. И политиката най-добре да не се меси, защото всяко посегателство срещу независимостта на правосъдието само ще даде на Пучдемон така желаното от него международно признание.", "date": "2018.03.29", "title": "Случаят Пучдемон - думата има законът"}
{"url": "https://news.bg/bulgaria/patishtata-sa-suhi-na-mesta-zaledeni-ogranicheniya-po-am-trakiya-struma-i-lyulin.html", "text": "Пътните настилки са предимно сухи, на места заснежени, частично заледени и обработени, съобщиха от АПИ.Температурите са в интервала от - 8° до + 7°.Времето над страната е ясно.Слаб вятър духа в областите Бургас, Смолян и Търговище.Намалена видимост поради мъгла:- до 50 м. в района на Деветак и Карнобат /обл. Бургас/, Нова Загора и Котел /обл. Сливен/;- до 100 м. в област Силистра, както и в района на Дъскотна /обл. Бургас/, Чирпан /обл. Стара Загора/  Ограничено е движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. няма ограничения. Движение с повишено внимание при км 61+450 в участъка Джерман- Дупница в посока Благоевград-София поради свличане на земни маси в аварийната лента. Сигнализирано е с пътни знаци. Срок до 30.03.2018 г. няма ограничения. няма ограничения. Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Срок до 30.06.2018 г.;Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г. - Върбишки - затворен за всички МПС. Срок: целогодишно;- Златишки - затворен за всички МПС. Срок: целогодишно;- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Пределd - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т. Срок: целогодишно;- Дюлински - забранен за МПС над 3,5 т. Срок: целогодишно;- Котленски - забранен за МПС над 12 т;- Пампорово - забранен за МПС над 3,5 т. Срок: целогодишно;- Петрохан - забранен за МПС над 12 т;- Твърдишки - забранен за МПС над 10 т. Срок: целогодишно;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция::При км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Ограничено е движението за тежкотоварни автомобили с тегло над 12 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\").От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок 13.09.2018 г.Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.Поради неравности на пътната настилка на път I-1 /Е79/ (с магистрален габарит, ЛОТ 0 на АМ \"Струма\") от км 23+000 - нов (км 291+500 - стар) до км 24+000 - нов (км 292+500 - стар) - дясно, в посока Перник - Кулата скоростта на движение е ограничена на 80 км/ч. Срок до 30.06.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.;- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходни маршрути:- направление Хасково - Кърджали: път І-5 - път ІІІ-505 (с.Манастир) - път ІІІ-507 -Г.Войводино - Мост - Чифлик - Кърджали.- направление Асеновград - Кърджали: път ІІ-58 - път І-5 посока Хасково - път ІІІ-505 (с. Манастир) - път ІІІ-507 - Г. Войводино - Мост - Чифлик - Кърджали.- направление Минерални бани - Кърджали: път ІІІ-506 - път І-5 посока Хасково - път ІІІ-505 (с. Манастир) - път ІІІ-507 - Г.Войводино - Мост - Чифлик - Кърджали;Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир - Перник от км 72+000 до км 72+500. Движението се осъществява в изпреварващата лента в платното Радомир - Перник и е регулирано с пътни знаци. Срок до 30.04.2018 г.;  от км 428+200 до км 458+500 в участъка граница ОПУ-Ямбол - Черноград - частични ремонтни дейности по асфалтовата настилка. Движение в една лента двупосочно. Срок до 31.03 2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Вакарел - Ихтиман от км 110+700 до км 118+800 - ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. гр. Свиленград - ГКПП \"Капитан Андреево\" от км 370+500 до км 377+900 - затворен за движение на МПС поради пропадане на насип.Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево - Варна при км 83+100 - ограничено движение на МПС над 10 т.; Обходен маршрут: Кичево - Оброчище. Срок до 28.02.2019 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор - Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.; от км 236+250 до км 237+500 - ремонтни дейности в дясното платно (посока бул. \"Стефан Стамболов\" - кръгово кръстовище \"Трапезица\"), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. \"Струга\" с бул. \"Даме Груев\" . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.  Временно са въведени следните ограничения за движение на МПС: няма.Ремонтни дейности: няма. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 31.12.2018 г.Ремонтни дейности: няма. Временно са въведени следните ограничения за движение на МПС: няма ограничения.Ремонтни дейности:Път III-208: Движението по път III-208 Провадя - Айтос от км 11+000 до км 51+000се осъществява с повишено внимание поради ремонтни дейности на асфалтовата настилка. Движението се извършва в свободната лента.Срок до 30.03.2018 г.Път III-904: Движението по път III-904 Старо Оряхово - Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.Път III-904: Движението по път III-904 Старо Оряхово - Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Ремонтни дейности:Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. Временно са въведени следните ограничения за движение на МПС:Път III-121: Движението по път III-121 Раброво - Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166.Обходен маршрут : по път II-14 Видин - Кула, път III-121 Кула - Бойница и обратно. Срок до 31.03.2018 г.Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.Ремонтни дейности: няма. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Ремонтни дейности:Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Път ІІІ-1306: Движението по път ІІІ-1306 Горно Пещене - /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Ремонтни дейности:Път II-44: Движението по път II-44 Драгановци - Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.Път III-5004: Движението по път по път III-5004 Чехлевци - Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.Път III-5004: Движението по път III-5004 Чехлевци - Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г. Временно са въведени следните ограничения за движение на МПС: няма ограничения.Ремонтни дейности:Път II-29: Движението по път II-29 разклон Дебрене - Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г. Временно са въведени следните ограничения за движение на МПС: няма ограничения.Ремонтни дейности:Път ІІІ-623: Движението по път III-623 Бобов дол - Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в участъка Слокощица - Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Ремонтни дейности: няма. Временно са въведени следните ограничения за движение на МПС:Път III-357: Движението по път III-357 Троян - Орешак в град Троян от км 1+850 до км 1+950 е ограничено за всички МПС поради смяна на съществуващата дървена прелеза настилка с еластична. Обходен маршрут за всички МПС е по улици в гр. Троян: От път III-357, кръстовище с път II-35 при км 75+165, наляво към център, по път III-357 (по ул.\"В.Левски\"), път II-35 при км 75+165, наляво към център, по път III-357 (по ул.\"В.Левски\") кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре (по ул. \"Г.С.Раковски\") и обратно. Срок до 03.04.2018 г.;Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.Ремонтни дейности: няма. :Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. ;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.Ремонтни дейности: няма. Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Ремонтни дейности: няма. Временно са въведени следните ограничения за движение на МПС:Път ІІ-63: Движението по път ІІ-63 Брезник - Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.Ремонтни дейности: няма. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Ремонтни дейности:Път ІІ-35: Движението по път ІІ-35 Плевен - Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Ремонтни дейности:Път III-565: Движението по път III-565 Шишманци - Белозем в района на п.в. при АМ \"Тракия\" се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. Временно са въведени следните ограничения за движение на МПС:Ремонтни дейности: няма. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г.Ремонтни дейности: няма. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Ремонтни дейности:Път II-49: Движението по път II-49 Тутракан - Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.Ремонтни дейности: няма. Временно са въведени следните ограничения за движение на МПС:Път II-86: Движението по път ІІ-86 гр. Смолян - с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно.Обходен маршрут: Смолян - Чокманово - Смилян - Рудозем - Средногорци и обратно. Срок до 30.04.2018 г.Път III-866: Движението по път III-866 Широка лъка - Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Ремонтни дейности:Път ІІ-86: Движение с повишено внимание по път ІІ-86 Чепеларе - Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.Път ІІІ-8652: Движението по път ІІІ-8652 Бял извор - Изгрев - Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.Ремонтни дейности: няма. Временно са въведени следните ограничения за движение на МПС:Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Ремонтни дейности: няма. Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 30.03.2018 г.Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. Временно са въведени следните ограничения за движение на МПС:Път III-597: Движение по път III-597 Ивайловград - Дъбовец - Малко градище - Лозен - Любимец при км 56+850 в гр. Любимец е ограничено за всички МПС поради закрит ж.п. прелез.Обходен маршрут: гр. Любимец - с. Сива река - с. Малко градище - гр. Ивайловград. Срок до 20.12.2018 г.Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Ремонтни дейности: няма. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси.Обходен маршрут: Шумен - Овчарово - Друмево. Срок до 21.05.2018 г.Ремонтни дейности: няма. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Ремонтни дейности:Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.03.29", "title": "Пътищата са сухи, на места заледени, ограничения по АМ „Тракия“, „Струма“ и „Люлин“ "}
{"url": "https://news.bg/int-politics/severna-i-yuzhna-koreya-otnovo-pregovaryat-na-visoko-ravnishte.html", "text": "Висши официални представители от Северна и Южна Корея са започнали преговори в севернокорейско село, намиращо се край най-строго охраняваната в света граница между двете страни, за да подготвят предвидената за април среща между лидерите на двете държави - Ким Чен-ун и Мун Дже-ин, съобщава \"Асошиейтед прес\".Тези преговори трябва да определят датата и мястото на срещата на върха, на която ще бъде направен опит да бъде преодоляно напрежението около програмата за разработване на ядрени оръжия и балистични ракети на Северна Корея.Разговорите започнаха тази сутрин в село Паджу, което се намира северно от единствения граничен контролно-пропускателен пункт между двете страни - Панминчжон.", "date": "2018.03.29", "title": "Северна и Южна Корея отново преговарят на високо равнище"}
{"url": "https://news.bg/society/yuliya-krasteva-otricha-da-e-bila-agent-na-darzhavna-sigurnost.html", "text": "Философът с български корени Юлия Кръстева, която живее във Франция от 1966 година, отрече да е била агент на комунистическата Държавна сигурност.Тя направи това в декларация до френския седмичник \"Обс\", цитирана от \"Франс прес\" и БТА.Това твърдение е \"не само смешно и невярно\", но е \"оклеветяващо\", заявява Юлия Кръстева. И допълва, че \"някой явно иска да ми навреди\".Преди дни Комисията по досиетата излезе с решение, от което стана ясно, че Кръстева е била проверена, защото е била член на редакционния съвет на \"Литературен вестник\".От решението се вижда, че Кръстева е сътрудничила на Първо главно управление, което е отговаряло за разузнаването в чужбина по време на комунистическия режим. Псевдонимът ѝ е бил Сабина, като е регистрирана от ст. лейт. Иван Божиков през 1971 г. - пет години след като заминава да следва в Париж със стипендия на френското правителство.Кръстева има докторати по семиология и по литература на лингвистична тема, като през 1974 г. става професор по лингвистика в Парижкия университет. Тя е почетен професор в Университета \"Париж 7 - Дидро\" и пълноправен член на Парижкото психоаналитично общество, офицер на Почетния легион и командир на Ордена за заслуги.През 2004 г. става първата носителка на наградата \"Холберг\" (създадена, за да попълни липсата на хуманитарните науки в Нобеловите награди). Получава наградата на името на Хана Аренд през декември 2006 г. и на името на Вацлав Хавел през 2008 г. Авторка е на 30 книги.", "date": "2018.03.29", "title": "Юлия Кръстева отрича да е била агент на Държавна сигурност"}
{"url": "https://news.bg/crime/sadyat-15-godishniya-ivan-za-ubiystvoto-na-11-godishnoto-momiche-v-burgas.html", "text": "Окръжна прокуратура - Бургас предаде на съд 15-годишния Иван И., за това, че на 20 август 2017г. в Бургас , ж.к. \"Меден рудник\" е убил 11-годишно момиче.Той е пробол с лява ръка врата на жертвата, при което е прерязана вътрешната сънна артерия и е причинена силна кръвозагуба и остра анемия, като убийството е извършено по особено мъчителен за убитата начин.Жертвата е останала в съзнание след пробождането и е възприемала ситуацията, в която се е намирала, виждала е изтичащата от раната кръв, била е затворена в кабината на асансьора, викала е за помощ, осъзнавала е неизбежността на смъртта си, изживявала е тежки предсмъртни мъки, и убийството е извършено с особена жестокост.Подсъдимия е нанесъл смъртоносния удар с нож в най-откритата и незащитена част от тялото на момичето, в нейната шия, почти пълно прерязал вътрешната и сънна артерия, при което последвало силно кръвотечение, факти известни и възприети от обвиняемия.Подсъдимият Иван е оставил умиращата пострадала в кабината като затворил вратата и я оставил вътре, въпреки нейните викове за помощ, и се отдалечил от мястото на убийството, като макар и непълнолетен, той е разбирал свойството и значението на извършеното престъпление и е могъл да ръководи постъпките си.Очаква се Окръжен съд - Бургас да насрочи заседанието си.", "date": "2018.03.29", "title": "Съдят 15-годишния Иван за убийството на 11-годишното момиче в Бургас"}
{"url": "https://news.bg/education/v-gabrovo-obsazhdat-dali-da-zakriyat-uchilishte-zaradi-segregatsiya.html", "text": "Закриване на едно от основните училища в Габрово ще обсъдят общинските съветници. Предложението е на кмета на града Таня Христова. Причината за исканото закриване е - сегрегация. В момента сградата на училище \"Цанко Дюстабанов\" се обновява с европейски средства и жители на квартала недоумяват какво предстои, съобщи БНР.Родители на деца от района се обявиха срещу затварянето на училището в квартала, познат като \"Колелото\". Техни представители ще участват в заседанието, за да защитят позицията си пред Общинския съвет, който трябва да вземе решението.Съсредоточаването на деца от малцинствата в училище \"Цанко Дюстабанов\", намаляването на учениците и увеличаването на броя на маломерните паралелки са основните мотиви, придружаващи предложението на кмета Таня Христова за закриване на училището в кв. \"Колелото\".Срещу решението възразява Татяна Василева, майка на бъдещ първокласник: \"Живея на 100 метра от оградата на училището, а до го пратя на 2 километра от тук\", пита жената.За разлика от семейството на Татяна, повечето родители, които живеят в района, записват децата си в други училища и всяка година броят на учениците намалява. Само за 10 от всичките 74 деца българският е майчин език.Допуснатата през годината сегрегация е и една от причините за по-ниските резултати на учениците по отделните предмети.Родителите от квартала, които настояват училището да бъде запазено, казват, че не ги интересува статистиката.Припомняме, в сряда стана ясно, че училищата и детски градини ще се финансират по нов модел. Новият начин за разпределяне на средствата от държавния бюджет беше утвърден от правителството на заседание на МС. Той беше утвърден с промени в Наредбата за финансирането на институциите в системата на предучилищното и училищното образование.", "date": "2018.03.29", "title": "В Габрово обсъждат дали да закрият училище заради сегрегация"}
{"url": "https://news.bg/regions/karanakolov-dovolen-che-yazovirite-sa-prebroeni.html", "text": "До преди 2 години не се знаеше броят на язовирите в България. Сега вече се знае. Това разкри пред БНТ министърът на икономиката Емил Караниколов.\"Много се говори, че нищо не е правено последните години, всъщност от преди 2 години контролът върху състоянието на язовирите и язовирните стени е прехвърлено върху Държавна агенция по метеорология и технически надзор. Те, разбира се, отговарят само за контрола - отиват, проверяват, дават предписания, след това проверяват дали са изпълнени, съответно съставят актове за административни нарушения и наказания\", заяви Караниколов. Ако до преди 2 години не се е знаела точната бройка на водоемите у нас, днес това вече не е така. Знаели се и кои са опасните язовири, по думите му.В България към момента има констатирани 131 случая на опасни язовири, посочи още икономистът и допълни, че това не са големи стратегически водоеми. Не били обаче и малки, имало все пак и големи язовири.\"Днес обстановката е спокойна, няма такива, които да са пред тежко аварийно, да са необходими аварийни ремонти, но има такива, които са опасни и трябва незабавно да се почнат действия.\" По думите на Караниколов тези действия ще започнат приоритетно, така че да се гарантира спокойствието на хората в населените места около опасните водоеми, както и тяхното имущество.Министърът коментира и предвиденото категоризиране на язовирите у нас. Според него едната категоризация ще е за различните видове язовири - те ще се делят по обеми, големина, водно огледало. Другата категоризация ще бъде по опасност.Припомняме,  ще стане с промените в Закона за водите, които предвижда правителството. Предстои промените да бъдат внесени за разглеждане в НС след Великден. Класификацията на язовирите ще бъде на малки и големи и опасни и рискови. Това заяви вчера, 28 март, вицепремиерът Валери Симеонов след правителствено заседание.", "date": "2018.03.29", "title": "Каранаколов доволен, че язовирите са преброени"}
{"url": "https://news.bg/world/intsident-v-yadrenata-tsentrala-v-rumaniya.html", "text": "Румънският ядрен оператор Nuclearelectrica съобщи, че вторият реактор на ядрената централа в страната автоматично е прекъснат от електропреносната мрежа след проблем в електрическата система, информира \"Ройтерс\".Компанията намали наполовина капацитета на реактора в неделя, за да смени двигател на помпа, но работата на реактора е възстановена напълно в понеделник.\"\", се казва в съобщение на регулатора.От оператора подчертават, че няма риск за ядрената безопасност.Компанията има два 706-меговатови реактора в град Черна вода в Югоизточна Румъния. Централата предоставя 1/5 от произведената енергия в страната. Първият реактор беше спрян за 48 часа за оценка на дефект в една от системите.Черна вода е в Северна Добруджа до границата с България.", "date": "2018.03.29", "title": "Инцидент в ядрената централа в Румъния"}
{"url": "https://news.bg/crime/za-aktivna-spam-ataka-ot-20-mart-preduprezhdava-gdbop.html", "text": "Стотици хиляди фишинг имейли постъпват в пощите на различни институции, извършващи търговска дейност. Не предоставяйте лични и други данни при получаването на подобни мейли, предупреждава ГДБОП.От 20 март в страната е активна СПАМ атака, при която, на общ принцип са разпратени стотици хиляди електронни писма до потребители на български мейл провайдъри.Фишинг мейлите са еднотипни по съдържание, претендират се че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране /потребителски имена и пароли/ или финансови платежни инструменти /данни от дебитни и кредитни карти/ под претекст, че се извършват профилактични действия от името на финансовите институции.ГДБОП апелира към необходимото внимание при получаването на фалшиви непоискани търговски съобщения. Най важно е да не се предоставят лични и други данни при получаването на подобни СПАМ имейли.Всички финансови институции, осъществяващи търговска дейност на територията на страната, НЯМАТ ПРАКТИКА да изискват подобен тип данни по описания по-горе начин.ГДБОП е създала организация с големите имейл провайдъри в страната за филтриране на измамните СПАМ съобщения.", "date": "2018.03.29", "title": "За активна СПАМ атака от 20 март предупреждава ГДБОП"}
{"url": "https://news.bg/int-politics/ungariya-dala-viza-na-siriets-sanktsioniran-ot-sasht-za-podpomagane-na-asad.html", "text": "Сириец, на когото САЩ са наложили санкции за подпомагане на сирийското правителство, е получил разрешително за пребиваване в Унгария по визова програма, създадена от правителството на министър-председателя Виктор Орбан, съобщават унгарски медии, позовавайки се на неназовани източници.Унгария е издала разрешение за пребиваване на Атия Кури, когото САЩ обвиниха през 2016 г., че е плащал за доставки на горива за правителството на сирийския президент Башар Асад.\"Златната визова схема\", въведена през 2013 г., която гарантира временно пребиваване в продължение на поне пет години на чужденци, купуващи унгарски облигации в размер на до 300 хил. евро, помогна на Унгария да набере средства във време, когато нейният кредитен рейтинг се срина до ниво \"боклук\". Унгария прекрати програмата през миналата година.Началникът на канцеларията на Орбан Янош Лазар заяви на пресконференция, че службите за сигурност са проверили всички онези, които са закупили гореупоменатите облигации.Информацията, че има сирийци сред онези, на които им е било позволено да си закупят пребиваване в страната, идва в чувствително време за дяснопопулисткото правителство на Орбан, което провежда ожесточена кампания срещу мюсюлманските имигранти в навечерието на парламентарните избори на 8 април.Публикувалите информацията унгарски сайтове посочват, че това би могло да бъде и обезпокоителен пробив в националната сигурност, ако бъде потвърдено.Орбан се стреми към трети пореден управленски мандат, като неговата партия \"Фидес\" води на опозицията в социологическите проучвания.Опозиционната Социалистическа партия пришпори правителството да изясни дали не позволява на \"престъпници\" да се установяват в Унгария.", "date": "2018.03.29", "title": "Унгария дала виза на сириец, санкциониран от САЩ за подпомагане на Асад"}
{"url": "https://news.bg/politics/bsp-iskat-ostavkata-na-valentin-radev-zaradi-propuskite-na-letishteto.html", "text": "Вече трети месец откакто България председателства Съвета на Европейския съюз, а правителството продължава да твори гаф след гаф. Последният такъв - на 20 март, когато . Този гаф поставя под въпрос не само сигурността на страната, но и на цяла Европа! Това заяви депутатът Иван Иванов от БСП в декларация от името на група на социалистите. Червените са категорични, че заради този гаф, министърът на вътрешните работи Валентин Радев трябва да си подаде оставката.Според Иванов случаят на летището от 20 март е невиждан досега. \"Ние питаме - това ли са усилията на правителството да опази европейските граници\", отсече той. По думите му инцидента на летището е престъпна небрежност и немарливост, която слага огромно петно върху авторитета на държавата ни.Реакциите на премиера Борисов и вътрешния министър Радев били тотално неадекватни, продължи Иванов. \"Пълен хаос - влязоха в противоречиви и неубедителни обяснения: първо не знаеха какво се е случило, след това се оказа, че информацията е достигнала до ръководството на министерството два дни след инцидента, после вместо да видят големия проблем се втурнаха да обясняват как един служител бил в тоалетна, друг обядвал, пушел и т.н. - дейности несъвместими с изпълнявания дълг. След това се прехвърляше отговорността от едно министерство към друго. А действителност никой не поема политическата отговорност за това безобразие!\"Социалистът коментира и изказване на Радев, че случката на аерогарата е прецедент. Според Иванов пропуските можеха да се определят като прецедент, \"ако не беше  само преди година, или \"ювелирното\" взривяване на подозрителни автомобили на същото това летище, още по-рано, при друг министър, от това мнозинство.\"Депутатът от БСП обясни и че няма място за успокоителни коментари, че сигурно пътниците от полета били проверени във Франция, защото само няколко дни по-късно . \"Какво чакате? Това да се случи и в България ли\", скочи Иванов.\"Уважаеми управляващи, благодарение на липсата на адекватност от ваша страна, сигурността на българската граница се превърна в проблем, който се задълбочава! И ние искаме много бързи и адекватни отговори на нашите въпроси и поемане на политическа отговорност! И това може да бъде само и единствено оставката на вътрешния министър. Само това може да върне доверието в институциите и България\", категоричен е социалистът.", "date": "2018.03.29", "title": "БСП искат оставката на Валентин Радев заради пропуските на летището"}
{"url": "https://news.bg/world/dzhonsan-sravni-deystviyata-na-rusiya-s-prestaplenie-i-nakazanie-na-dostoevski.html", "text": "Министърът на външните работи на Великобритания Борис Джонсън сравни Русия с Родион Разколников - главният герой на Фьодор Достоевски във философския роман \"Престъпление и наказание\", съобщава ТАСС.Сравнението, направено по време на традиционен банкет с дипломати в Лондон, е във връзка с дипломатическата криза между двете държави, възникнала след отравянето на Сергей Скрипал.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.Джонсън смята, че Русия не разбира международната реакция на събитията в Солсбъри., обяви британският министър.Той благодари на страните, които солидарно с Великобритания решиха да експулсират руски дипломати, но подчерта, че действията на Лондон не са насочени към гражданите на Русия.", "date": "2018.03.29", "title": "Джонсън сравни действията на Русия с „Престъпление и наказание” на Достоевски"}
{"url": "https://news.bg/crime/sadat-ne-promeni-myarkata-na-anita-meyzer-ostavi-ya-zad-reshetkite.html", "text": "Варненският апелативен съд назначи повторна комплексна съдебно медицинска експертиза (СМЕ) и отложи делото на Анита Мейзер за 28 май 2018 година, съобщиха от съда.Варненският апелативен съд отново остави без уважение молбата на защитата на Анита Желева за изменение на мярката й за неотклонение.След като се запозна с представена от защитата й епикриза от проведено лечение на подсъдимата в затворническа болница София, съдът назначи изготвянето на СМЕ на Желева. Тя ще трябва да установи дали наличното заболяване й позволява престой в местата за лишаване от свобода.По-рано през деня се проведе поредното заседание по делото, водено срещу Анита Желева - Мейзер. Тя обжалва пред Варненския апелативен съд осъдителната присъда на Варненския окръжен съд, признал вината й за 2 престъпления. Едното е, че Мейзер е причинила по непредпазливост смъртта на съпруга си Николай. Другото - тя е предложила подкуп на полицейски служител. На днешното дело бе изслушана допълнителна Съдебномедицинска експертиза (СМЕ). Вещите лица трябваше да изяснят дали нараняванията по тялото на починалия мъж могат да бъдат получени по начина, за който свидетелства в предишното съдебно заседание подсъдимата.Припомняме, че Желева-Мейзер се отрече от показанията, дадени на досъдебното производство, както и от тези, които на два пъти е правила пред първата съдебна инстанция. На предходното заседание пред Апелативен съд-Варна, тя представи нова версия за обстоятелствата, свързани със завързването на т.нар. \"свински опашки\" около краката и врата на съпруга си Николай. Според нея, Николай сам е поставил и затегнал две стяжки около врата си.В хода на съдебното заседание и след изявление на вещите лица, работили по допълнителната съдебно-медицинска експертиза, съдът установи, че при изготвянето на заключението по експертизата, експертите не са се запознали с всички материали по досъдебното производство. Включително и с протоколите за оглед на местопроизшествието.На делото бе разпитан и разследващия полицай Веселин Радев, водил близо 8 часа оперативна беседа с Желева часове след установяване смъртта на съпруга й.Апелативният съд във Варна насрочи следващото съдебно заседание по наказателното дело на Анита Желева за 28 май 2018 година.Припомняме, Анита Мейзеп обжалва присъда пред Варненския апелативен съд за убийство по непредпазливост. Желева получи от първата съдебна инстанция три години и половина затвор. За затова, че е предложила подкуп от 30 000 евро на разследващия полицай съдът й присъди 4 години и половина затвор.От двете наказания Анита Желева ще търпи по-тежкото. Окръжен съд - Варна наложи на подсъдимата глоба в размер на 8 000 лева, както и обезщетение на майката на Николай в размер на 150 000 лв.Припомняме, на 15 август 2016 г. миската Анита Мейзер бе арестувана за смъртта на своя съпруг. 40-годишният културист и бивш охранител Николай Димов бе убит в дома му във Варна. Бе съобщено, че тялото на мъжа е открито от съпругата му Анита Мейзер, която е собственик на жилището.", "date": "2018.03.29", "title": "Съдът не промени мярката на Анита Мейзер - остави я зад решетките"}
{"url": "https://news.bg/world/sasht-dadoha-na-yuzhna-koreya-peto-pokolenie-iztrebitel-f-35.html", "text": "ВВС на Южна Корея се сдобиха с първия американски изтребител пето поколение F-35А, съобщава ТАСС.Церемонията се проведе в завод на компанията Lockheed Martin в щата Тексас.Южна Корея ще получи общо 40 самолета, които ще бъдат доставени до 2021 г. Това е в съответствие с подписания от двете страни договор през 2014 г. До края на годината е предвидено да бъдат доставени общо 6 летателни апарата.F-15K, F-16 и новият самолет ще играят ключова роля в защитата на Република Корея от външна заплаха. Първият F-35A ще бъде използван за подготовка на южнокорейски пилоти в базата Luke в щата Аризона, а в началото на 2019 г. ще бъдат постоянно базирани в Южна Корея.Според САЩ сделката не само ще укрепи бойните възможности на южнокорейските ВВС, но и ще укрепи съюза и отношенията в отбраната между двете държави.", "date": "2018.03.29", "title": "САЩ дадоха на Южна Корея пето поколение изтребител Ф-35"}
{"url": "https://news.bg/bulgaria/abv-zovat-da-se-pazim-ot-rezki-dvizheniya-v-konflikta-es-rusiya.html", "text": "България да се пази от резки движения в конфликта между Русия и Европейския съюз, призовават в официална своя декларация от АБВ.Според тях не трябва да се прибързва с решение, а то трябва да бъде основано на неоспорими факти, не на хипотези. Решенията на правителството оказват сериозно влияние на българските национални интереси и бизнес, напомнят от АБВ.Те призовават да се използва възможността България да бъде медиатор в конфликта ЕС - Русия.България трябва и може да бъде елемент от политическите и дипломатическите усилия за решаване на проблемите, свързани с Русия, без претенции за \"презареждане\" или връщане към някаква привилегированост в отношенията е записано в декларацията на партията.От формацията напомнят, че трябва да се разбира, че Русия е европейска и световна сила.От АБВ акцентират, че сме страната, която в момента по линия на православието, писмеността, езика и историята е най-близко до Русия.\"Сега е моментът да използваме ключовата си позиция и уникални взаимовръзки и с ЕС, и с Русия и да предложим да сме медиатор в един диалог, който да намали напрежението, а не да се поддаваме на външен натиск и да участваме в съдебни процеси на принципа \"виновен до доказване на противното\". Последното би било равносилно на наливане на масло в огън, от който ще пламне и нашата собствена черга\", пишат в официалното съобщение от АБВ.Да се възстанови диалогът и да се активизират визитите между официални представители на България и Руската федерация като предпоставка за двустранното сътрудничество и набелязване на съвместни проекти в области от взаимен интерес, настоява партията.От АБВ призовават народните представители, българското правителство и президент да обединят усилия, да се въздържат от всякакви резки, антагонистични действия и да не включват страната ни в нова \"коалиция на желаещите\", докато на световната общественост не бъдат представени не просто хипотези за случилото се.Припомняме, повод за дипломатическата криза стана отравянето на Бившият руски шпионин  в обществен парк в британския град Солсбъри. Те бяха открити в безсъзнание в центъра на града на 4 март.  Според британските власти  е бил на входната врата на жилището на Скрипал. Стана ясно, че  след отравянето. Британският премиер , че стои зад отравянето на бившия руски шпионин. Според Лондон Русия е използвала химическия агент. Обединеното кралство , а Москва, която категорично отрича обвиненията, Вече: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Унгария, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.Българският посланик в  за разговор. В отговор на това опозицията  и да докладва пред законотворците за ситуацията между Русия и ЕС.", "date": "2018.03.29", "title": "АБВ зоват да се пазим от резки движения в конфликта ЕС - Русия"}
{"url": "https://news.bg/finance/baba-marta-varza-po-dobar-biznes-klimat-no-samo-za-stroitelstvoto-i-targoviyata.html", "text": "Общият показател на бизнес климата у нас през месец март 2018 година бележи ръст с 0.7 пункта спрямо предходния месец февруари. Подобрение на стопанската конюнктура обаче се наблюдава само в строителството и търговията на дребно. При промишлеността стойностите се запазват на равнището си от предходния месец, а в сектора на услугите се регистрира понижение на показателя. Това сочат данни на Националния статистически институт (НСИ) за стопанската конюнктура за март 2018 г.По сектори:Строителство.През месец март бизнес климатът в строителството се покачва с 1.2 пункта. Това се дължи на оптимистичните очаквания на строителните предприемачи за бизнес състоянието на предприятията през следващите шест месеца.НСИ отчита, че анкетата регистрира увеличение на получените нови поръчки през последния месец, което е съпроводено и с по-благоприятни очаквания за дейността през следващите три месеца.Основните пречки, които ограничават бизнеса в сектора, остават свързани с несигурната икономическа среда, конкуренцията в бранша и недостига на работна сила, макар че през последния месец се наблюдава намаление на негативното въздействие на първия фактор. Мениджърите в сектора очакват запазване на цените през следващите три месеца.Търговия на дребно.Бизнес климатът в търговията на дребно отбелязва най-голям ръст. Показателят нараства с 3.2 пункта спрямо месец февруари.Това е в резултат на оптимистичните очаквания на търговците на дребно за бизнес състоянието на предприятията през следващите шест месеца. Същевременно и прогнозите им както за обема на продажбите, така и за поръчките към доставчиците от външния пазар през следващите три месеца се подобряват.Факторите \"конкуренция в бранша\", \"недостатъчно търсене\" и \"несигурна икономическа среда\" продължават да затрудняват в най-голяма степен дейността на предприятията.Относно продажните цени търговците не очакват промяна през следващите три месеца.Промишленост.Бизнес климатът в промишлеността остава на нивото си от февруари. Промишлените предприемачи оценяват настоящата производствена активност като понижена. Очакванията на бизнеса в сектора за дейността през следващите три месеца леко се влошават.Основният фактор, затрудняващ предприятията, продължава да е несигурната икономическа среда, следван от недостига на работна сила, като последната анкета отчита засилване на неблагоприятното влияние на втория фактор. Относно продажните цени в промишлеността мениджърите предвиждат те да останат без промяна през следващите три месеца.Услуги.Бизнес климат в сектора на услугите през месец март единствен бележи спад. Показателят се понижава с 1.4 пункта. Това се дължи главно на по-резервираните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като леко намалена, докато очакванията за следващите три месеца се подобряват.Конкуренцията в бранша и несигурната икономическа среда остават основните проблеми за развитието на бизнеса. И в сектора на услугите мениджърите предвиждат запазване на продажните цени в сектора през следващите три месеца.", "date": "2018.03.29", "title": "Баба Марта върза по-добър бизнес климат, но само за строителството и търговията"}
{"url": "https://news.bg/world/moskva-dokazatelstvoto-na-london-za-skripal-e-svetovna-falshifikatsiya.html", "text": "Министерството на външните работи на Русия съобщи, че Великобритания нарушава международното право с отказа си да предостави информация за дъщерята на отровения бивш руски агент Сергей Скрипал, съобщава Скай нюз.Говорителят Мария Захарова заяви, цитирана от руски медии, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6,13,14 и 22 март.Говорителят подчерта, че британската страна мълчи или изпраща неграмотни отговори. Според Захарова Лондон умишлено избягва контактите с руското посолство.Москва също нарече разпространеното от британското посолство \"доказателство\" за случая \"Скрипал\" световна фалшификация.Разпространеното от Лондон \"доказателство\" е тотална световна фалшификация, отсече Захарова.Според ведомството презентацията на Лондон по случая е направена от британския посланик по време на закрита пресконференция и след това е разпространена сред британските дипломатически мисии преди масовото експулсиране на руски дипломати.По-рано Захарова обяви, че публикуваните от Лондон документи по случая напомнят на работата на ученици от долните класове.Вчера британската полиция разкри, че е имало новичок по входната врата на жилището на Скрипал.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.", "date": "2018.03.29", "title": "Москва: „Доказателството” на Лондон за Скрипал е световна фалшификация"}
{"url": "https://news.bg/crime/ima-zadarzhani-za-obira-na-inkaso-avtomobil-v-pleven.html", "text": "Има задържани за обира на инкасо автомобил в Плевен, съобщиха на брифинг от Окръжната прокуратура в Плевен, цитирани от Нова телевизия. Полицията е намерила и голяма сума пари.Грабежът e извършен в сряда вечерта - 28 март, около 20:00 часа. Частично маскирани лица нападнали инкасо автомобил, докато събирал оборота на известна верига хипермаркети в Плевен.Охранителите са били трима - двама навън, един в автомобила. Крадците са успели да задигнат около 200 000 лева.Свидетел на случая веднага подава сигнал до полицията. В четвъртък вече има четирима задържани за случая. Първият е арестуван още снощи - 3 часа след престъплението.Всичките са криминално проявени, двама са и осъждани. Те са на възраст между 30-35 години.Полицията е обискирала два апартамента в града, продължава обиска на трети дом. Открити са пари, които са били в опаковки, в които ги превозва охранителната фирма.Според полицията, снощи двама нападатели се отправили към паркирания инкасо автомобил пред магазина. Те преместили автомобила на гърба на магазина. Веднага към тях се приближил друг автомобил, в който прехвърлили парите и избягали.", "date": "2018.03.29", "title": "Има задържани за обира на инкасо автомобил в Плевен"}
{"url": "https://news.bg/int-politics/kriza-s-vodata-razpalva-protesti-v-iran.html", "text": "Множество протести избухнаха в Иран от началото на годината заради водата, която се превърна в нарастваща политическа тревога заради засушаване, което жителите на засегнатите райони и анализатори твърдят, че се е изострило заради лошото управление, съобщава \"Ройтерс\".Протестите са били относително малки, спорадични и са ограничени до градовете около централния град Исфахан и остан (провинция) Хузестан на запад. Но те подчертаха проблем, който изигра роля в по-ранните размирици, които бяха потушени от властите, въпреки че признаха необходимостта от промяна.В началото на март броят на протестиращите в град близо до Исфахан е бил незначителен, като десетки земеделски стопани са скандирали ироничния лозунг \"Смърт на фермерите, да живеят потисниците!\", както показват видеоклипове. Седмица по-късно протестите станаха по-напрегнати.Десетки полицаи за борба с безредиците на мотоциклети влязоха в сблъсъци с фермери в същия град Варзанех, показа друго видео. Използван е бил сълзотворен газ.\"Това, което се нарича суша, е по-често лошо управление на водите\", подчертава журналист във Варзанех, който пожелал да остане анонимен заради чувствителността на темата.\"А тази липса на вода разстрои доходите на хората\", допълни журналистът.Земеделските стопани обвиняват местните политици, че позволяват водата да бъде отклонявана от техните земи, като срещу това получават подкупи.Докато националните протести през декември и януари бяха предизвикани от гняв заради високите цени и корупцията, в селските райони липсата на достъп до вода също е била основна причина за протест, посочват анализатори.Най-малко 25 души бяха убити и около 3700 души бяха арестувани в най-голямото предизвикателство за правителството на президента Хасан Рохани, който беше преизбран през миналата година.В Сирия сушата беше една от причините за антиправителствените протести, които избухнаха през 2011 г. и доведоха до гражданска война, което направи сушата в Иран особено чувствителен въпрос.Приблизително 97 процента от страната страда от суша поне до известна степен, показват данните на Метеорологичната организация на Ислямската република. Правозащитни организации казват, че тя е накарала много хора да напуснат домовете си.Рохани и върховният лидер на Иран аятолах Али Хаменеи споменаха сушата като проблем, на който трябва да се обърне внимание в страната по време на речта им през миналата седмица по случая Новруз, иранската нова година, същевременно осъждайки \"беззаконието и насилието\".Реклама, показвана по държавната телевизия, която насърчава иранските граждани да съхраняват водата, показва мъж, седнал на един стол в средата на пустинята с лозунга \"Сушата е по-близо, отколкото си мислите.\"Доклад на ООН от миналата година отбеляза, че \"недостигът на вода е остър; прехранването със земеделие вече не е достатъчно. С няколкото други възможности, много хора са напуснали, избирайки несигурното бъдеще като мигранти в търсене на работа\".В началото на януари по време на протестите в град Кахдериджан, който се намира на около 10 км западно от Исфахан, се разрази насилие, след като силите за сигурност откриха огън по тълпите, убивайки най-малко петима души. Един от загиналите беше фермер, като местните обявиха, че водата е била основното недоволство.", "date": "2018.03.29", "title": "Криза с водата разпалва протести в Иран"}
{"url": "https://news.bg/world/sarkozi-otiva-na-sad-za-koruptsiya-i-zloupotreba-s-vliyanie.html", "text": "Бившият президент на Франция Никола Саркози отива на съд за корупция и злоупотреба с влияние, пише вестник \"Монд\", цитиран от \"Ройтерс\".Адвокати обявиха, че Саркози ще обжалва решението да бъде изпратен на съд.Преди около седмица бяха повдигнати обвинения срещу бившия държавник. Става дума за \"пасивна корупция\" - т. е. вземане на подкупи, за \"незаконно финансиране на предизборната кампания\" и \"незаконно получаване и притежаване на публични средства от Либия\".63-годишният отхвърля обвиненията.Разследването започна през 2013 г., след като френският новинарски сайт Mediapart публикува информация, че предизборната кампания на Саркози е получила 5 милиона евро от либийското правителство. По време на предизборната си кампания през 2007 г. той получил пари от бившия лидер на Либия Муамар Кадафи.Саркози също ще бъде съден за опит да повлияе на съдии, разследвали незаконно финансиране на президентската му кампания.Той е подозиран, че е предложил да улесни повишение в Монако на Жилбер Азибер, който е бивш главен адвокат в Касационния съд. В замяна бившият президент е щял да получи сведения за хода на разследването срещу него. Прокуратурата също поиска на съд да бъдат дадени и адвокатът на Саркози Тиери Ерцог и Жилбер Азибер.Тези разкрития за Саркози бяха направени благодарение на подслушване на телефонните му разговори.", "date": "2018.03.29", "title": "Саркози отива на съд за корупция и злоупотреба с влияние"}
{"url": "https://news.bg/society/osem-dushi-sabra-protest-sreshtu-dzhendar-ideologiyata.html", "text": "Осем души протестираха пред Министерство на образованието и науката срещу джендър образованието в училище. Осемте протестиращи бяха охранявани от два екипа на жандармерията.Те настояват неправителствените организации да не бъдат допускани в детските градини и училищата.Според участниците в протеста всеки момент Истанбулската конвенция може да бъде върната за ратификация в парламента и дори да се промени Конституцията на страната с оглед на нейното приемане.\"Не всички идват да протестират. Повечето протестират в интернет платформите\", коментира Юлияна Василева, участник в протеста и педагог.\"Тихомълком в училището започват да облъчват децата с джендър идеологията, която е само начало на прокарването на една поквара в умовете и сърцата, при което родителите няма да имат никаква власт над това обучение на децата си\", каза още тя. По мнението й думата джендър се определя като социална функция на пола. \"Джендърът се разглежда не като биологична даденост, а като изпълнение на роли\", коментира още Василева, добавяйки че в едно семейство братът или сестрата могат да са джендър.", "date": "2018.03.29", "title": "Осем души събра протест срещу джендър идеологията"}
{"url": "https://news.bg/crime/radev-se-nadyava-sluchayat-s-neproverenite-patnitsi-da-e-intsidenten.html", "text": "Вътрешният министър Валентин Радев се надява случаят с непроверените френски граждани на Летище \"София\" да е инцидент. Това стана ясно от негово изказване пред медии. Припомняме,  на летището в София. \"Аз като министър се надявам, че това не се е случвало, първо аз нямам такава информация на друго място. Даже обратното и то точно на това летище ние дадохме пример на въздушна граница, европейска държава хвана такъв, който беше нарушил правилата\", обясни мин. Радев. Той е изненадан от случилото се сега.\"Изведнъж точно обратният пример и то с 13 души, много ми се иска това да не е постановка, да не е нарочно направено\", заяви Радев.Той изтъкна, че проверката ще изясни какво се е случило. Радев е разпоредил дисциплинарно производство, служителите са отстранени от длъжност. Вътрешният министър не се меси в работата на комисията. Крайният срок за резултатите е 16 април. Тогава ще стане ясно какво се е случило.\"Кажат ли ми какво е станало, ще вземем мерки\", обеща мин. Радев.Радев обясни, че въпреки че полета е вътрешен, че е от Франция, че след това хората са проверени, това е прецедент. Надявам се, че не е системно и че е съвпадение на грешки, че така се е получило, акцентира Радев.\"Трябва да бъдем прецизни както сме прецизни при пазеното на най-чувствителната сухопътна граница в Европа и оценките са повече от добри, да не казвам отлични, че не е прилично\", заключи Радев.Припомняме, по-рано опозицията поика оставката на мин. радев заряди случилото се. ", "date": "2018.03.29", "title": "Радев се надява случаят с непроверените пътници да е инцидентен"}
{"url": "https://news.bg/world/yuliya-skripal-veche-ne-e-v-kritichno-sastoyanie.html", "text": "Юлия Скрипал вече не е в критично състояние, съобщи болницата в Солсбъри, цитирана от Press Association.Сега състоянието на 33-годишната е стабилно.Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.Състоянието на Юлия Скрипал се \"подобрява бързо и повече не е в критично състояние\", поясниха от болницата.Баща й остава в критично, но стабилно състояние.Кристин Бланшард, директор на окръжната болница в Солсбъри, потвърди, че състоянието на Юлия Скрипал се подобрява, тъй като реагира добре на лечението, но продължава да бъде под 24-часово лекарско наблюдение.Вчера племенницата на отровения бивш руски шпионин разкри, че той и дъщеря му Юлия имат малък шанс да оцелеят. Виктория Скрипал поясни, че прогнозите \"наистина не са добри\".", "date": "2018.03.29", "title": "Юлия Скрипал вече не е в критично състояние"}
{"url": "https://news.bg/politics/sds-iskat-balgariya-saprichastna-s-london-za-skripal.html", "text": "Съюзът на демократичните сили иска България да бъде съпричастна с взетите от Европейския съюз мерки по отношение на скандала между Великобритания и Русия, след покушението срещу Сергей Скрипал.Според СДС независимо Брекзит Великобритания показва, че защитава изконните европейски демократични ценности. От партията виждат действията на Лондон като защита на европейските ценности извън териториална принадлежност към ЕС, а като морален и политически отпор срещу методите на Кремъл.Българското правителство да покаже солидарност с мерките, искат СДС, имайки предвид, че България е членка на ЕС и НАТО и по подкрепи санкциите срещу Русия.Те настояват за експулсация на руски дипломати.Министър-председателят Борисов да не се поддава на заплахи и натиск във вътрешнополитически план. Борисов трябва да защити категорично евроатлантическата принадлежност на страната, категорични са от СДС.", "date": "2018.03.29", "title": "СДС искат България съпричастна с Лондон за „Скрипал“"}
{"url": "https://news.bg/crime/bandata-za-imotni-izmami-poluchavala-informatsiya-ot-stolichna-obshtina.html", "text": "Бандата за имотни измами, получавала информация от столична община, съобщи \"\".Соченият за лидер на престъпната група Светлозар Георгиев-Катерицата поддържал отношения със служител на СО. Така Катерицата получавал информация кои апартаменти са без собственик.Припомняме, прокуратурата обвини Геооргиев и четирима негови съучастници за отнемането на 10 апартамента в столичния квартал \"Люлин\". Те мамили с фалшиви завещания.Спецсъдът остави Катерицата и трима от съучастниците му за постоянно в ареста, защото сметна, че те могат да продължат престъпната си дейност. Петият обвинен е пуснат под парична гаранция, тъй като от самото начало е съдействал на разследването.Стана ясно, че всеки член на групата имал конкретни \"професионални\" задължения. Едни търсили хора без доходи. \"Колегите\" им водили евентуални купувачи, за да отглеждат крадените апартаменти.", "date": "2018.03.29", "title": "Бандата за имотни измами получавала информация от Столична община"}
{"url": "https://news.bg/world/rusiya-goni-60-amerikanski-diplomati-iska-sreshta-na-ozho.html", "text": "Русия обяви, че гони 60 американски дипломати, които се намират в страната. Това съобщи на пресконференция руският външен министър Сергей Лавров, предадоха световните информационни агенции. Също така се закрива консулството на САЩ в Санкт Петербург. По думите му, американският посланик в страната Джон Хънтсман е бил извикан в руското външно министерство, където зам. министърът Сергей Рябков го е запознал с решението. Това се прави в отговор на американските действия и ще бъде приложено и към останалите държави, експулсирали руски дипломати. Лавров определи като жалко и прибързано обвинението, че Москва стои зад отравянето на Сергей Скрипал, а мерките на Запада към страната му заклейми като подигравка с международното право. Също така Москва настоява за среща на Организацията за забрана на химическите оръжия (ОЗХО), която да се проведе на 2 април. Целта е да се установи истината по случая. Очаквано, от Държавния департамент на САЩ разкритикуваха тази стъпка. Близо 30 държави в знак на солидарност с Великобритания решиха да изгонят общо повече от 100 руски дипломати.Припомняме, че до това се стигна заради \"случая Скрипал\". Отравянето на двойния агент Сергей Скрипал и дъщеря му Юлия обтегна отношенията между Лондон и Москва. Министерството на външните работи на Русия съобщи по-рано, че Великобритания нарушава международното право с отказа си да предостави информация за дъщерята на отровения бивш руски агент Сергей Скрипал.Говорителят Мария Захарова заяви, цитирана от руски медии, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6,13,14 и 22 март.", "date": "2018.03.29", "title": "Русия гони 60 американски дипломати, иска среща на ОЗХО"}
{"url": "https://news.bg/world/oon-predupredi-za-opasnost-ot-povtaryane-na-studenata-voyna.html", "text": "За опасност от повтаряне на Студената война предупреди генералният секретар на ООН Антониу Гутериш, цитиран от \"Ройтерс\". Така коментира той разрастването на скандала около \"случая Скрипал\", който не само обтегна отношенията между Запада и Русия, но доведе и до експулсиране на стотици дипломати. По думите му, обстановката сега много напомня на отминали времена. Необходими са механизми, които да гарантират диалога и деескалацията на конфликта. Русия настоя за среща на ОЗХО, която да установи истината за отравянето на двойния агент Сергей Скрипал и дъщеря му Юлия.  ", "date": "2018.03.29", "title": "ООН предупреди за опасност от повтаряне на Студената война "}
{"url": "https://news.bg/world/razsledvat-ubiystvoto-na-chernokozh-ot-politsai-v-teksas.html", "text": "Поредно убийство на чернокож от полицаи се разследва в САЩ, предадоха световните информационни агенции. Този път става въпрос за полицията в Хюстън, щата Тексас. Твърди се, че мъжът е бил невъоръжен, когато е бил застрелян от униформени. Разпространено бе и видео, на което се вижда как той се разхожда по улицата, няколко пъти органите на реда настояват да \"легне на земята\", след което стрелят по него. Мъжът пада, полицаите му слагат белезници и след това в болницата е обявен за починал. Според сестрата на убития, той не е направил нищо нередно, дори не е бягал от полицията, за да има тя основание да стреля. Вижда се, че върви нормално, заяви тя.Жената разкрива, че брат й е бил в депесия след смъртта на децата си през 2016 година, но не е диагностициран с психическо заболяване. Полицаят обаче твърди, че е действал при самоотбрана, след като 34-годишният мъж се приближил към него с подозрителен предмет в ръката. Това е пореден подобен случай за последните години. Те водят до масови протести на чернокожи в страната, които често прерастват в безредици. Афроамериканците настояват, че полицията е предубедена към тях и действа расистки. ", "date": "2018.03.29", "title": "Разследват убийството на чернокож от полицаи в Тексас "}
