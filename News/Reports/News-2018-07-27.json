{"url": "https://news.bg/world/yunker-sporazumenieto-s-tramp-be-pred-proval.html", "text": "Споразумението с американския президент Доналд Тръмп за свободната търговия бе пред провал. Това заяви председателят на Европейската комисия Жан-Клод Юнкер, цитиран от ДПА. По време на разговорите от американската делегация е бил оказван натиск, каза още той. Налага се Брюксел да направи някои отстъпки в името на споразумението. Европейският съюз и САЩ са съюзници, а не врагове. Това заяви Юнкер при срещата си с Тръмп, по време на която двамата трябваше да изгладят противоречията между Европа и Америка по въпросите на световната търговия. Тръмп бе обвинен от ЕС в започване на търговска война, след като наложи митата върху стоки при внос, с обяснението, че така иска да облагодетелства американската икономика, която била ощетявана. Брюксел обяви мерките за непродуктивни и заплаши с ответни. Все пак двамата се договориха нови мита да няма. ", "date": "2018.07.27", "title": "Юнкер: Споразумението с Тръмп бе пред провал "}
{"url": "https://news.bg/regions/ne-e-yasna-prichinata-za-smartta-na-ovtsete-v-blagoevgradsko.html", "text": "Здравните власти са направили аутопсии на умрелите животни в Благоевградско, за които има .Аутопсиите не показват ясно причината за настъпилата смърт, информират от пресслужбата на Българската агенция за безопасност на храните (БАБХ).Поради тази причина инспекторите на Областната дирекция по безопасност на храните в Благоевград са взели проби от животните. Резултатът от лабораторното изследване се очаква да е готов през следващата седмица.Става въпрос за селата Мусомица и Филипово. Във ферми в двете села имало загинали животни, но нямало ясни причини за това. Предприети са превантивни мерки - стадата са изолирани и поставени на оборен режим.БАБХ отново апелират собствениците и стопаните да подават сигнали при всяко едно съмнение за зараза, какъвто е случаят в Благоевградско.", "date": "2018.07.27", "title": "Не е ясна причината за смъртта на овцете в Благоевградско"}
{"url": "https://news.bg/crime/izdirva-se-14-godishno-momche-ot-sofiya.html", "text": "От столичната полиция обявиха, че се издирва 14-годишно момче, което е в неизвестност от 25 юли. Тошко Надеждев Кочев е излязъл от дома си в ж.к. \"Лев Толстой\" на 25 юли по обяд и оттогава е в неизвестност.Момчето е високо около 160-165 см, леко пълно, с къса, кестенява коса и кафяви очи. Бил е облечен с червена тениска и червени къси панталони.Хората, които разполагат с информация за момчето, могат да сигнализират на тел. 112, 02/9820838, 9820820 или в най-близкото поделение на МВР.", "date": "2018.07.27", "title": "Издирва се 14-годишно момче от София"}
{"url": "https://news.bg/crime/32-godishen-zadarzhan-za-iznasilvaneto-na-14-godishnata-si-dovedena-dashterya-v-stolitsata.html", "text": "Софийска районна прокуратура задържа за 72 часа 32-годишно лице за изнасилване на 14-годишно момиче.Това съобщиха от Прокуратурата. На 25.07.2018 г., около 08.00 часа, в столичния ж.к. \"Младост\", в апартамент Р. Петров е насилил 14 годишната М., с чиято майка има интимна връзка и двамата очакват дете.Описаните деяния на задържания представляват престъпления по чл. 152, ал. 2, т. 1, вр. ал. 1, т. 2 НК и по чл. 150, ал. 1 от НК.Петров не е осъждан. Спрямо него има налагано административно наказание \"глоба\".Предвид високата обществена опасност на деянието и извършителя, наблюдаващият прокурор е постановил задържането на Петров за срок до 72 часа, като е разпоредено привеждането му в сградата на СРС на 28.07.2018 г. - за разглеждане на искане за вземане спрямо него на мярка за неотклонение \"Задържане под стража\".", "date": "2018.07.27", "title": "32-годишен задържан за изнасилването на 14-годишната си доведена дъщеря в столицата "}
{"url": "https://news.bg/politics/zoran-zaev-sazhalyava-che-ne-mozhe-da-e-na-buzludzha-s-ninova.html", "text": "\"Съжалявам, че не мога да съм с вас днес, но вярвайте ми, че моето сърце е с вас, изпълнено със съзнанието за прекрасния събор на Бузлуджа.\" Това каза министър-председателят на Македония Зоран Заев във видеообръщение към българските социалисти, които ще присъстват утре на традиционния събор на БСП на Бузлуджа.\"Корнелия знае, че планирам да дойда с моя мотор при следваща възможност\", казва още македонския премиер.Заев отбелязва, че този събор всяка година потвърждава принципите за солидарност и достоен живот, а те се предават между десетки хиляди социалисти и социалдемократи на Бузлуджа и милиони из цяла Европа.Премиерът на Македония също така изразява своята радост, че тази година са поканени представители на неговата партия СДСМ.\"С председателя на БСП Корнелия Нинова подписахме . Но нашите отношения не са само формални, а резултат на добросъседство и приятелство. Честитя 127-та годишнина от създаването на партията и ви пожелавам много успехи в бъдеще\", казва още Заев.", "date": "2018.07.27", "title": "Зоран Заев съжалява, че не може да е на Бузлуджа с Нинова"}
{"url": "https://news.bg/world/tsipras-poe-politicheskata-otgovornost-za-pozharite-v-gartsiya.html", "text": "Гръцкият премиер Алексис Ципрас пое политическата отговорност за пожарите в Гърция, при които загинаха най-малко 87 души, предаде \"Катимерини\".Това заяви той на извънредно заседание на кабинета, на което министрите са обсъждали точно мерките за борба с бедствията. По думите му, въпреки че загиналите не могат да се върнат, паметта им задължава да се направи нужното и едно от необходимите действия в случая е поемането на отговорност, за което той настоя и министрите да направят. Той даде и висока оценка на огнеборците, ангажирани с гасенето на пожарите и спасяването на засегнатите. Министърът по гражданската защита Никос Тоскас по-рано обяви, че има доказателства, че пожарите са били причинени умишлено. Около 60 души от пострадалите все още са в болница, като 11 са в тежко състояние.Към момента 25 души се смятат за изчезнали.", "date": "2018.07.27", "title": "Ципрас пое политическата отговорност за пожарите в Гърция "}
{"url": "https://news.bg/crime/unishtozhiha-nad-400-kilograma-droga-za-45-mln-lv.html", "text": "Властите изгориха над 400 килограма наркотични вещества, съобщават от Агенция \"Митници\".Наркотиците са унищожени чрез изгаряне в инсинератора на Предприятието за управление на дейностите по опазване на околната среда към Министерството на околната среда и водите. (МОСВ).Унищожени са точно 419 килограма различни по вид наркотици - 203 килограма марихуана, 63 килограма екстази, 133 килограма хероин, 4 килограма амфетамин, 6 килограма кокаин и 10 килограма други.Унищожената дрога е иззета по 1152 преписки.Общата стойност на унищожените наркотици по цени на черния пазар е над 45 милиона лева, пишат от митническата агенция.Унищожават се само тези количества наркотични вещества, за които има влезли в сила присъди или за тях са издадени постановления на прокуратурата.Наркотиците са задържани от правоприлагащите органи - Агенция \"Митници\" и Министерство на вътрешните работи (МВР).За седемнадесет години Агенция \"Митници\" организира и осъществи 62 процедури по унищожаване на наркотични вещества с общо количество над 41 тона.", "date": "2018.07.27", "title": "Унищожиха над 400 килограма дрога за 45 млн. лв."}
{"url": "https://news.bg/regions/otkasnatite-mahali-v-tetevensko-veche-sa-dostapni.html", "text": "Поставиха понтонен мост, който осигурява достъп на откъснатите махали на село Глогово, община Тетевен.Припомняме, вследствие на проливните дъждове в страната от 23 и 24 юли .По данни на синоптиците в района са паднали над 100 литра на на квадратен метър дъжд на 23 и 24 юли. При бедствието загина и 36-годишен мъж, който беше отнесен от водата.Най-тежко пострадали са селата Глогово и Градежница, където имаше наводнени къщи, разрушени пътища, прекъснати телефонни връзки и разрушени мостове, които откъснаха цели махали от населените места. Достъп до откъснатите махали имаше единствено с коне.Понтонният мост е поставен, благодарение на министъра на регионалното развитие и благоустройството Николай Нанков и със съдействието на вицепремиера и министър на отбраната Красимир Каракачанов, пишат от общината в Тетевен.Мостът беше поставен от екип на българската армия. На място присъстваха кметът на община Тетевен д-р Мадлена Бояджиева и областният управител на Ловеч Георги Терзийски.Хората от махалите останали видимо доволни от бързите организационни действия за справяне с бедствието.", "date": "2018.07.27", "title": "Откъснатите махали в Тетевенско вече са достъпни"}
{"url": "https://news.bg/disasters/klimatichnite-promeni-vodyat-do-bum-na-goreshtite-valni-v-evropa.html", "text": "Изследователи предупредиха, че горещи вълни от вида, който се наблюдава в Северна Европа през това лято, са станали два пъти по-вероятни заради климатичните промени, съобщава \"Асошиейтед прес\".Учени от екипа на World Weather Attribution уточниха, че са сравнили наблюдения и прогнози за Холандия, Дания и Ирландия с исторически данни, датиращи назад във времето до началото на 20 век. Те са заключили, че вероятността за тридневни отрязъци от екстремна жега в тези райони са се увеличили най-малко два пъти.Групата учени, която работи, за да определи дали има връзка между метеорологичните явления и климатичните промени, изтъква, че настоящите температури толкова на север са толкова необичайни, че няма достатъчно данни, за да се прогнозира бъдещата им вероятност.Ерик Фишер, който е експерт по екстремните метеорологични явления в университета ETH в швейцарския град Цюрих и който не е участвал в проучването, изтъкна, че авторите са използвали установена методология и \"техните оценки може да са доста консервативни\".", "date": "2018.07.27", "title": "Климатичните промени водят до бум на горещите вълни в Европа"}
{"url": "https://news.bg/bulgaria/desetki-na-protest-v-zashtita-na-istanbulskata-konventsiya.html", "text": "Десетки се събраха тази вече на протест в защита на Истанбулската конвенция в центъра на София.Събитието \"Протест срещу неадекватната политика за Истанбулската конвенция\".Поводът бе днешното решение на Конституционния съд за документа. Той бе отхвърлен с 8:4 гласа от съдиите с мотива, че противоречи на Конституцията.Докато противниците на Конвенцията на Съвета на Европа за превенция и борба с насилието над жени и домашното насилие ликуваха след решението, защитниците издигнаха лозунги като \"Не на наилието\", \"Срам ни е от вас\", \"Никаква търпимост към насилието\", \"Домашното насилие няма извинение\" и други.Те припомниха, че само днес жена бе убита в Благоевград, а момиче бе изнасилено. Протестът бе организиран от Български фонд за жените / Bulgarian Fund for Women и Младежка ЛГБТ организация \"Действие\".", "date": "2018.07.27", "title": "Десетки на протест в защита на Истанбулската конвенция "}
{"url": "https://news.bg/int-politics/tramp-otvoren-za-poseshtenie-v-rusiya.html", "text": "Президентът на САЩ Доналд Тръмп е \"отворен за посещение\" в Москва. Това обявиха от Белия дом, цитирани от американските медии.Според изявлението Тръмп \"очаква с нетърпение да се срещне с президента Путин във Вашингтон в началото на следващата година\" и \"е отворен за посещение в Москва при получаване на официална покана\".Американският президент първоначално покани руския си колега във Вашингтон след тяхната среща в Хелзинки, но реши да отложи срещата заради продължаващото разследване относно намесата на Русия в американските президентски избори.\"Президентът смята, че следващата двустранна среща с президента Путин трябва да се състои след края на лова на вещици за намесата на Русия, така че се съгласихме да се проведе в началото на следващата година\", заяви по-рано съветникът по националната сигурност на Тръмп - Джон Болтън.По-рано днес Путин обяви, че е поканил американския си колега в Москва и че и двамата били готови за последващи срещи помежду си, но че условията трябва да бъдат правилни, за да бъде проведена среща.Путин и Тръмп се срещнаха в Хелзинки по-рано този месец, но Тръмп беше изправен пред буря от критики вкъщи заради начина, по който се държа по време на нея.Путин посочи, че телефонните разговори между Москва и Вашингтон са недостатъчни и че двете страни трябва да се срещат, за да разговарят по въпроси като ядреното споразумение с Иран, конфликтите в Близкия изток и договорите за контрол на въоръженията.", "date": "2018.07.27", "title": "Тръмп отворен за посещение в Русия"}
{"url": "https://news.bg/regions/poroy-navodni-kvartal-etara-v-gabrovo.html", "text": "Квартал \"Етъра\" в Габрово се наводни при пороен дъжд, съобщи бНР.Пороят е повлякъл и кални наноси по пътя към открития музей.Мазета и приземни етажи на 15 къщи са наводнени и в квартал \"Радецки\" в Габрово след проливните валежи.Екипи на пожарната помагат на пострадалите хора за отводняването на наводнените помещения.Пътят и водостоците, запушени от стеклите се кални маси от Балкана, се разчистват с техника на общинската фирма \"Благоустрояване\".По данни на общинското звено за защита при бедствия, в следобедните часове в квартала Етъра са паднали приблизително 40 литра на квадратен метър дъжд.", "date": "2018.07.27", "title": "Порой наводни квартал Етъра в Габрово"}
{"url": "https://news.bg/int-politics/v-italiya-nastoyavat-za-referendum-za-evroto.html", "text": "Италия трябва да има \"план Б\" за излизане от еврозоната с референдум, ако това диктуват икономическите условия. За това настоя основателят на участващото в управлението Движение \"5 звезди\", което предизвика сътресения на финансовите пазари, съобщава \"Ройтерс\".Създателят на антиелитарното движение Бепе Грило не заема никакъв пост в управляващата коалиция, в която Движение \"5 звезди\" управлява заедно с крайнодясната \"Лига\". Ала неговите коментари могат да предизвикат нови съмнения относно намерението на Италия да запази единната европейска валута.\"Трябва да имате план Б\", подчерта Грило в интервю за местна медия.Неговите коментари бяха направени, след като новото антиелитистко правителство на Италия назначи евроскептик за директор на обществената телевизия RAI, чиито телевизионни канали са най-популярни сред италианците.Грило заяви, че страната все още не е изработила какъвто и да е план за непредвидени обстоятелства, а италианците трябва да гласуват на референдум, за да се види дали мнозинството от гражданите искат отказване от единната европейска валута.Министър-председателят Джузепе Конте и икономическият министър Джовани Триа заявиха по-рано, че правителството няма намерение да извади Италия от еврозоната.", "date": "2018.07.27", "title": "В Италия настояват за референдум за еврото"}
{"url": "https://news.bg/world/hilyadi-palestintsi-na-protest-v-gaza.html", "text": "Най-малко 7000 палестинци участваха в пореден протест в Газа, съобщиха израелски медии. Той се е провел на границата. Очаквано, между демонстранти и военни се е стигнало до сблъсъци. Съобщава се, че участници са замеряли военните с камъни и коктейли \"Молотов\" и са горили гуми. Палестински източници твърдят, че най-малко двама демонстранти са били убити. Преди ден Израелската армия съобщи за девет ракети, изстреляни от Ивицата Газа към Израел през нощта, като една от тях е била прихваната от израелската система за противоракетна отбрана \"Железен купол\".Ракетите не са предизвикали материални щети, нито има пострадали хора, като те са паднали в пусти открити райони близо до границата.Напрежението между израелците и палестинците по границата с Газа се засили от края на март насам, когато започнаха редовни протести на палестинците срещу Израел под наслов \"Велик марш на завръщането\".Наскоро израелските въоръжени сили обявиха, че израелски офицер е бил ранен при стрелба, извършена от палестинците на границата с Ивицата Газа.", "date": "2018.07.27", "title": "Хиляди палестинци на протест в Газа "}
{"url": "https://news.bg/world/matis-sasht-ne-tselyat-smyana-na-rezhima-v-iran.html", "text": "САЩ не целят смяна на режима в Иран. Целта е да се промени политиката на Техеран, която е във вреда на региона. В това увери американският министър на отбраната Джим Матис, цитиран от \"Ройтерс\". Той направи изявлението в отговор на журналистически въпрос, зададен по време на брифинг в Пентагона. Припомня се острата размяна на реплики през последната седмица между властите на двете държави. Един от висшите командири на Ислямската революционна гвардия на Иран Касем Солеймани разкритикува остро заплахите на американския президент Доналд Тръмп срещу Иран, изтъквайки, че ако Вашингтон започне война срещу Ислямската република, Иран ще я приключи.Тръмп предупреди иранския президент Хасан Рохани в неделя в профила си в \"Туитър\", че ако Иран продължи да заплашва САЩ, той ще бъде изправен пред \"ужасни последствия\", след като Рохани заяви, че война с Иран ще бъде \"майка на всички войни\".", "date": "2018.07.27", "title": "Матис: САЩ не целят смяна на режима в Иран "}
{"url": "https://news.bg/int-politics/kurts-pred-mey-avstriya-se-stremi-da-izbegne-tvard-brekzit.html", "text": "Канцлерът на Австрия Себастиан Курц обяви, че е важно да се избегне \"твърд\" или безреден Брекзит, но преговорите за излизането на Великобритания от Европейския съюз вървели доста добре, съобщава \"Ройтерс\".Курц, стоящ до британския премиер Тереза Мей в Залцбург, изтъкна, че се надява, че Австрия и ЕС ще могат да поддържат силни отношения с Великобритания, след като тя излезе от Общността.\"От наша гледна точка е важно да избегнем твърд Брекзит\", коментира Курц пред журналисти, като допълни: \"Надявам се, че можем да намерим начин - също и след Брекзит - отношенията между Обединеното кралство и Австрия, отношенията между Обединеното кралство и ЕС да останат много силни, защото и двете страни имаме нужда от това.\"", "date": "2018.07.27", "title": "Курц пред Мей: Австрия се стреми да избегне твърд Брекзит"}
{"url": "https://news.bg/world/700-detsa-na-migranti-vse-oshte-razdeleni-sas-semeystvata-si-v-sasht.html", "text": "Около 700 деца на мигранти все още разделени със семействата си в САЩ. Това съобщиха световните информационни агенции. Според властите, техните случаи не позволяват да бъдат приложени същите правила, както при останалите 1800 непълнолетни. Става въпрос за децата на нелегални мигранти, заради които Белият дом бе подложен на сериозен натиск след обявената политика за \"нулева толерантност\". Президентът Доналд Тръмп отсече, че правилата са за всички мигранти. Съдебно решение обаче наложи ревизиране на политиката. ", "date": "2018.07.27", "title": "700 деца на мигранти все още разделени със семействата си в САЩ "}
{"url": "https://news.bg/int-politics/britanski-ministar-udalzhavaneto-na-pregovorite-za-brekzit-e-predatelstvo.html", "text": "Министърът на международната търговия на Великобритания Лиъм Фокс обяви, че ако премиерът Тереза Мей удължи преговорите за Брекзит, това би било \"пълно предателство\" на британските избиратели.Фокс коментира пред \"Бизнес инсайдър\", че е по-добре да се излезе от Европейския съюз без споразумение, отколкото \"да искаме повече време от Общността за ново споразумение\".\"Обществото ни каза, това не беше консултативно мнение, да излезем от Европейския съюз, а обществеността вече се пита защо ще ни отнеме повече от четири години след референдума напълно да напуснем ЕС\", подчерта Лиъм Фокс.Той изтъкна още, че ЕС е виновен, че все още няма сложена сделка на масата, отбелязвайки, че ако Общността \"продължава да казва не на всичко, те ще приключат без сделка\".Коментарите на Фокс дойдоха, след като предложението на Тереза Мей за митническия съюз беше отхвърлено от главния преговарящ на ЕС за Брекзит Мишел Барние.", "date": "2018.07.27", "title": "Британски министър: Удължаването на преговорите за Брекзит е предателство"}
{"url": "https://news.bg/world/nay-stariyat-chovek-v-sveta-pochina-na-117-godini.html", "text": "Най-възрастният човек в света, 117-годишна японка, е починала, съобщава \"Асошиейтед прес\".Чийо Мияко е починала в неделя. Смъртта ѝ беше потвърдена днес от префектура Канагава, нейната родна провинция, която се намира южно от Токио.Мияко, която е родена на 2 май 1901 г., се превърна в най-възрастния човек в света през април, след като Наби Таджима от остров Кикай в южната част на Япония умря също на 117 години.Семейството на Мияко я нарече \"богинята\" и ще я запомни като словоохотлив човек, който е бил търпелив и любезен към другите, уточниха от \"Гинес\", които удостоиха Чийо Мияко с титлата най-възрастен човек в света.Мияко е изпитвала удоволствие от калиграфията, която е практикувала доскоро, а също така е умирала да яде суши и змиорки.\"Гинес\" отбеляза, че наследникът на нейния световен рекорд все още предстои да бъде потвърден.Новият най-възрастен човек в Япония е 115-годишната Кане Танака от Фукуока на южния японски остров Кюшу, уточниха от Министерството на здравеопазването, труда и социалните грижи.Най-възрастният мъж в света, Масазо Нонака, който живее на северния японски остров Хокайдо, отбеляза 113-ия си рожден ден в сряда.", "date": "2018.07.27", "title": "Най-старият човек в света почина на 117 години"}
{"url": "https://news.bg/politics/ninova-povede-mladezhite-kam-misiya-ostavam.html", "text": "Целта ни е младите хора да не бъдат странични наблюдатели на чужди решения за живота им, а да бъдат двигател. Това каза на младежка среща \"Младите на Балканите: Мисия оставам\" в Казанлък лидерът на БСП Корнелия Нинова.Нинова призова младежите да се обединят и да проведат тази инициатива докрай.\"Иска ни се да поговорим за образованието на младите хора\", каза тя и посочи, че въпреки различията в системите на балканските страни, големият въпрос е за образованието на бъдещето, който стои пред всички еднакво.Соцлидерът каза със съжаление, че във време, когато темата за изкуствения интелект върви по света, в България се спори за цветни и черно-бели учебници.\"Затова ми се иска да ви отправим днес предизвикателството да говорим за дигитално образование. Иска ми се да поговорите за вашето здраве, здравословен начин на живот, спорт и как ние можем да ви помогнем\", сподели Нинова и поясни, че във \"\" са предложили нулева ставка данък за храни 100 % биопродукти.\"Аз започнах с това не да чакате чужди решения и да ви поучават по-опитните и по-възрастните, а вие да вземате решенията. Ето защо ще спра дотук\", каза Корнелия Нинова.", "date": "2018.07.27", "title": "Нинова поведе младежите към \"Мисия: Оставам\""}
{"url": "https://news.bg/society/samneniya-za-chuma-po-ovtsete-i-v-blagoevgradsko.html", "text": "Има съмнения за чума по дребния добитък в два животновъдни обекта в Благоевград, предаде БНР. Наложена е временна забрана за излизане и паша на овцете.Началникът на отдел \"Здравеопазване на животните\" от Областната дирекция на Българската агенция по безопасност на храните Атанас Григоров обясни, че мярката е по-скоро превантивна.\"При най-малки съмнения, веднага взимаме проби, изпращаме в централната лаборатория. Правим принудителните мерки - възбрана на животновъдния обект, да не излизат на паша, докато не излязат резултатите\", информира той.По думите на Григоров превантивните мерки са на две места - до село Места и село Филипово. Другият обект, откъдето се изчаква резултат от проби, е в Мусомище - Гоце Делчев.Земеделският министър Румен Порожанов заяви, че все още не е ясно откъде е дошъл източникът на инфекцията в Странджа. По думите му действията на БАБХ са адекватни и незабавни. Стопаните обаче не са спазили изискванията.\"Предстои да се направи филогенетичен анализ на причинителя, който ще хвърли по-голяма светлина по въпроса. Налице е неспазване на мерките за биосигурност в животновъдните обекти на страната от страна на собствениците\", посочи Порожанов.Той допълни, че политиката на ЕС не предвижда извършване на профилактична ваксинация за особено опасните вирусни заболявания по животните, каквато е чумата.", "date": "2018.07.27", "title": "Съмнения за чума по овцете и в Благоевградско"}
{"url": "https://news.bg/int-politics/v-kiev-shestvat-za-1030-godini-ot-pokrastvaneto-na-rusiya.html", "text": "В центъра на украинската столица Киев се провежда шествие по повод 1030-ата годишнина от покръстването на руснаците, съобщава \"РИА Новости\". По-рано на хълма Владимир имаше молебен.Начело на шествието е украинският митрополит Онуфрий. Държавни лица не участват в събитието. В центъра на града има много полицейски служители и националната гвардия.Празникът по повод покръстването на Русия се чества в деня на св. княз Владимир, благодарение на когото през 988 година приемат християнската вяра. Повече от десет хиляди души присъстват на Владимировия хълм. Организаторите очакват около сто хиляди души.\"Досега, всичко е спокойно, полицията е готова да реагира, полицията е готова да поддържа реда ... До пет хиляди служители на реда, заедно с кучета проверяват за взривни вещества\", коментира началникът на полицията Андрей Кришченко.Традиционно в шествието в Киев участват вярващи от цяла Украйна и от други славянски страни.", "date": "2018.07.27", "title": "В Киев шествaт за 1030 години от покръстването на Русия"}
{"url": "https://news.bg/int-politics/orban-shte-go-izgonyat-ot-rabota-ako-provezhda-politikata-za-migrantite-na-merkel.html", "text": "Премиерът на Унгария Виктор Орбан обяви, че ако беше копирал позицията на германския канцлер Ангела Меркел относно мигрантите, щеше да бъде изгонен от работа, съобщава ДПА.\"Ако провеждах политика за бежанците като вашия канцлер, хората щяха да ме изгонят от работа в същия ден\", изтъкна Орбан в интервю за германския в. \"Билд\".При управлението на дясноконсервативния Орбан Унгария се опита да се изолира от притока на мигранти чрез все по-твърдолинейни политики, като отхвърли подхода на ЕС към проблема.\"Имиграционната политика не е обща задача на ЕС. Това е национален въпрос на всяка отделна страна членка. От 2015 г. насам се правят опити това да се направи съвместна задача - и не успя\", коментира Орбан.Той настоя, че външните граници на Европейския съюз трябва да бъдат затворени за мигранти: \"Никой не трябва да бъде допускан или оставян да влезе.\"\"Всеки спасен човек трябва да бъде върнат в Африка\", настоя унгарският премиер.Орбан е твърдо против политиката на Меркел след решението ѝ от 2015 г. да отвори границите на страната за мигранти, много от които бяха блокирани в Унгария.Меркел многократно е критикувала унгарското правителство за нежеланието му да спазва квотното разпределение на мигранти в целия ЕС.", "date": "2018.07.27", "title": "Орбан ще го изгонят от работа, ако провежда политиката за мигрантите на Меркел"}
{"url": "https://news.bg/politics/petkov-obsazhda-minimalnata-zaplata-s-rabotodateli-i-sindikati.html", "text": "Министърът на труда и социалната политика Бисер Петков проведе среща с национално представителните организации на работниците и служителите и на рабoтодателите. По време на разговора бяха обсъдени по-нататъшните действия по изготвяне на Рамково споразумение за договаряне и определяне на минималната работна заплата и използването на други механизми за договаряне на цената на труда.Социалните партньори изразиха становище, че е необходимо да се намерят по-ефективни инструменти за договаряне на минималните възнаграждения в различните икономически дейности.Представителите на синдикалните и работодателските организации се обединиха около мнението, че това може да се случи чрез насърчаване на колективното трудово договаряне в предприятията и на браншово ниво с цел разширяване на неговия обхват.В този контекст синдикалните организации поставиха въпроса за ратифициране от България на Конвенциите 151 и 154 на Международната организация на труда, които се отнасят за трудовите отношения в държавната служба и колективното трудово договаряне.Бисер Петков представи информация за обсъжданите теми на неформалното заседание на министрите на ЕС по заетост и социална политика, което се проведе миналата седмица във Виена, Австрия.По време на форума е направен преглед на новите форми на заетост и влиянието на дигитализацията и роботизацията върху пазара и качеството на труда.В тази връзка Петков предлага социалните партньори да излъчат свои представители, които да анализират въздействието на тези нови тенденции и в България.Следващата среща на Министерството на труда и социалната политика със социалните партньори ще се проведе в началото на септември.", "date": "2018.07.27", "title": "Петков обсъжда минималната заплата с работодатели и синдикати"}
{"url": "https://news.bg/crime/potvardiha-prisadata-na-gen-kircho-kirov.html", "text": "Потвърдиха присъдата на срещу бившия директор на Националната разузнавателна служба, генерал Кирчо Киров. Втора въззивна инстанция потвърди присъдата на Киров.Друг състав на Военно-апелативния съд на 24 юли, след повторно разглеждане на делото потвърди присъдата в основната и част.Все пак срокът, за който Киров има забрана да заема ръководна позиция, е намален от 15 на 13 години.Съдът повторно уважи гражданския иск на Националната разузнавателна служба за присвоената сума от над 4 милиона и 700 хиляди лева, с присъдените лихва и разноски по делото.Присъдата на Киров може да бъде обжалвана пред Върховния касационен съд.Киров бе с наложена мярка за неотклонение \"домашен арест\" от Военно-апелативния съд.Припомняме, че на 22.01.2018 г. Софийски военен съд наложи на Кирчо Киров  и конфискация на половината от притежаваното имущество.Присъдата на Киров е за това, че от 2007 г. до 2011 г. като директор на Националната разузнавателна служба е присвоил от бюджета на службата валута -евро и щатски долари в особено големи размери - пет милиона и сто хиляди лв. Обвинението квалифицира случая като особено тежък. Кирчо Киров е имал и съучастник - негов подчинен началник отдел.Според определението на военно-апелативните съдии има опасност подсъдимият да се укрие. Затова и мярката за неотклонение на генерал Киров е променена от \"парична гаранция\" на \"домашен арест\".Припомняме,  с двегодишна условна присъда. Бившият директор на Националната разузнавателна служба беше осъден от Софийския градски съд за разгласяване на класифицирана информация. Първата присъда на Киров е за безстопанственост, от която са настъпили щети в размер на близо 5 млн. лева. За това обвинение Киров получи присъда от 10 г. затвор.Тогава то коментира пред медиите, че не само смята да обжалва, но  като смята да сезира и чужди служби и съдилища и директно обвини като \"поръчител\" на \"войната\" срещу себе си и семейството си настоящия директор на ДАР Драгомир Димитров. Именно по този повод Киров заяви: \"Има и стогодишни войни\".", "date": "2018.07.27", "title": "Потвърдиха присъдата на ген. Кирчо Киров"}
{"url": "https://news.bg/crime/momcheto-naragalo-sauchenik-ostava-v-aresta-za-72-chasa.html", "text": "15-годишното момче Даниал Бейкверди, което вчера , остава в ареста за срок до 72 часа, съобщи Нова. Спрямо момчето прокуратурата повдигна .Бейкверди наръга 16-годишния си съученик няколко пъти, след което в интернет изтече запис, в който извършителят прави самопризнания. Кадрите са заснети от негови приятели.Обвиняемият сочи като причини за деянието тормоз в интернет. Затова той решил да си отмъсти.Очаква се утре, 29 юли, Софийският градски съд да реши дали задържаният ще остане в ареста за постоянно.Междувременно пострадалото 16-годишно момче остава в тежко състояние, въпреки серията от операции, които извършиха медиците от УМБАЛСМ \"Пирогов\", пише БНТ.Момчето е пристигнало в болницата в изключително тежко състояние. Имало тежки наранявания в областта на шията и корема. Наложило се е от болницата веднага да съберат екип от различни специалисти, които са му извършили серия от операции.Началникът на Клиника по детска анестезиология и реанимация в \"Пирогов\" доц. Румяна Андонова заяви, че засега всички манипулации са преминали благоприятно. \"Детето остава под активното ни наблюдение и продължава неговото лечение, надяваме се на един добър изход\", допълни тя.Престъплението коментира и говорителят на главния прокурор Румяна Арнаудова. По думите ѝ властите вече са извършили оглед на местопроизшествието.\"На първо време да кажем, че сме извършили оглед на местопроизшествието не само на мястото на инцидента, който се намира на площадка на блок в квартал надежда, но и на мястото, където в последствие момчето извършител на деянието е споделил пред свои приятели какво извършил и там е и бил задържан\", заяви Арнаудова пред обществената медия.Предстои и прокуратурата да назначи направата на експертиза на клипа, който беше разпространен в интернет с признанията на младежа.\"Имало колаж с лицето на извършителя на деянието в клип или снимка с неприлично съдържание, с хомосексуално съдържание, поне такива са данните на децата, които разпитваме\", заяви Арнаудова относно причините за нападението.Тепърва прокуратурата ще се запознае и с тази публикация, обясни още говорителят на главния прокурор.", "date": "2018.07.27", "title": "Момчето, наръгало съученик, остава в ареста за 72 часа"}
{"url": "https://news.bg/int-politics/tramp-ne-znael-za-sreshta-na-sina-si-s-rusnatsi-prez-2016-a.html", "text": "Президентът на САЩ Доналд Тръмп за пореден път се \"развихри\" в \"Туитър\", като нападна остро специалния прокурор Робърт Мълър и решението му да разследва негови публикации в социалната мрежа като част от опитите му да прецени дали негативните изявления на американския държавен глава към определени лица представляват действия за саботиране на разследването за руската намеса в американските президентски избори в негова полза.Вчера беше съобщено, че Мълър ще започне разследване на действията на Тръмп в \"Туитър\". Президентът на САЩ също така подчерта, че не знаел нищо относно среща на сина му с руснаците.\"Пристигнах снощи във Вашингтон от много емоционално повторно отваряне на голям завод на (американския производител на стомана) US Steel в щата Илинойс, само за да бъда посрещнат от нелепата новина, че силно противоречивият Робърт Мълър и неговата банда от 13 гневни демократи очевидно не могат да открият таен сговор, единственият таен сговор с Русия беше с демократите, така че сега те се вглеждат в моите туитове (заедно с 53 млн. други хора) - измамния лов на вещици продължава! Колко глупаво и несправедливо към нашата страна...А толкова фалшивите новини не ми губете времето с тъпи въпроси, НЕ, не знаех за срещата на сина ми Доналд младши. Звучи ми като някой, който се опитва да си измисля истории, за да се измъкне от несвързана бъркотия. Той дори ангажира адвоката на Бил и непочтената Хилари Клинтън. Гледай ти, чудя се дали са му помогнали да направи избора!\"", "date": "2018.07.27", "title": "Тръмп не знаел за среща на сина си с руснаци през 2016-а"}
{"url": "https://news.bg/int-politics/putin-predupredi-sasht-barkat-izpolzvayki-dolara-kato-politichesko-orazhie.html", "text": "Използването на платежни системи от страна на Вашингтон за политически цели подкопава щатския долар като глобална валута. Това обяви руският президент Владимир Путин по време на срещата на върха на БРИКС в Южна Африка, съобщават руските медии.\"Що се отнася до нашите американски партньори, които поставят ограничения, включително такива за доларови транзакции, смятам, че това е голяма стратегическа грешка. По този начин те подкопават доверието в долара като резервна валута\", коментира руският държавен глава.Путин добави, че Русия няма намерение да се откаже от щатския долар, тъй като той масово се използва в международната търговия и от бизнеса.\"Ще продължим да използваме американския долар освен ако САЩ не ни попречат да го направим\", изтъкна Путин в заключителното си обръщение към лидерите на БРИКС.Руският президент обаче подчертал необходимостта от други валути в световната търговия и появата на нови резервни валути като рублата.Путин обяснил ликвидацията от страна на Русия на притежаваните американски държавни ценни книжа и увеличаването на националните златни резерви като стратегия за минимизиране на рисковете.", "date": "2018.07.27", "title": "Путин предупреди: САЩ бъркат, използвайки долара като политическо оръжие"}
{"url": "https://news.bg/crime/potvardiha-efektivni-prisadi-za-koruptsiya-vav-vrachanskiya-zatvor.html", "text": "Върховният касационен съд окончателно призна за виновен Николай Кюпарски - старши инспектор и началник група /социална дейност и възпитателна работа/ в затворническо общежитие от открит тип \"Керамична фабрика\" към Затвора -Враца и потвърди наказанието му лишаване от свобода за срок от 4 години и 6 месеца при общ режим и 6 000 лева глоба, както и лишаване от права за срок от 6 години.Със същото решение е потвърдена и осъдителната присъда на бившия затворник Георги Борисов, на когото е наложено наказание 3 години лишаване от свобода.На 19 април 2016г. Специализирано звено \"Антикорупция\" - СГП внесе обвинителен акт срещу Кюпарски и Борисов в Окръжен съд Враца за подкуп в размер на 6 000 лева, извършен в съучастие помежду им, при условията на продължавано престъпление и чрез изнудване, посредством злоупотреба със служебно положение.През 2015 г. Николай Кюпарски работил като старши инспектор и началник група /социална дейност и възпитателна работа/ в затворническо общежитие от открит тип \"Керамична фабрика\" към Затвора -Враца. В това си качеството Кюпарски имал право да изготвя и внася становища в Комисията към затвора за промяна на статута на лишените от свобода, както и за изпращането им на работа.Полагайки общественополезен труд, лишените от свобода намаляват размера на наказанието си. Положеният труд се зачита като два работни дни се считат за три дни лишаване от свобода.В началото на 2015 г. злоупотребявайки със служебното си положение и ползвайки помощта на съучастника си Георги Борисов /бивш затворник, изтърпявал наказание в затворническото общежитие \"Керамична фабрика\" към Затвора - Враца през 2010г. и 2011г./ Кюпарски се свързал с близки на лишен от свобода и поискал от тях 3 000 лева, за да включи на затворника в работните групи, за да намали наказанието си чрез полагане на труд.Сумата е трябвало бъде преведена по сметка на обвиняемия Георги Борисов чрез системата за бързи разплащания \"Изи Пей\". Борисов умишлено улеснил Кюпарски, като провеждал разговори с близка на лишения от свобода и й предоставил трите си имена и ЕГН, за да се осъществи превода. На 24 април 2015 г. поисканите пари са преведени на името на Борисов, който ги тегли и предава на Кюпарски.На 31 октомври 2015 г. на автогарата във Враца Кюпарски поискал от близък на друг лишен от свобода 1500 лева, отново за да изготви становище за започване на работа на затворника и за пускането му в отпуск. Този път Кюпарски моли свой близък да осъществи последващите контакти с близките на осъденото лице, да им предостави личните си данни, да изтегли получените пари и да му ги даде, като не уведомява за действителното основание за плащането.На 8 ноември 2015 г. жена, с която осъденият живеел на семейни начала, е превела чрез \"Изи Пей\" 3 000 лева по сметка на близкия на Кюпарски, който ги тегли и му ги предава.И двете деяния Кюпарски е извършил чрез изнудване и злоупотреба със служебно положение, изразяващо се в поставяне на условия на близки на осъдени лица, че ако не дадат исканите парични суми няма да изпраща затворниците на работа, за да намалят наказанието си, както и няма да изготвя становища за пускането им в отпуск.", "date": "2018.07.27", "title": "Потвърдиха ефективни присъди за корупция във врачанския затвор"}
{"url": "https://news.bg/int-politics/putin-gotov-da-otide-vav-vashington-pokani-tramp-v-moskva.html", "text": "Президентът на Русия Владимир Путин обяви, че е поканил американския си колега Доналд Тръмп в Москва и че и двамата били готови за последващи срещи помежду си, но че условията трябва да бъдат правилни, за да бъде проведена среща, съобщава \"Франс прес\".Путин и Тръмп се срещнаха в Хелзинки по-рано този месец, но Тръмп беше изправен пред буря от критики вкъщи заради начина, по който се държа по време на нея.Говорейки пред журналисти на срещата на върха на страните от БРИКС в Южна Африка, Путин посочи, че телефонните разговори между Москва и Вашингтон са недостатъчни и че двете страни трябва да се срещат, за да разговарят по въпроси като ядреното споразумение с Иран, конфликтите в Близкия изток и договорите за контрол на въоръженията.\"Що се отнася до нашите срещи, разбирам много добре какво каза президентът Тръмп. Той има желание да има по-нататъшни срещи, да се провеждат по-нататъшни срещи. Готов съм за това. Необходимо е да съществуват подходящи условия, да бъдат създадени, включително в нашите страни\", коментира руският държавен глава.\"Ние сме готови за такива срещи. Готови сме да поканим президента Тръмп в Москва. Между другото, той има такава покана, казах му за това\", допълни Путин и увери: \"Готов съм да отида във Вашингтон. Повтарям отново, ако се създадат подходящи условия за работа.\"Междувременно той заяви, че е възможно той и Тръмп да се срещнат в кулоарите на срещата на върха на страните от Г-20 в Аржентина през есента или на друго международно събитие.Във връзка с острите критики в САЩ заради представянето на Тръмп на срещата в Хелзинки, Путин отбеляза: \"Въпреки трудностите, в този конкретен случай трудностите, свързани с вътрешната политическа ситуация в САЩ, животът продължава и нашите контакти продължават.\"", "date": "2018.07.27", "title": "Путин готов да отиде във Вашингтон, покани Тръмп в Москва"}
{"url": "https://news.bg/regions/5-institutsii-gledat-razliv-na-gorivo-v-reka-aheloy.html", "text": "Има разлив на петролен продукт в река Ахелой.Новината вдигна на крак представителите на 5 институции в Бургаско, съобщи БГНЕС.Сигналът за констатирания разлив е подаден от кмета на Ахелой.На мястото на инцидента са пристигнали 5 екипа от 5 институции - Басейнова дирекция, Регионалната инспекция по околната среда и водите в Бургас, Противопожарна безопасност, ВиК - Бургас и полицията.Обстоятелствата около разлива се изясняват.От пресцентъра на МВР в Бургас потвърдиха за news.bg за разлива. Служители на институциите вече премахват образувалия се слой от петролния продукт на повърхността на водата.От Басейнова дирекция пък заявиха, че към момента няма повече информация. \"Нашите колеги, началник \"Води\" и директорът са там, на място, и извършват проверка\", посочи Албена Василева от Отдел \"Връзки с обществеността\" към дирекцията.Според непотвърдена информация екоекспертите са се обединили около версията, че не става въпрос за разлив, а че някой човек е измил тубите си от гориво в реката, вследствие на което се е получил слоят на повърхността.От реката се носи силна миризма на нафта, пише bTV. Това притеснявало летовниците, които преминавали през мястото. Реката се влива в морето на няколкостотин метра от разлива.Полицаите и служителите на ВиВ оператора са започнали източване на замърсяването, така че то да не стигне до морето.Става ясно, че точно до разлятата нафта има бензиностанция. Това кара институциите да мислят, че не става въпрос за разлив.Според шефа на РИОСВ - Бургас Тонка Атанасова \"не става въпрос за разлив, а по-скоро за измиване на бидони в реката от недобросъвестен гражданин\".Пред БНР Атанасова заяви, че няма опасност петното да стигне до морето.\"Ще имаме притеснения в почивните дни, все пак се движи бавно това петно, да не отиде в морето. Организирахме да бъдат заложени такива заграждения на реката, след което същите повърхностни води ще бъдат изчерпани и ще бъдат изхвърлени в пречиствателна станция...\", информира тя.", "date": "2018.07.27", "title": "5 институции гледат разлив на гориво в река Ахелой"}
{"url": "https://news.bg/regions/6-2-mln-lv-sa-shtetite-ot-bedstvieto-v-teteven.html", "text": "Общият размер на щетите, нанесени от бедствието в община Тетевен, възлизат на 6.2 милиона лева.Тази оценка е внесена в Междуведомствената комисия с искане за подпомагане.Оценката на щетите ще продължи, заяви за БНР кметът на Тетевен Мадлена Бояджиева. Ако е необходимо, общината ще поиска още средства за възстановяването след проливните дъждове.Припомняме, на 24 юли, вторник, в община Тетевен беше обявено  в страната. По данни на синоптиците в района са паднали над 100 литра на на квадратен метър дъжд на 23 и 24 юли.При бедствието загина и 36-годишен мъж, който беше отнесен от водата.Най-тежко пострадали са селата Глогово и Градежница, където имаше наводнени къщи, разрушени пътища, прекъснати телефонни връзки и разрушени мостове. Към момента все още връзката към някои махали е прекъсната.", "date": "2018.07.27", "title": "6.2 млн. лв. са щетите от бедствието в Тетевен"}
{"url": "https://news.bg/regions/tir-katastrofira-i-blokira-rishkiya-prohod.html", "text": "ТИР е катастрофирал при Ришкия проход. Движението при 52 км по път II-73, в района между Прилеп и Камчия, е ограничено.От МВР в Бургас съобщиха, че на мястото се е преобърнал ТИР със чуждестранна регистрация. Водачът на камиона предприел маневра по неправилно изпреварване, след което решил да се откаже.С реакцията си шофьорът преобърнал тира, който паднал върху двете пътни платна.На мястото са пристигнали екипи на \"Пътна полиция\" и спешни медици. Към момента няма данни за състоянието на водата, както и дали при инцидента има пострадали хора.От Агенция \"Пътна инфраструктура\" (АПИ) информират, че обходният маршрут за автомобили до 3.5 тона е през Камчия - Съединение - Ведрово - Прилеп - Карнобат. За МПС над 3.5 тона обходният път е пред Камчия - Люляково - Вресово - Айтос.", "date": "2018.07.27", "title": "ТИР катастрофира и блокира Ришкия проход"}
{"url": "https://news.bg/int-politics/koya-evropa-iska-tramp.html", "text": "Коя Европа иска Тръмп, помислете върху това. Съединените щати и Европейският съюз изглеждаха на ръба на търговска война до сряда, но успяха да успокоят нещата след среща между президента Тръмп и председателя на Европейската комисия Жан-Клод Юнкер, пише в свой анализ Washington Post.На съвместна пресконференция в \"Роуз Гардън\" в Белия дом Тръмп и Юнкер обявиха плановете си да премахнат ескалацията с кризата, предизвикана от решението на Тръмп да удари с мита, износа на алуминий и стомана от ЕС. Двамата се съгласиха да се ангажират с нова двустранна търговска сделка.През юни Юнкер обяви решението на Тръмп да наложи мита като \"лош ден за световната търговия\". В сряда той приветства \"един добър ден за трансатлантическо партньорство\".Уютът и приятелството на този миг са малко изненадващи. По-рано през месеца, Тръмп направи силна седмична обиколка през Европа, по време на която нарече Европейския съюз \"враг\", сякаш подкрепи крайнодясната опозиция в редица големи европейски държави и разтревожи съюзниците си със срещата с Владимир Путин.По отношение на търговията, Тръмп до голяма степен се придържа към протекционизма, представяйки своята нация като жертва на икономическия ред, независимо от обширните документи и статистика, представени му от експерти и дипломати, посочващи обратното.До сряда следобед, няколко от главните икономически съветници на Тръмп вярваха, че президентът е на ръба на ескалация и търговска война, като обяви 25 процента мита. Четвъртък сутрин, обаче, изглежда, че кризата е предотвратена. \"Обективно това е добра новина\", коментира водещ евродипломат.Но все още има много скептицизъм относно трайността и значимостта на \"пробива\" на Юнкер с Тръмп. Изглежда, че отстъплението от търговската война е по-скоро отговор на молбите на републиканските лидери, страхуващи се от изборите и победа през ноември, отколкото отражение на истинска промяна в мисленето на Тръмп.\"Анкети, публикувани вчера, показват, че Тръмп се превръща в основна движеща сила на републиканските кандидати в три щата от Средния запад, които са силно зависими от селското стопанство тази година\", коментира журналистът Джеймс Хоман.Духът на съвместното изявление на Тръмп и Юнкер също изглежда съвсем не в стил Тръмп. \"Обещанията, които Тръмп и Юнкер направиха за нулеви тарифи и нулеви субсидии за индустриални стоки, приличат много на трансатлантическото търговско и инвестиционно партньорство - сделка, договорена от администрацията на Обама, която Тръмп преди това отхвърли. Дали Тръмп наистина е готов да я прегърне сега, когато единствената голяма промяна е, Европа да купи повече соя?\", обясняват журналистите Хедър Лонг и Стив Муфсън.Мария Демерцис, заместник-директорът на \"Брюжел\", базиран в Брюксел мозъчен тръст коментира, че действията е сряда не отразява по-големите усилия на ЕС за противодействие на Белия дом.Брюксел се стреми да развие нови връзки навсякъде, включително да постигнат мащабна сделка за свободна търговия с Япония и оспорват тарифите на администрацията на Тръмп в Световната търговска организация.\"Ако отидете и сключите сделка с Тръмп, трябва да помислите как това се вписва в стратегията. Такава сделка би могло да навреди според мен, на онова, което се опитвате да направите в по-широк план\", обяснява Демерцис.\"За пръв път този президент и тази администрация признаха Европейския съюз и Европейската комисия за преговарящ партньор при равни условия. Въпреки това, нещата може лесно да се променят от гневен туит на Тръмп в бъдеще\", допълва Констанс Стелзенмюлер от института \"Брукингс\".След като напусна Тръмп и Белия дом, Юнкер се обърна към дипломати в Центъра за стратегически и международни изследвания. Там бившият министър-председател на Люксембург направи изявленията за солидарност и приятелство, нормално за европейските лидери, които посещават Съединените щати. Той възхвалява загиналите американски войници, които освобождават континента през Втората световна война и приветства проспериращия мир издигнат от пепелта на този конфликт, за който Вашингтон е помогна..\"Връзката между Съединените щати и Европейския съюз е уникална. Тя е изградена върху споделена история, споделени ценности, споделени интереси\", коментира Юнкер, който подари на Тръмп картина на военно гробище в Люксембург, където е погребан генерал Джордж С. Патън младши. \"Уважаеми Доналд, нека си спомним нашата обща история\", допълни той.Но по отношение на Европа, постоянната тема на мандата на Тръмп е неговата готовност да постави под съмнение тази \"обща история\" и тези \"споделени ценности\".Действията на Юнкер не означават кой знае колко за президент, който изразява ненавист към многостранните сделки, отхвърля съвместни действия по въпроси за изменението на климата, заплашва миграцията и мълчаливо подкрепя крайно десните партии, които се развиват, тъй като живите спомени за нацизма и фашизма избледняват.\"Един от най-важните показатели е позицията показана от президента и посланика на президента в Германия за това кои са предпочитаните съюзници на тази администрация\", добавя Стелзенмюлер, позовавайки се на Ричард Гренал, американският пратеник в Берлин, който проявява очевидно приятелска позиция към антимигрантски партии и политици на континента.", "date": "2018.07.27", "title": "Коя Европа иска Тръмп"}
{"url": "https://news.bg/crime/gdbop-preduprezhdava-za-kiberiznudvachi.html", "text": "Главна дирекция \"Борба с организираната престъпност\" сигнализира а спам атака в интернет.В края на юли в отдел \"Киберпрестъпност\" при са получени много сигнали от интернет потребители за получени имейли с текст на английски език и искане за заплащане с виртуална валута биткойн. Сумата възлизала на приблизително 3000 американски долара.Киберпрестъпниците заплашвали, че са компрометирали компютърната конфигурация и знаят парола, ползвана от потребителя. Те спекулирали, че имат позорящи видео материали, които заплашват да разпратят до всички контакти на жертвата.От ГДБОП информират, че кампанията представлява незаконен опит за бързо набиране на средства за престъпници, които разчитат на наивността и неинформираността на интернет потребителите.Кибербандитите използват неправомерно придобити данни за пощенски кутии и пароли, с която потребители са се регистрирали в \"нелегитими\" сайтове за запознанства, онлайн игри и други.Служителлите от ГДБОП съветват хората да не отварят съмнителни имейли и да не извършват плащания за подобни откупи. Като полезна стъпка експертите съветват интернет потребителите да се снабдят с надежден антивирусен софтуер.За всеки киберинцидент да информират съответната фирма доставчик на IT услуги или компетентните структури на МВР.", "date": "2018.07.27", "title": "ГДБОП предупреждава за киберизнудвачи"}
{"url": "https://news.bg/crime/zadarzhaha-44-godishen-za-ubiystvoto-na-72-godishen-na-niva-v-shimensko.html", "text": "Криминалисти от РУ-Нови пазар и областната дирекция в Шумен са разкрили убиец за по-малко от 24 часа.Малко след 21:30 часа на 24 юли е прието съобщение за починал мъж в ожънат житен блок в землището на село Зайчино ореше. Изпратени били екипи на полицията и спешна помощ. При пристигане на място медиците констатирали смъртта на 72-годишния мъж от селото.Разплитането на случая започнало след извършената от съдебен лекар аутопсия, по време на която станало ясно, че починалият е с тежка гръдна травма, счупени десет ребра вляво, шест ребра вдясно, счупена дясна ключица, хеми и пневмоторакс, множество кръвонасядания и контузии в горните и долни крайници на починалия.Случаят е докладван на компетентната прокуратура и на окръжния прокурор, който предприел съответните действия. Криминалисти от областната дирекция в Шумен и РУ-Нови пазар са извършили редица процесуално-следствени действия за установяване на извършителя на тежкото престъпление, които дали резултат.Малко след 22 часа на 25 юли е задържан 44-годишен от същото село. Изяснено е, че между двамата мъже съществувала стара свада. Вечерта на 24 юли се срещнали в землището на селото, и между тях възникнал спор. По-младият нанесъл множество удари по тялото на 72-годишния, след което си тръгнал.Иззети са веществени доказателства, които имат отношение към извършеното престъпление. 44-годишният е задържан до 24 часа в РУ- Нови пазар. По-късно, с прокурорско постановление му е наложена мярка \"задържане под стража\" за срок до 72 часа до довеждането му пред съда. Действията по разследването са проведени под прякото ръководство на прокурори от РП и ОП-Шумен. Работата по документиране на престъплението продължава.", "date": "2018.07.27", "title": "Задържаха 44-годишен за убийството на 72-годишен на нива в Шуменско"}
{"url": "https://news.bg/politics/simeonov-obeshta-na-siderov-da-iziska-dogovor-za-kontsesiya-na-zlato.html", "text": "Нямам правомощията да отговоря на този въпрос. Той е в ресора на колегата Томислав Дончев. Така вицепремиерът Валери Симеонов отклони въпроса на партньора си в ОП Волен Сидеров за концесията на злато на фирмата \"Дънди Прешъс Метълс\".Сидеров беше категоричен, че 18 години се занимава с темата за златните концесии и посочи, че рудникът Челопеч е продаден за 4 млн. долара през 1999 г. Той определи сделката като престъпна и изтъкна, че през годините многократно е поставял този въпрос на различни правителства. Сидеров настоя за проверка на концесията и прикани Симеонов вместо проверки по морето да направят проверка на 566 концесии за добив на природни богатства.Валери Симеонов заяви в отговора си, че въпросите свързани с подземните богатства, са регламентирани със Закона за подземните богатства. Той уточни, че изпълнението на закона е в ресора на министъра на енергетиката.Симеонов каза още, че председателства координационен съвет по концесиите и в това си качество пое ангажимент да изиска въпросният договор от колегата си Томислав Дончев.Сидеров посочи, че не е удовлетворен от отговора. По думите му интересът на България е силно накърнен.Валери Симеонов пък контрира, че в своята дейност винаги стриктно се е придържал към своите правомощия и задължения. Той посочи, че не е нито фюрер, нито е водач на проверките по морето, които, по думите му, стават лайтмотив втори сезон.Симеонов заяви, че това са проверки, които са регулярни.", "date": "2018.07.27", "title": "Симеонов обеща на Сидеров да изиска договор за концесия на злато"}
{"url": "https://news.bg/politics/volen-siderov-i-valeri-simenov-kato-hrana-za-mediite.html", "text": "Приветствам решението на парламента, с което отпаднаха тези два члена. Това коментира пред журналисти вицепремиерът Валери Симеонов по повод ветото на президента Румен Радев върху текстовете от Закона за приватизация и следприватизационен контрол.Ветото бе гласувано вчера от народните представители и стана повод за размяна на упреци между Волен Сидеров и Валери Симеонов. Коалиционните партньори в малката коалиция \"Обединени патриоти\" бяха помирени след намесата на премиера Бойко Борисов.Волен Сидеров коментира пред журналисти, че ако не се карат и не спорят с колегата си Симеонов медиите няма да има какво да излъчват. \"Медиите са обречени на глад, ако сме скучни и не си разменяме остри реплики\", коментира той. По думите му в противен случай трябва да се държат като в японски театър.Сидеров изрази задоволство, че с постигнатата вчера договореност при премиера Бойко Борисов предлаганите законопроекти ще бъдат обсъждани първо на коалиционен съвет.Той постави въпроса за Валентин Касабов, с който вчера се стигна до физически сблъсък, като изтъкна, че не е подходящо Касабов да остава в групата на \"Обединени патриоти\". \"Смятам, че Валентин Касабов не е подходящо да стои в ПГ на \"Обединени патриоти\", заяви Сидеров.\"Чакам групата да се събере и да реши какво да прави с Касабов. Не искам да се налагам, да съм аз този, който да каже да се съберат. Нека те решат по съвест. Това е човек, който не може да работи в отбор. Може да питате за това всички колеги, включително и тези от НФСБ, които са изразявали недоволство от неговото поведение\", настоя Волен Сидеров.", "date": "2018.07.27", "title": "Волен Сидеров и Валери Сименов като храна за медиите"}
{"url": "https://news.bg/crime/zadarzhaha-71-godishen-dyado-mule-na-alo-izmamnik.html", "text": "Полицаите в Кърджали задържаха 71-годишен мъж, който бил посредник на ало-измамник. Възрастният мъж е хванат с 13 400 лева и златни накити, които задигнал от 76-годишна пенсионерка.Схемата е разбита със съдействието на полицаи от Добрич, където също имало опит за същия вид измама.76-годишната пенсионерка била измамена на 28 април тази година по познатата схема \"помощ на полицията\". Тогава тя дала парите си на мним полицай, за да помогне за залавянето на телефонни измамници. След няколко часа разговори жената изпълнила указанията на истинските измамници, съобщава пресслужбата на МВР.71-годишният, който бил муле на ало-измамниците, е заловен при нов опит за измама в Добрич. Тогава станало ясно, че същият е съпричастен към измамата в Кърджали от месец април.Мъжът е задържан вчера, 26 юли, а парите и златото са намерени и иззети като улики. Работата по случая продължава в рамките на образуваното досъдебно производство.", "date": "2018.07.27", "title": "Задържаха 71-годишен дядо, муле на ало-измамник"}
{"url": "https://news.bg/int-politics/avstraliyskiyat-premier-otricha-veroyaten-udar-nad-obekti-v-iran.html", "text": "Австралийският премиер Търнбул коментира, че \"няма причина да се вярва\", че Тръмп планира удар в Иран, съобщава \"Гардиън\". Малкълм Търнбул обясни, че твърдения, че австралийските министри смятат, че САЩ се готвят да бомбардират ядрени съоръжения на Иран е \"спекулация\".\"Доналд Тръмп може да е готов да нареди удар срещу Иран, твърдят австралийски правителствени служители\", съобщи днес на ABC и допълни, че според тях САЩ са готови да бомбардират ядрени съоръжения на Иран, още следващия месец, а Австралия е готова да помогне за определяне на възможни цели.Според ABC, австралийски отбранителни съоръжения вероятно ще играят роля при определяне на цели в Иран, както и британските разузнавателни агенции. \"Разработването на картина е много различно от действителното участие в атака. Предоставя се разузнавателна информация и разбиране за това, което се случва на място, така че правителството и съюзническите правителства да са напълно информирани и да вземат решения, това е различно от активно действие\", обяснява източникът на ABC.Търнбул отхвърля статията като \"спекулация\", заявявайки, че няма причина да смята, че Тръмп се готви за военна конфронтация. \"Видях днес една история, която твърди, че ABC е са получили информация от висши австралийски правителствени източници. Това е спекулация, цитират анонимни източници\", допълва австралийският премиер.Той коментира, че отношението на Тръмп към Иран е добре известно, но статията не се позовава на \"консултации\" с правителството, нито с кабинета на министъра на отбраната или с министъра на външните работи.Враждебната реторика между Вашингтон и Техеран ескалира драматично тази седмица между Тръмп и иранския му колега Хасан Рохани.След като президентът Рохани предупреди САЩ да не си \"играят с опашката на лъва\",  и написа, че ако Иран заплаши САЩ отново, това ще има тежки последици.Австралия е част от многостранното споразумение UKUSA, за сътрудничество и разузнаване между САЩ, Обединеното кралство, Нова Зеландия и Канада, известно като споразумението Five Eyes.През май, Тръмп едностранно изтегли САЩ от ядрената сделка от 2015 г. въпреки европейската опозиция и факта, че Иран спазва задълженията си по споразумението, както многократно е проверяван от Международната агенция за атомна енергия (МААЕ).Вашингтон иска всички страни да спрат да купуват ирански петрол до 4 ноември, което предизвика отговор в Техеран, който заплаши да блокира пролива Хормуз, където минават танкери с една пета от световният нефт. Касем Сюлеймани, висш ирански военен, предупреди тази седмица, че \"Червеното море, което е сигурно, вече не е сигурно за присъствието на американски военни\", което предполага, че Иран може по някакъв начин да наруши петролните доставки по маршрута Баб ел-Мандеб в Червено море.", "date": "2018.07.27", "title": "Австралийският премиер отрича вероятен удар над обекти в Иран"}
{"url": "https://news.bg/crime/dokumentite-za-kumgeyt-sa-veche-v-spetsprokuraturata.html", "text": "Документите за \"\" са вече в спецпрокуратурата. Това каза пред журналисти депутатът Елена Йончева. Тя припомни, че в края на 2017 година са изпратили документи в прокуратурата по така наречения скандал \"Кумгейт\".\"Днес получихме писмо от прокуратурата за това, че преписката се дава на специализираната прокуратура\", обяви Йончева. По думите ѝ въпросните документи съдържат обосновани съмнения, че в Община Хасково са се извършвали престъпления, извършвана от група, усвоявала обществени поръчки - така наречената група \"dream team\".Йончева уточни, че става дума за едно голямо съмнение за престъпление.По думите ѝ фактът, че са изпратени в спецпрокуратурата означава, че ще има разследване въз основа на констатираните нередности.", "date": "2018.07.27", "title": "Документите за \"Кумгейт\" са вече в спецпрокуратурата"}
{"url": "https://news.bg/crime/zadarzhaha-mazh-vav-vrazka-s-ubiystvoto-v-blagoevgrad.html", "text": "Властите задържаха мъжа барикадирал се в обсадената къща в село Бараково. Няма информация кой е задържания, предаде БГНЕС.Униформени изведоха мъж с белезници от къщата. В селото пристигнаха и прокурори и директорът на ОД МВР Благоевград. Не е ясна самоличността на задържаният мъж, нито какво отношение има към убийството на 57-годишната жена в Благоевград. Припомняме, барети бяха блокирали централната улица на селото и имаше обсада на една от къщите.По-рано стана ясно, че издирваният във връзка с убийството на 57-годишна жена в Благоевград е Радослав С. - \"Соколето\".", "date": "2018.07.27", "title": "Задържаха мъж във връзка с убийството в Благоевград"}
{"url": "https://news.bg/bulgaria/hora-s-uvrezhdaniya-protestirat-pred-ns-za-kachestveni-zakoni.html", "text": "Близо стотина души се събраха на протест пред Народното събрание с искане за качествени закони, регламентиращи правата на хората с увреждания. Георги Минчев, учител за училището за незрящи в София заяви пред събралите се, че са тук, за да отстоят правото си на два основни закона - този за хората с увреждания, и закона за социалните услуги.\"Те няма да премахнат увреждането от нас, но те ще ни направят по-можещи, по-самостоятелни, хора с по-голямо самочувствие и това ще ни направи по-щастливи\", заяви той.\"А за личната помощ - личната помощ е много важно нещо, ние се нуждаем от нея, но нашата позиция, че мястото на личната помощ е в един цялостен закон за социалните услуги\", допълни Минчев.По думите му са необходими такива услуги, които те могат да използват всеки ден.\"Различни видове услуги, предназначени за различни хора с увреждания\", каза още Минчев. Той настоя, че очакват от хората, от които зависи, служителите в различните институции и депутатите в НС, да погледнат от сърце на проблемите им, така че хората с увреждания да усетят тяхната морална подкрепа. \"Бъдете уверени, че в крайна сметка ние ще се сдобием с тези нужни нам закони, но нека бъдат качествени\", апелира той.Освен представители на Съюза на слепите в протеста участваха и представители на Националната асоциация на малките хора у нас.", "date": "2018.07.27", "title": "Хора с увреждания протестират пред НС за качествени закони"}
{"url": "https://news.bg/crime/istanbulskata-konventsiya-ne-saotvetstva-na-konstitutsiyata.html", "text": "Конвенцията на Съвета на Европа за превенция и борба с насилието над жени и домашното насилие, позната като Истанбулската конвенция, не съответства на Конституцията на Република България. Конституционният съд се произнесе, че Истанбулската конвенция противоречи на основния закон. Това стана ясно след заседание на конституционните съдии.Решението бе взето с 8 на 4 гласа. Съдиите Румен Ненков, Георги Ангелов, Константин Пенчев и Филип Димитров са подписали решението с особено мнение.Припомняме, съдът бе сезиран от 75 депутати от ГЕРБ. Искането внесено от Данаил Кирилов бе за \"абстрактен предварителен контрол\" за проверка дали Конвенцията на Съвета на Европа за превенция и борба с насилието над жени и домашното насилие е конституционосъобразна.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии.Освен от ВМРО и \"Атака\",  ратификацията, като дадоха заявка и . Само няколко дни след като заявиха това, .Позицията на БСП  Да организира референдум се закани и лидерът на ВМРО Красимир Каракачанов.Президентът Румен Радев също се обяви срещу ратификацията и я нарече \"зле написан закон\".Защитници на документа организираха протест тази вечер в столицата, за да изразят несъгласие с решението и да се обявят срещу насилието. ", "date": "2018.07.27", "title": "Истанбулската конвенция не съответства на Конституцията"}
{"url": "https://news.bg/politics/pravitelstvoto-nyama-da-pochiva-prez-lyatoto.html", "text": "Правителството няма да излиза в отпуск. Това заяви министър-председателят Бойко Борисов, където присъства на откриването на новия храм \"Св. Пантелеймон\" в Бяла.Борисов заяви пред журналисти, че народните представители са свършили много работа през изминалия политически сезон. \"По важни теми, по които съм настоявал да имаме консенсус - успяхме\", каза още премиерът и посочи като пример .\"Исканията на хората с увреждания ще бъдат решени с промени в законодателството\", допълни Борисов.Премиерът похвали и усилията на правителството, например в сектора \"Образование\". Той изтъкна повишаването на учителските заплати и мерките за  като фактори за развитие в дългосрочен план.\"Никога толкова пари за деца, училища, църкви, за заплати, за инфраструктура не са се отделяли. В момента имаме най-ниска безработица, има хора, които вече се връщат от чужбина и съм убеден, че заплатите ще растат и в частния сектор\", уверява премиетър.\"Някой път правихме и грешки, всички в парламента, помните, заради газовата директива, ние бяхме докарали преговорите докрай, парламентът взе единодушно решение да не преговаряме. Онзи ден взеха единодушно решение, че трябва да преговаряме, защото глобите са над 300 милиона евро. Така че понякога и парламентът се променя, понякога и на 360 градуса. Това се прави навсякъде. Няма такъв в света, който казва моето решение е единствено и най-правилно. И понеже държавата ни е обща, ние смеизбрани временно да управляваме. Когато има по-добро решение, изобщо не е страшно да си го промениш и да направиш правилното, както направи парламентът\", посочи Борисов, цитиран от БНТ.Новопостроеният храм \"Свети Пантелеймон\" в град Бяла беше осветен днес от русенския митрополит Наум. Храмът е построен с 55 000 лв., отпуснати от правителството, пишат от пресслужбата на кабинета.", "date": "2018.07.27", "title": "Правителството няма да почива през лятото"}
{"url": "https://news.bg/int-politics/ekvador-na-finalnata-prava-da-predade-asandzh-na-velikobritaniya.html", "text": "Президентът на Еквадор Ленин Морено обяви, че Джулиан Асандж трябва рано или късно да напусне посолството на страната в Лондон, където той живее от 2012 г.\"Това е дори нарушение на човешките права за човек да остане прекалено дълго в изолация\", коментира Морено на пресконференция в Мадрид.Руските медии по-рано съобщиха, цитирайки източник, близък до еквадорското външно министерство и кабинета на президента, че Морено е преговарял с Обединеното кралство и бил близо до финализирането на споразумение да предаде основателя на \"Уикилийкс\" на британското правителство в рамките на следващите няколко седмици.Медиите спекулират от месеци насам, че Еквадор се подготвя да отмени убежището, което предоставя на Асандж.Основателят на \"Уикилийкс\" се укри в еквадорското посолство в Лондон през 2012 г., избягвайки да бъде екстрадиран в Швеция заради обвинения в сексуални посегателства. Асандж също така е изправен пред обвинения в шпионаж в САЩ за разкриването на класифицирана информация.Преди Ленин Морено определи Асандж като \"хакер\", \"наследен проблем\" и \"камъче в обувката\". Асандж получи закрива от Еквадор при управлението на предишния президент Рафаел Корея.  ", "date": "2018.07.27", "title": "Еквадор на финалната права да предаде Асандж на Великобритания"}
{"url": "https://news.bg/crime/izdirvaniyat-za-ubiystvoto-v-blagoevgrad-se-samoubi.html", "text": "Самоуби се главният заподозрянн за убийството на 58-годишната жена в Благоевград, предаде БНР. Мъжът е открит с огнестрелна рана в главата, а до тялото му полицаи намерили пушка двуцевка. Това стана ясно от думите на Николай Хаджиев - директорът на ОДМВР -Благоевград. По непотвърдена информация самоубилият се е Радослав С. - \"Соколето\".Хаджиев обясни още, че полицията е атакувала и претърсила няколко адреса в Бараково. Издирваният е бил в къщата на двама братя. По техни данни лицето е дошло в полунощ. Мъжът е носил оръжие и перука.  Властите смятат, че самоубилият се е най-вероятният виновник за убийството.Предвид данните, че лицето е въоръжено, се наложи барети да обсадят къщата, посочи шефът на МВР - Благоевград.Един мъж е задържан, но все още не е ясно какво е отношението мукъм престъплението. Припомняме, 57- годишна жена беше намерена убита във входа на блока, в който живее в благоевградския квартал \"Струмско\".Издирваният мъж е живеел с дъщерята на жертвата, тя е била пребита преди дни, а той се е укрил. Мъжът има и предишни криминални прояви за изнасилвания. Хората в блока твърдят, че семейството е подало сигнал в полицията за побоя.Престъплението е станало около 1:00 часа. Смъртта е настъпила от кръвозагуба. По непотвърдена информация жената е държала заведение за бързо хранене.Убийството е извършено вътре във входа на сградата. Жената е влязла и е била застигната от нападателя. Тя се е прибирала от работа.Говорителят на главния прокурор Румяна Арнаудова потвърди, че инцидентът е станал около 1:00 часа. Съседка е открила тялото малко по-късно. Със сигурност знаем, че 57 -годишната жена е умряла от огнестрелна рана. Извършителят е стрелял от упор, посочи Арнаудова по-рано.Издирваният бе 40-годишен мъж, срещу когото е подаден сигнал до полицията от дъщерята на жертвата, че противозаконно й е отнета колата и че я е пребил.", "date": "2018.07.27", "title": "Издирваният за убийството в Благоевград се самоуби"}
{"url": "https://news.bg/crime/hvanaha-trima-avtokradtsi-vav-varna.html", "text": "Малка група от двама автокрадци беше разбира във Варна при съвместна спецакция на служителите на Областната дирекция на МВР във Варна, ТСБОП - Варна и ГД \"Национална полиция\".Членове на малката престъпна група са задържани. От тях са иззети множество приспособления за отключване на автомобили и привеждането им в движение след това.Проведената на територията на Варна специализирана полицейска операция е срещу посегателства над моторни превозни средства. В хода на акцията полицаите задържали 45-годишен варненец в местността \"Манастирски рид\" в морската ни столица. Той е установен от униформените като извършител на кражба на лека кола марка \"Фолксваген\" в комплекса \"Златни пясъци\". Задържаният имал и предишни криминални прояви, свързани с автокражби.При последвалите полицейски действия е установен и задържан и друг мъж, съпричастен към кражбата в \"Златни пясъци\". Задържаният е 37-годишен от Ловеч.Последвали обиски на два адреса в областния град и на два автомобила, ползвани от задържаните. При претърсванията полицаите намерили и иззели множество приспособления за отключване и привеждане в движение на МПС.Открит е и откраднатият автомобил.Работата по документиране и доказване на престъпната дейност на задържаните продължава под надзора на Районната прокуратура във Варна.45-годишният задържан е с повдигнато обвинение и мярка за неотклонение до 72 часа. 37-годишният е задържан с полицейска мярка до 24 часа.Стана ясно и че в ареста във Варна е задържан и 38-годишен мъж, криминално проявен и осъждан. Той е арестуван за кражба на лек автомобил \"Фиат\", паркиран на паркинг на булевард \"Княз Борис I\" в морската ни столица.Автомобилът е намерен и върнат на собственика. По случая е образувано досъдебно производство.", "date": "2018.07.27", "title": "Хванаха трима автокрадци във Варна"}
{"url": "https://news.bg/politics/demokratichna-balgariya-iska-ot-radev-veto-varhu-promenite-v-apk.html", "text": "\"Демократична България\" настояват президентът Румен Радев да наложи вето върху промените в Административнопроцесуалния кодекс - АПК.Съпредседателите на Демократична България - Обединение Атанас Атанасов и Христо Иванов искат от Радев да упражни своето правомощие върху текстовете от Закона за изменение и допълнение на АПК, приет от 44-то Народно събрание на 25 юли 2018г., \"с които се ограничава достъпа до правосъдие на български граждани и юридически лица, недопустимо се ограничава публичността на съдебния процес, създават се предпоставки за осъдителни решения без знанието и без възможност за ответните лица да се защитят, а в редица немаловажни случаи е премахнат контрола за законосъобразност от ВАС по чл. 125, ал. 1 от Конституцията\", обясняват те.Според тях, това е поредният законодателен акт на мнозинството в това Народно събрание, приет без обществено обсъждане и реална оценка на въздействието, съгл. Закона за нормативните актове, внесен от няколко депутата и с неясно авторство. С приетите изменения многократно се увеличават съдебните такси в административния процес. \"Минималният размер на държавната такса за подаване на касационна жалба за гражданите се увеличава на 70 лв., а юридическите лица, които нямат публични функции - 370лв. За физическите лица увеличението е минимум 4 пъти, а за юридическите лица - над 7 пъти, като може да достигне до 900 пъти\", пишат те до президента.Те коментират, че се въвеждат се закрити съдебни заседания, при които граждани и медии не се допускат, като всяко едно от тези решения противоречи на чл. 4, ал.1, чл. 56 и чл. 120 от Конституцията на Република България и чл. 6, § 1 от Европейската конвенция за защита правата на човека.\"Рязкото увеличаване на таксите за обжалване на решения на административни органи е в унисон с желанието на управляващите за свръхдържава, която не подлежи на контрол от никого. В българските, а и във всякакви други условия, това води до тотален размах на корупционни схеми, подаръци за олигарсите, и в крайна сметка ще загубим милиарди, а схемите на властта ще доведат до дефицити, повишени данъци и унищожена природа. Защото държавните органи никъде по света не са безгрешни, а напротив - често се поддават на всякакви зависимости. Особено когато знаят, че няма пред кого да отговарят за действията си\", допълват \"Демократична България\".Обедиенението не намира за случайно случайно, че управляващата коалиция се чуди кои данъци и такси да увеличи - сумата на \"идеите\" им вече надхвърля един милиард лева годишно. \"Защото са необходими средства за подготвяните кражби. Такива като Белене и много други. Недопустимо е законодателят да решава фискални въпроси, т.е. да събира повече приходи в бюджета, за сметка на правото на гражданите и организациите за защита на техните права и законни интереси\", обясняват те.\"Със сигурност има по-ефективен подход за решаване на проблема. Например за засилване на независимостта и капацитета на съдебната власт, така че делата да се решават бързо, качествено и справедливо, вместо, както се предлага, държавните такси за обжалване на актовете на властта да се увеличават многократно\", коментират Атанасов и Иванов.Според тях, в духа на максимата \"има публичност на съдебния процес, (може) да има проблем за властта\", депутатите на \"ГЕРБ и т.нар. \"патриоти\" въвеждат закрити съдебни заседания, при които граждани и медии не се допускат\".Провеждането на съдебни заседания при закрити врати и е допустимо само в изключителни случаи и при ограничен брой случаи, като нито една от тези хипотези не е налице в оспорвания случай. Ето защо, оспорваното законодателно решение е предпоставка за произвол и безконтролност на публична власт, в ущърб на гражданите.\"Демократична България\" призовава президента да упражни конституционните си правомощия, да защитите от посегателство основното конституционно право на гражданите на ефективен достъп до съд и справедлив съдебен процес, и да наложите вето на текстовете в измененията на Административнопроцесуалния кодекс, подкопаващи устоите на правовата държава. ", "date": "2018.07.27", "title": "\"Демократична България\" иска от Радев вето върху промените в АПК"}
{"url": "https://news.bg/weather/toplo-vreme-i-letni-buri-8-oblasti-sa-s-zhalt-kod.html", "text": "Днешният ден ще бъде топъл, отново се очакват валежи, в осем области е обявен жълт код.През нощта на отделни места ще вали, но в сутрешните часове небето временно ще се проясни. Преди обяд облачността е разкъсана, а в следобедните часове отново ще има купеста и купесто-дъждовна облачност.Над цялата страна ще има краткотрайни валежи и гръмотевична активност. На някои места, предимно в планините, дъждовете ще бъдат интензивни и обилни по количество.Жълт код за порои и бури е в сила за областите Монтана, Враца, Ловеч, Габрово Пазарджик, Пловдив, Кърджали, Смолян.Вятърът ще бъде слаб, до умерен, ориентиран от северозапад.Максималните температури са между 26 и 31 градуса. Нощните температури са в интервала 17-21 градуса.", "date": "2018.07.27", "title": "Топло време и летни бури, 8 области са с жълт код"}
{"url": "https://news.bg/press/borisov-pomiri-patriotite-parlamentat-podkrepi-prezidentskoto-veto-po-privatizatsionniya-zakon-prihvanaha-ruski-samolet-na-rumanskata-granitsa.html", "text": "Трусовете в коалицията на патриотите са сред водещите теми на петъчните вестници.\"Управляващите от ГЕРБ и \"Обединени патриоти\" са се разбрали да не изнасят повече пред медиите конфликтите си и взаимните обвинения в лобизъм, да не гостуват в студиа с нападки един към друг, а да изясняват и решават споровете си в тесен кръг. Това стана ясно от изявленията на лидерите след извънредна двучасова коалиционна среща вчера. До кризисната сбирка се стигна след скандал заради поправки в приватизационния закон, предложени от депутати на \"Атака\" и ВМРО. Текстовете бяха наречени от вицепремиера и председател на НФСБ Валери Симеонов \"спасяването на редник Киро\". Симеонов имаше предвид, че промените ще спестят на собственика на БМФ Кирил Домусчиев плащането на около 58 млн. лв. за неизпълнение на приватизационния договор. В отговор лидерът на \"Атака\" Волен Сидеров контраатакува, че по Нова година Симеонов е лобирал за \"редник Цеко\", имайки предвид банкера Цеко Минев и искането на Симеонов за изменение на концесията на \"Юлен\" в ски зоната над Банско. Вчера премиерът Бойко Борисов съобщи, че страстите са се уталожили и партньорите се разбрали да изработят график за редовни срещи между парламентарните групи и правителството, за да не стигат повече до обвинения през медиите. \"Имаше някои неразбирания между парламентарните групи, главно по законопроекти. Мога да кажа, че по начина, по който се разбрахме да функционира коалицията, това ще бъде избегнато. Разбрахме се да работим и да обсъждаме спорните текстове. Изяснихме мотивите за спорните законопроекти. От тук нататък мисля, че няма да се налага да влизаме в такъв обяснителен режим\", заяви Борисов. Лидерите на \"Атака\" и на ВМРО също обещаха да не правят достояние на журналистите взаимните си обвинения в защита на олигарси...\" - в. \"Сега\".\"Коалицията е стабилна и осъзната.\" Това заяви Борисов след срещата на коалицията, на която присъстваха вицепремиерите Красимир Каракачанов и Валери Симеонов, както и съпредседателят на патриотите Волен Сидеров... Премиерът коментира обвиненията в лобизъм по конкретни законопроекти.\"Изяснихме мотивите за спорните текстове, както и това как ще действаме по ветото, така че оттук насетне няма да се налага да влизаме в такъв обяснителен режим\", заяви Борисов...\" - в. \"Труд\".\"Междуличностните отношения нямат значение. Благодаря на колегите, че загърбиха своето его. Всички признахме за това, което сме сгрешили или не сме били достатъчно организирани, за да поддържаме нормалния диалог между коалиционните партньори, и в голямата и в по-малката коалиция. Те сега са изгладени\", заяви премиерът Борисов пред журналисти след края на срещата, цитиран от \"Фокус\". Според него в управляващата коалиция няма спорна тема, която да не може да се решим с необходимия компромис в интерес на обществото. \"Имаше някои неразбрания между парламентарните групи, главно по законопроекти. Мога да кажа, че по начина, по който се разбирахме да функционира коалицията, това ще бъде избегнато\", допълни той. Изготвен е график за срещи между парламентарните групи и правителството, така че занапред да не се налага \"обяснителен режим\". \"Параметрите, по които държавата работи в момента - финансови и икономически, БВП са най- добрите за всички времена на тази държава\", \"Безработицата е рекордно ниска, инвестициите са в индустрията. Всички програми и еврофондове работят. Имахме изключително успешно европредседателство. От срещата 16+1 произлязоха доста европейски инициативи\", напомни Борисов. Напрежението в патриотичната формация, съставена от три партии, довело до взаимни обвинения в лобизъм, се подклажда както от законодателните инициативите на вицепремиера Валери Симеонов (НФСБ) за борба с шума и с рекламата на хазарта, така и с проектите за промени в законите за приватизацията и за горивата, внесени от депутати от ВМРО и \"Атака\", на които Симеонов рязко се противопостави...\" - в. \"Дневник\".\"До сериозен сблъсък стигнаха днес депутати от Обединените патриоти в сградата на Народното събрание, съобщи бТВ. Валентин Касабов от НФСБ се скарал с лидера на \"Атака\" Волен Сидеров в стаята на парламентарната група. Сидеров обяви, че Касабов го е бутнал. \"Изнервен е. Според мен се държи неадекватно. Вчера говори някакви несъстоятелни неща, че аз не съм председател на групата. Аз съм председател на групата и съм избран от цялата група, включително от него. Ако на него не му харесва, да напусне групата\", каза лидерът на \"Атака\" по адрес на Валентин Касабов. Касабов пък нарече \"измислици\" обвиненията на Сидеров, както и информацията, че ще напусне парламентарната група на Обединените патриоти. На помощ на Волен Сидеров се притече лидерът на \"Воля\" Веселин Марешки. \"Чух, че бият Волен и идвам да го защитя. Няма да допуснем нападатели да го тормозят физически\", каза Марешки. От опозиционните партии коментираха, че Валентин Касабов е бивш боксьор и ако наистина беше ударил Сидеров, последствията щяха да са по-сериозни...\" - в. \"Стандарт\".Вестниците съобщават също, че парламентът подкрепи президентското вето ветото върху промените в приватизационния закон.\"Депутатите подкрепиха ветото на президента върху текстове от Закона за приватизация и следприватизационен контрол, приети от Народното събрание на 18 юли 2018 г. При гласуването на закона в зала 185 депутати бяха против, а двама се въздържаха. С това законът беше върнат за ново гласуване. След това депутатите отмениха оспорените текстове от закона - параграфи 3 и 4. С параграф 3 се ограничаваше срокът на специфични задължения на купувачите по приватизационни договори в рамките на 5 години. С параграф 4 това ново правило щеше да важи и за вече сключени приватизационни договори. В рамките на дебатите по ветото депутати от ГЕРБ, БСП и Обединените патриоти си размениха обвинения за лобизъм и връзки с олигархията. Повдигнат беше и въпросът за отговорността за приватизацията. Румен Гечев от БСП заяви, че оспорените текстове са облагодетелствали не само една фирма и ако не се извадят от закона, на българската държава ще бъдат нанесени загуби в стотици милиони левове. Тук не става въпрос за спасяването на редник Райън, а за спасяването на генерал Борисов, коментира той и допълни, че е правилно решението да се жертва един редник, за да се спаси генерала. А ние от БСП не спасяваме никого, ние заедно с президента защитаваме обществения интерес, коментира още той. Валери Жаблянов от БСП попита управляващото мнозинство дали управлява или е в опозиция и им препоръча да внесат ред в законодателните си инициативи и да не си сменят мнението през половин час. От Обединените патриоти заявиха, че са удовлетворени от ветото на президента...\" - в. \"Стандарт\".\"Председателят на ПГ на ГЕРБ Цветан Цветанов призова да се прекрати дебата, защото всички са на едно мнение - в подкрепа на ветото. Колеги в БСП, направете всичко възможно заедно да намалим напрежението и противопоставянето, обърна се към левицата той. Бъдете спокойни, парламентарното мнозинство е стабилно, имаме четиригодишен хоризонт за това правителство, каза Цветанов и благодари за \"толерантността, която проявяват в немалко от случаите\" ДПС, \"Воля\" и независими депутати. Цветанов заяви, че като се говори за приватизацията, трябва да е ясно, че политическите сили в дясно на залата не са участвали в нея. Тук има хора, които управляваха, когато фалира банковият сектор, посочи той. А по въпроса за лобизма Цветанов даде пример с това, че след като е било ясно, че ще управлява ГЕРБ, служебният кабинет, назначен от президента, е взел решение за инвестиционен разход за самолети. Цветанов призова Гечев да спре да праща емисари към премиера и към финансовия министър, за да бъде избран за представител на България в Черноморска банка за търговия и развитие в Солун. \"Не съм пращал никакви емисари никъде, но разбирам, че някои хора са си изгубили нервите, което ще рече, че моето изказване ви е раздвижило много сериозно\", отговори Гечев. По отношение на банковата система той заяви, че от ГЕРБ са припознали финансовия екип на правителството на Жан Виденов - избрали са за шеф на БНБ зам.-министъра на финансите на правителството на Виденов Димитър Радев, преизбрали са Димитър Костов за шеф на надзора на БНБ, а той е бил министър на финансите в правителството на Виденов. С едната ръка създавате антикорупционни органи, а с другата пишете закони, с които залагате корупцията, заяви лидерът на БСП Корнелия Нинова. Днес вие се сбихте кой за кой олигарх да лобира повече, обърна се тя към Обединените патриоти. Нинова призова депутатите не просто да се поправя грешка след грешка, а да се преосмисли моделът, който е довел до това българите да изчезват, страната да е най-бедната в Европа. Имате август месец, мислете за тази оферта - промяна на модела, а не поправяне на грешките, призова тя...\" - в. \"24 часа\".Вестниците съобщават и за пореден случай на прихващане на руски военен самолет по границите на натовското въздушно пространство.\"Британски изтребители Eurofighter Typhoon са били вдигнати във въздуха, за да съпроводят руски бомбардировач Су-24 над Черно море, предава ТАСС. Руската агенция се позовава на британския вестник The Sun. Изтребителите са излетели от румънската военно-въздушна база Михаил Когълничану (в близост до Констанца). Това станало при сигнал, че руски бомбардировач се приближава до въздушното пространство на НАТО. Според The Sun, британските самолети били управлявани от пилоти от 135-то експедиционно авиокрило на кралските ВВС. Още от април, в румънската авиобаза са настанени 4-ти британски изтребители, които трябва да патрулират въздушното пространство на Източния фланг на НАТО...\" - в. \"Сега\".\"Намиращи се в Румъния самолети \"Тайфун\" на британските кралски военновъздушни сили са били вдигнати днес, за да съпроводят руски военен самолет, прелитащ в близост до въздушното пространство на НАТО в Черно море, съобщиха \"Ройтерс\" и ТАСС. Двата самолета \"Тайфун\" са излетели от румънската база \"Михаил Когълничану\" близо до черноморския град Констанца (на 150 км от Варна), след като получили сигнал, че руски самолет Су-24, намиращ се над акваторията на Черно море, се приближава до границата на въздушното пространство на НАТО. В съобщение на Кралските военновъздушни сили се уточнява, че руският самолет не е навлязъл във въздушното пространство на НАТО и че самолетите \"Тайфун\" са патрулирали в небето известно време като възпиращ фактор, след което са се върнали в базата. През април в базата \"Михаил Когълничану\" пристигнаха четири британски изтребителя, които имат задачата да патрулират въздушното пространство на източния фланг на НАТО, отбелязва ТАСС.\" - в. \"Дневник\".", "date": "2018.07.27", "title": "Борисов помири патриотите, парламентът подкрепи президентското вето по приватизационния закон, прихванаха руски самолет на румънската граница…"}
{"url": "https://news.bg/int-politics/rusiya-se-vrashta-kam-duha-na-gulag.html", "text": "Най-страшното в тази история е това, че тя не е изненада за никого. Преди няколко дни \"Новая газета\" публикува видеозапис на жестокия побой над арестанта Евгений Макаров, извършен от служители в Ярославската изправителна колония. Малко след това заподозрените в побоя бяха задържани и по случая беше образувано дело. А адвокатката на правозащитния фонд \"Обществена поръчка\" Ирина Бирюкова, която е предала видеозаписа на журналистите, е заминала със семейството си в чужбина - заради заплахите, които е започнала да получава.Това не е изключениеГермания и редица други страни, в които историята на Евгений Макаров попадна в медиите, са шокирани. Хората в Русия - ни най-малко. Всъщност побоят над Макаров е нанасен още през 2017 година. Арестантът подава скоро след това жалба срещу мъчителите си, но местната прокуратура упорито отказва да заведе дело - твърди се, че зам.-началникът на затвора има роднински връзки с един от прокурорите. Едва сега публикацията в \"Новая газета\" и подписаната от 50 000 души петиция, в която те настояват за наказание на въпросните служители, накараха властите да действат. Става дума за властите в Москва, т.е. няма да се наложи скандалът да бъде разследван в Ярославъл.Това, че адвокатката Бирюкова бе принудена да се укрие и да поиска прием в програма за защита на свидетели, също не шокира руската публика. Защото случилото се в изправителната колония номер едно в Ярославска област е правило, а не изключение. Ако виновните бъдат наказани (при условие, че делото не бъде прекратено), това ще бъде изключение, а не правило.Духът на ГУЛАГ е живВидеозаписът на жестокия побой, нанесен над затворника Макаров, в който участват десетина служители на колонията, е направен със служебната видеокамера на един от тях. Това ясно показва, че въпросният служител дори не се е опитал да потули следите от случая. Явно защото е бил сигурен, че записът никога няма да излезе извън стените на затвора. Само че записът все пак видя бял свят. Как точно - по обясними причини адвокат Бирюкова не дава обяснения по този въпрос.Този видеозапис повдига завесата над онова, което се върши в наказателната система в цяла Русия. Защото за всеки, който живее в тази страна, е ясно, че това не е извънреден случай, а обичайна практика.Според официалните данни, броят на затворниците в Русия понастоящем е толкова нисък, колкото не е бил от времето, когато е започнало да се води подободна статистика. Става дума за 600 000 затворници - и все пак процентно това е малко повече в сравнение със страните от ЕС и със страните от бившия Съветски съюз. Същевременно издръжката на самите затвори е по-висока, отколкото тази в САЩ. Освен това в наказателната система се шири жестока корупция, вследствие на което условията в затворите са незадоволителни, макар броят на затворниците да намалява. Ето защо непрестанно се закриват стари и се строят нови.Основният проблем не са парите. А този: въпреки че системата на ГУЛАГ е ликвидирана, нейният дух живее и процъфтява. Младежите, издевателствали над Макаров, са наследили от своите предшественици от НКВД презрението към поверения им \"човешки материал\". Попадналият в изправителна колония престава да бъде личност, той става роб, с когото могат да правят каквото си поискат. А ако това не е възможно, то е, както се казва, по \"обективни причини\" - защото натрапчиви правозащитници искат проверка; затворникът се оказва човек с връзки или пък началникът на наказателната институция се бои от скандал, тъй като очаква повишение.Там насилието е нормаНе идеализирам затворниците. Въпросният Макаров излежава присъда за \"умишлено причиняване на тежка телесна повреда\". Само че първо: знаем колко често руските съдилища издават несправедливи присъди. И второ: определеното наказание по принцип би трябвало да способства за превъзпитаването на онзи, който се е оказал зад решетките. По думите на Макаров, служителите се нахвърлили върху него, след като възразил, че подритнали на пода Библията му, между страниците на която пазел писмо от майка си. Ако това отговаря на истината, излиза, че човекът се е застъпил не за имуществото си, а за нещо, което му е ценно - и е заплатил за това с нанесен му побой и чудовищно унижение. За какво превъзпитание може да става дума тук?Милиони бивши и настоящи длъжностни лица в наказателни учреждения изглежда не уважават себе си, а това означава, че и никога няма да могат да уважават истински другите. За тях насилието е норма. Те неизбежно и с редки изключения възприемат безчовечните правила на играта от съветската и постсъветската система.Затвори, подобни на Ярославската изправителна колония номер едно, са неразделна и, уви, органична част от руския живот. И точно затова рейтингът на радио \"Шансон\" още дълги години ще си остане космически висок. Хитовете на Михаил Круг от рода на \"Владимирский централ\" не от едно десетилетие звучат из цяла Русия. И както надзиратели, така и затворници ги приемат за \"своята\" музика.", "date": "2018.07.27", "title": "Русия се връща към духа на ГУЛАГ"}
{"url": "https://news.bg/int-politics/makron-e-protiv-golyamo-targovsko-sporazumenie-sas-sasht-na-segashniya-etap.html", "text": "Президентът на Франция Еманюел Макрон се обяви против преговори за голямо търговско споразумение между САЩ и Европейския съюз, тъй като в момента разговорите протичат в неподходящ контекст, предаде Euronews.По думите на Макрон, Франция и другите страни от ЕС никога не са искали търговска война със САЩ. Той е на мнение, че всеки диалог трябва да се гради върху балансирани отношения, а не върху заплахи.Френският президент смята, че евентуално търговско споразумение трябва да включва селското стопанство, тъй като не бива да бъде нарушен нито един европейски стандарт в сферата на околната среда и на здравеопазването. Европейските институции не може да настояват фермерите в ЕС да работят по нов модел - щадящ околната среда, и същевременно да сключват споразумения със страни, които пренебрегват екологичните норми, коментира Макрон.Часове по-рано председателят на Европейската комисия Жан-Клод Юнкер разговаря с Доналд Тръмп за митата и търговските отношения между Европа и САЩ. Двамата дискутираха и възможността за отпадане на всички мита и други търговски бариери.", "date": "2018.07.27", "title": "Макрон е против голямо търговско споразумение със САЩ на сегашния етап"}
{"url": "https://news.bg/int-politics/prouchvat-dali-tramp-ne-sabotira-razsledvaneto-na-malar.html", "text": "Екипът на спецпрокурора Робърт Мълър анализира публикациите в Туитър на президента Доналд Тръмп, за да установи дали той не се опитва да възпрепятства разследването на руската намеса в американските избори, съобщи в. \"The New York Times\".Според източниците на вестника, подозрения са събудили постинги на Тръмп, в които става дума за главния прокурор Джеф Сешънс и ексшефа на ФБР Джеймс Коми. От екипа на спецпрокурора смятат, че е възможно президентът да се опитва чрез туитовете си да сплашва свидетели и да оказва натиск върху служители на правоохранителните институции с цел разследването да бъде прекратено.По-рано Мълър връчи на президентските адвокати списък с над 40 въпроса и предупреди, че ако Тръмп откаже да отговори, ще му бъде изпратена призовка, с което ще бъде задължен да го направи.Вестникът отбелязва, че Мълър смята да разпита Тръмп и за постингите му в Туитър, както и за други негови публични изявления.", "date": "2018.07.27", "title": "Проучват дали Тръмп не саботира разследването на Мълър"}
{"url": "https://news.bg/world/tazi-vecher-e-nay-prodalzhitelnoto-palno-lunno-zatamnenie-za-veka.html", "text": "Необикновено пълно лунно затъмнение предстои тази вечер - то ще бъде най-продължителното за 21 век, съобщи американската космическа агенция NASA.У нас рядкото небесно явление ще може да се наблюдава в продължение на 1 час и 43 минути. В небето над България затъмнението ще започне в 22:30 ч. и ще продължи до 00:13 ч.По време на затъмнението ще се наблюдава така наречената \"кървава Луна\" - земният спътник ще придобие червеникав оттенък заради рядко наблюдаван оптичен ефект. Когато слънчевите лъчи, преминаващи по допирателната към земната атмосфера, се разсейват и частично достигат лунната повърхност, тя изглежда \"кървава\".Освен това, тази вечер Луната ще бъде в апогей - в най-отдалечената от Земята точка на своята орбита.Пълното затъмнение ще може да се наблюдава от Европа, Африка, Близкия Изток, Азия и Австралия.Всички негови фази - от първата до последната, ще траят около 6 часа.", "date": "2018.07.27", "title": "Тази вечер е най-продължителното пълно лунно затъмнение за века"}
{"url": "https://news.bg/society/dnes-pochitame-svetite-sedmochislenitsi.html", "text": "Днес отдаваме почит на светите Седмочисленици.По традиция на 27 юли е отреден от църквата за ден на просветителите,: св. Климент Охридски, Наум, Ангеларий, Сава, Горазд и светите братя Кирил и Методий.Оценила по достойнство делото им църквата определя ден за общото им почитане, независимо, че в църковния календар за всеки от тях е отреден отделен празник.Известни със своите диспути за християнската вяра и право на всеки народ да използва своя език за прослава на Бога, светите братя успяват да бъдат бляскави победители в борбата с триезичната ерес.Св. Ангеларий умира в българската столица Плиска, в дома на болярина Чеслав, веднага след като пристига от Моравия заедно със св. Климент и св. Наум.За Горазд се смята, че е проповядвал по най-западните предели на Симеонова България, където се намира и гроб на негово име в манастир до албанския град Берат.Името на Сава се свързва и с още едно - Лаврентий. Предполага се, че след като е приел монашество е сменил името си по обичая в Църквата.Св. Наум учредява школа в Плиска, в която с останалите сподвижници полага основите на българската църква, държава и просвета. След историческия църковно-народен събор през 893 г. св. Наум е изпратен на мястото на св. Климент в основания от него своеобразен университет в Охрид, където и умира.Преди да бъде ръкоположен за епископ св. Климент Охридски опростява сложната глаголическа азбука и създава кирилицата, на която пишем и до днес. Книжовната му дейност е неразривно свързана с църковната. Основава множество манастири и църкви, огнища на народна просвета и християнско благочестие. Патронът на Софийския университет умира последен от св. Седмочисленици и датата на неговата кончина е учредена за всеобщото им честване.", "date": "2018.07.27", "title": "Днес почитаме светите Седмочисленици"}
{"url": "https://news.bg/crime/ubiha-zhena-v-blagoevgrad.html", "text": "Жена е убита жестоко в Благоевград, предаде Нова. Престъплението е станало в жилищна сграда в града. Жената е убита тази нощ. Полицията е отцепила района. По непотвърдена информация се издирва мъж, които познава семейството и е криминално проявен - Радослав С. - \"Соколето\".Той е живеел с дъщерята на жертвата, тя е била пребита преди дни, а той се е укрил. Мъжът има и предишни криминални прояви за изнасилвания. Хората твърдят, че семейството е подало сигнал в полицията за побоя.Село Бараково община Кочериново е блокирано от барети. Предполага се, че в къща в селото се укрива издирваният за убийството на 57-годишната жена. Заради издирването на \"Соколето\" е отцепена централната улица на селото и на място се намира спецотряда за задържане, информира БГНЕС.Жертвата е живеела в сградата, където е намерено тялото й в благоевградския квартал \"Струмско\". Престъплението е станало около 1:00 часа, информира bTV. Смъртта е настъпила от кръвозагуба. По информация на bTV жената е държала заведение за бързо хранене. Убийството е извършено вътре във входа на сградата. Жената е влязла и е била застигната от нападателя. Тя се е прибирала от работа. Говорителят на главния прокурор Румяна Арнаудова потвърди, че инцидентът е станал около 1:00 часа. Съседка е открила тялото малко по-късно.Със сигурност знаем, че 57 -годишната жена е умряла от огнестрелна рана. Извършителят е стрелял от упор.Издирва се 40-годишен мъж, срещу когото е подаден сигнал до полицията от дъщерята на жертвата, че противозаконно й е отнета колата и че я е пребил.Нямаме доказателство за авторството на убийството, посочи Арнаудова.По разследването работи Окръжната прокуратура - Благоевград. От там информират, че към момента няма привлечен в качеството на обвиняем по досъдебното производство.", "date": "2018.07.27", "title": "Убиха жена в Благоевград"}
{"url": "https://news.bg/world/zhivot-na-mars-mozhe-bi-tozi-pat-shte-se-poluchi.html", "text": "След откритието, че в района на южния полюс на Марс има подпочвено езеро, шансовете за откриване на живот на Червената планета нараснаха значително, констатира Би Би Си.Соленоводното езеро, с диаметър около 20 километра, е подходяща среда за развитие на микроорганизми.Британската медия напомня историята на научните изследвания в търсене на марсиански живот. Тя започва през 1976 г., когато към Марс е изпратен спътникът на NASA в \"Viking 1\", със задача да вземе първите проби от повърхността на планетата. Продължителните изследвания обаче не установяват следи от живот.През 1984 г. в Антарктика е намерен метеорит от Марс, а след повече от десетилетие учените обявиха, че са открили върху него бактерии. Скоро след това обаче следите изчезнаха.През 2014 г. марсоходът \"Curiosity\" намери следи от метан. Това засили надеждите, че на червената планета има живи организми, тъй като на Земята този газ се отделя предимно от метаболитните процеси при бактериите.Соленото езеро под южната полярна шапка на планетата е поредното основание на учените да смятат, че Марс крие в себе си живот.", "date": "2018.07.27", "title": "Живот на Марс? Може би този път ще се получи…"}
{"url": "https://news.bg/crime/obvinyavat-15-godishniya-namushkal-vrastnik-v-opit-za-umishleno-ubiystvo.html", "text": "Софийски градски съд разследва нападението над намушканото 16-годишно дете в столичния квартал \"Надежда\". Предстои по-късно днес на 15-годишния нападател да бъде повдигнато обвинение за опит за умишлено убийство. Това заяви в ефира на bTV говорителят на главния прокурор Румяна Арнаудова.Все още не знаем какво е съдържанието на този пост в интернет, които е провокирал нападението, посочи Арнаудова. \"Разпитани са съученици на децата. Касае се за пост с неприлична съдържание\", допълни тя.Разследващите са иззели телефона, с който е било записано признанието на нападателя. На записа 15-годишното момче обяснява как е извършил престъплението. Аз отидох пред техния вход, и влязохме в техния вход и там, аз и преди исках да ги бия, обяснява на записа детски глас.Той все още не е обвиняем, акцентира Арнаудова. Предстои да му бъде повдигнато обвинение и в присъствието на майка си и адвокат ще дава обяснения, обясни тя. Няма данни да е употребил наркотици или алкохол, информира говорителят на прокуратурата.Началникът на Клиниката по детска анестезиология и реанимация в \"Пирогов\" д-р Румяна Андонова обясни, че пострадалото момче е претърпяло дълга операция и остава в тежко състояние. техните очаквания са, че детето ще се възстанови. Раните му са били в областта на шията и на корема, посочи тя. Момчето е загубило много кръв.", "date": "2018.07.27", "title": "Обвиняват 15-годишния, намушкал връстник, в опит за умишлено убийство"}
{"url": "https://news.bg/society/manolova-horata-s-uvrezhdaniya-imat-ednakvi-problemi.html", "text": "Проблемите на хората с увреждания са еднакви, те нямат противоречиви интереси. Това заяви националният омбудсман Мая Манолова в ефира на Нова.Много се надявам тези, които играя на тази струна, да спрат, настоя тя.\"Как видите ли майките или една група протестиращи искат да вземат парите на други хора с увреждания. Как едни хора с увреждания искат да вземат парите на други хора с увреждания\", ядоса се Манолова.Хората с увреждания имат солидарност едни към други, посочи тя.По думите й въпросът не е до субсидии, а до подкрепа.\"Законът за личната помощ беше катализаторът - първата стъпка\", обясни Манолова и изтъкна, че за това той е най-важен.Самият министър си призна, че по този проект реформа няма, каза тя.Вчера първо формално после неформално се е дискутирало, информира Манолова и акцентира, че всеки са седнали на една маса в комплекса на слепите.Ние седнахме на една маса, протестиращите майки заедно с лицата на другите протестиращи, допълни тя. Установихме, че те имат абсолютно еднакви искания. Абсолютно еднакви проблеми, категорична е Манолова.В основата на този закон трябва да влезе комплексната оценка, конкретен анализ какви са потребностите на един човек с увреждания. Там да има ясни оказания от каква помощ има нужда този човек, поиска омбудсманът.", "date": "2018.07.27", "title": "Манолова: Хората с увреждания имат еднакви проблеми"}
{"url": "https://news.bg/int-politics/brekzit-es-i-svetovnite-medii.html", "text": "Ключов политически актьор в центъра на дебата за Брекзит несъмнено са медиите. Подобно с избора на Доналд Тръмп за президент, Брекзит се радва на широк световен медиен интерес.Разбирането как се отразява Брекзит в Обединеното кралство, в ЕС и извън него е ключов въпрос за учени в международната политическа комуникация, пише в своя статия д-р Антъни Ридж Нюман за \"Обединеното кралство в променящата се Европа\" (финансирано от Съвета за икономически и социални изследвания (ESRC), базиран в King's College London).По-задълбоченото разбиране за начина, по който Брекзит е представен в международните новини, дава на британските преговарящи визия, как се възприема на Брекзит в чужбина, което на свой ред има потенциала да засили стратегическите решения на правителството на Обединеното кралство в рамките на преговорите.В деня след Референдума през 2016 г. BBC News, цитирани от доста световни издания съобщава резултатите от референдума до голяма степен в очертанията на \"криза\" и ги оприличава с природно бедствие, като думите се съсредоточават върху \"цунами\", \"земетресение\", \"опасност\", \"катастрофа\", \"паника\" \"екзистенциална криза\" и \"Шекспирова трагедия\".В хода на референдума, както в британските, така и в международните медии, съобщенията в новините до голяма степен са били оформени около разказ за криза и страх.Фокусът върху опасността, свързан с резултата от Брекзит, поставя позицията \"напускане\" на преден план, като я изобразява като неизбежна. Това предполага анти-брекзит медийно отклонение, особено в европейските медии.Това показва, че има данни за противоречиви репортажи в някои региони, особено в Южна Европа, в страни като Гърция и Италия, където Референдумът е катализирал дебати за собственото им потенциално излизане от ЕС.Тези констатации са в съответствие с все по-широкото признание, че съществува ясно разделение между нагласите в северните и южните държави-членки.Всъщност, медиите в северноевропейските държави - например Норвегия и Австрия, допринасят за разказа, показващ Брекзит като катастрофа за демокрация.За разлика от това в Южна Европа, например в Гърция, резултатът от референдума е приветстван от някои медии като победа за демокрацията над германската хегемония в Европа.По-широкото международно отразяване, в анализи на медии в Турция, Израел, Канада и Русия, се предполага, че Референдумът и Брекзит са инструмент за дискурс, с който дебатът се фокусира върху местния интерес на местните власти. Например, в случая с Израел, медиите използваха Референдума и Брекзит, за да разсъждават за потенциалните последици от финансова криза.В контекста на Обединеното кралство британските или лондонските медии, за разлика от тези в Шотландия, Уелс и Северна Ирландия, изглежда се фиксират (особено в телевизионните новини), върху вътрешната динамика на Британската консервативна партия, която е исторически разделена по въпроса за европейската интеграция.Това е така и след Референдума, лондонските медии се очертават голяма част от дебата за Брекзит около очевидно продължаващата консервативна гражданска война.Тази констатация подкрепя критиките, произтичащи от Референдума, че някои избиратели не се чувстват достатъчно информирани и с качествена информация, свързана с плюсовете и минусите от напускането или оставането в ЕС.Независимо от опасенията относно дефицитите на кампаниите Leave and Remain, изглежда уместно да се определи всъщност ролята на медиите в дебата за Брекзит.В случаите, в които медиите се съсредоточават върху политическата игра, сензационният характер има по-изразена позиция в публичната сфера. Качествената информация и политики за един важен въпрос, като Брекзит, може да се изгуби или да се разсее в среда от политически игри, в която традиционните медии често могат да се окажат впримчени.Повдигат се допълнителни въпроси за ролята на медиите в демокрацията и дали в случая с референдума, медиите са допринесли или са се отклонили от насърчаването на качествена демокрация.От гледна точка на отразяването и обсъждането на качествена информация за Брекзит, британските медии имат какво да научат от шотландските медии, където е установено, че фокусът върху политическите игри в Консервативната партия е по-слабо разпространен.Шотландските медии по-често се занимават с подробни изявления и анализи на фактическа информация.В този смисъл изглежда правдоподобно да се предполага, че част от британския електорат би могъл да не е достатъчно ограмотен по отношение на ЕС в навечерието на Референдума, особено в Англия и Уелс, където доминират лондонски медии.Вината за липсата на информация до голяма степен е насочена към онези политици, които ръководят кампаниите за Референдума.Важно е да се признае, че медиите играят решаваща роля в демокрацията, но проблеми възникват, когато медиите от двете страни на политическия дебат изоставят или избягват безпристрастността и равновесието. По този начин дебатите могат да станат поляризирани и лишени от факти, които от своя страна могат да влияят на демократичното качество.Интересно е идентифицирането на аномалиите в медиите, които имат потенциал да окажат влияние върху демократичната дейност в контекста на широката публична сфера. Референдумът и Брекзит са уникални случаи, но е добре да се разглеждат като тест за демокрацията във Великобритания и как медиите допринасят или пречат на нейното здраве.", "date": "2018.07.27", "title": "Брекзит, ЕС и световните медии"}
{"url": "https://news.bg/society/maykite-na-detsata-s-uvrezhdaniya-pozhelaha-na-deputatite-priyatno-vakantsuvane.html", "text": "Майките връчиха на депутатите на изпроводяк снимки на децата с увреждания и с разпръснати играчки за плаж им пожелаха \"приятно ваканцуване\".Преди последното заседание на парламента част от депутатите получиха на влизане в парламента снимки на децата с увреждания. \"Зона за сигурност\" и жива верига полицаи изтласка майките в близост до палатката им в градинката пред парламента, а много от депутатите избегнаха личен контакт с родителите на деца с увреждания като влязоха през страничните входове на парламента.Вчера министър Бисер Петков дойде да връчи лично двата варианта на законопроекта за интеграцията на хората с увреждания. Той предвижда финансова подкрепа, която да инкорпорира социалните плащания, които получават хората с увреждания и се обвърже с линията на бедност като по този начин се разчита ежегодното им актуализиране.Относно предложените законопроекти майката на 28-годишно момче със синдром на Даун Венелина Казанджиева заяви: \"не се предлага никаква реформа. Всичко ново е добре познатото старо\".\"Става дума за най-болните и уязвими членове на тази държава. Затуй става дума. Става дума за живот. Тук се наслушах как детето ми е банкомат за пари. Със 127 лв. пенсия. Виждате ги другите деца - те получават по 200 -220 лв.\", заяви Венелина Казанджиева.\"Питам господа политиците - що не седнат да пресметнат за 28 години колко пари спестих на тази държава като не го изоставих, както ме съветваха. За домовете като за моето дете плащат по 1200 - 1300 лв. Какво правят с тях - вие показахте: Ще те докопам, ще те убия, но държавата ги дава\", ядоса се тя. Казанджиева иска депутатите да седнат и да кажат тази жена е спестила на България толкова пари.\"Нека си зададат въпроса тези 14 хиляди може ли системата сега да ги поеме. Същата тази система, която ги убива, ако ги получи, както закона ми дава право - сега да подам документи и да се откажа от него. На всички ни дава право. Какво ще стане със системата? Не искам държавата да ми гледа детето. Искам държавата да ми помогне да живее достойно\", заяви Венелина Казанджиева.", "date": "2018.07.27", "title": "Майките на децата с увреждания пожелаха на депутатите \"приятно ваканцуване\""}
{"url": "https://news.bg/politics/delyan-dobrev-pita-elena-joncheva-sadruzhnik-li-e-na-tsvetan-vasilev.html", "text": "Делян Добрев пита Елена Йончева съдружник ли е на Цветан Василев. Имам един единствен въпрос към Йончева и тя трябва да отговори - съдружник ли е тя на Цветан Василев, имат ли те обща фирма, имали ли са такава и имат ли към момента, настоя Добрев.\"Имам чувството, че Йончева е най-големият специалист по фалшивите новини. Това е мое обосновано предположение\", коментира Добрев.Доста е неадекватно да коментираме фалшиви новини, но явно целта им е точно това\", коментира още той.\"Заведох дело срещу Елена Йончева още преди месеци. То в момента се движи процесуално\", изтъкна Добрев. По думите му има 16 различни случая, в които тя ме е наклеветила, да не кажа набедила.\"Не съм сигурен дали днешното ѝ изказване не е набеждаване, това ще го проверяват юристите. Ще добавя и него като 17-и иск срещу нея\", заяви Добрев.", "date": "2018.07.27", "title": "Делян Добрев пита Елена Йончева съдружник ли е на Цветан Василев"}
{"url": "https://news.bg/int-politics/kongresat-na-sasht-ogranichava-namalyavaneto-na-voyskite-v-yuzhna-koreya.html", "text": "Долната камара на Конгреса на САЩ (Камарата на представителите) прие закон, който ограничава \"значително изтегляне\" на американски военни от Южна Корея, съобщава южнокорейската информационна агенция \"Йонхап\".Конгресът одобри 716 млрд. долара разходи за отбрана през фискалната 2019 г. и заяви, че намаляването на американските военнослужещи е \"въпрос, по който не могат да се водят преговори, тъй като той е свързан с пълното, доказуемо и необратимо ядрено разоръжаване\" на Северна Корея.Според приетия закон намаляването на войските под 22 000 души в Южна Корея изисква разрешението на министъра на отбраната, като такова намаляване трябва да е в национален интерес на САЩ и че то няма да подкопае сигурността на американските съюзници в региона, включително Южна Корея и Япония.", "date": "2018.07.27", "title": "Конгресът на САЩ ограничава намаляването на войските в Южна Корея "}
{"url": "https://news.bg/politics/ninova-privetstva-reshenieto-na-ks-za-istanbulskata-konventsiya.html", "text": "Лидерът на БСП Корнелия Нинова приветства , с което обяви Истанбулската конвенция за противоречаща на основния закон.Нинова е щастлива, че разумът и правото са победили чуждите интереси и послушанието на министър-председателя Бойко Борисов в частта за третия пол в конвенцията.Нинова коментира положителните становища на външния министър Екатерина Захариева и на министъра правосъдието Цецка Цачева. Техните позитивни позиции показвали явната позиция на целия кабинет.\"Поздравявам КС за това решение и всички българи и български институции, които като един застанахме срещу подмяната на българските национални ценности с една чужда на нашето общество и семейство идеология\", подчерта червеният водач.Нинова посочи още, че БСП е била подложена на редица удари от свои и чужди и припомни как от ПЕС заплашиха столетницата да бъде изключена от партията на евролевите.\"Чуждите ни наричаха антиевропейци, националисти, фашисти\", отчете тя.Вътре в червените редици също е имало хора, които са били за подкрепа на конвенцията. Дори омбудсманът и вицепрезидентът също са подкрепили документа.\"Смятам, че това е победа на българския народ в защита на своята идентичност, в защита на националните си и семейни ценности\", категорична бе Корнелия Нинова.Иначе червените са за защита на жертвите на насилие, но защитата трябвало да става с националното законодателство. Тя припомни законодателните изменения на левицата в сферата на защита на жертвите на насилие и увери, че и през следващия сезон партията ще продължи тези инициативи в НС.", "date": "2018.07.27", "title": "Нинова приветства решението на КС за Истанбулската конвенция"}
{"url": "https://news.bg/politics/patriotite-gordi-che-sa-se-vazprotivili-na-istanbulskata-konventsiya.html", "text": "\"С решението на Конституционния съд темата категорично трябва да бъде затворена.\" Това каза пред журналисти в парламента зам.-председателят на ПГ на \"Обединени патриоти\" Искрен Веселинов по повод .\"Именно патриотите бяхме тези, които поставихме въпроса за Истанбулската конвенция. Винаги сме изтъквали, че Истанбулската конвенция е противоконституционна\", заяви Веселинов.\"Не сме се запознали с мотивите, но можем да предположим, че са свързани със семейната институция, която по никакъв начин не може да бъде поставена под въпрос, и с разширяването на дискриминациите, като добавяме нови полове и умотворения на социолози и психолози\", посочи той.\"Не на последно място е традиционното разбиране за пола, залегнало в Конституцията\", допълни Веселинов.По-късно от ВМРО изпратиха прессъобщение по темата, в което воеводите пишат, че \"\"\"\"", "date": "2018.07.27", "title": "Патриотите горди, че са се възпротивили на Истанбулската конвенция"}
{"url": "https://news.bg/politics/gerb-se-saobrazyavat-s-reshenieto-na-ks-za-istanbulskata-konventsiya.html", "text": "Решението на ГЕРБ към онзи момент да сезира Конституционния съд за Истанбулската конвенция беше най-правилно и най-отговорно.Това каза пред журналисти в парламента депутатът от ГЕРБ Александър Иванов по повод .\"Важно е да подчертаем, че ГЕРБ взе най-отговорното решение, когато сезира конституционните съдии да се произнесат в кратък срок. Видяхме какъв е отговорът\", посочи Иванов\"Когато имаме решение на конституционните съдии, на най-висшия орган, който казва дали текст, конвенция или друго, съответства на нашия основен закон, сме длъжни да се съобразим\", заяви Иванов.\"ГЕРБ първи и единствени сезираха Конституционния съд. Ще се съобразим с решението\", каза още той.", "date": "2018.07.27", "title": "ГЕРБ се съобразяват с решението на КС за Истанбулската конвенция"}
{"url": "https://news.bg/int-politics/tramp-se-pohvali-s-nay-silna-ikonomika-na-sasht-ot-13-godini.html", "text": "Търговският дефицит спадна с над 50 млрд. долара, което допринесе с един пункт към брутния вътрешен продукт (БВП). Това обяви президентът на САЩ Доналд Тръмп пред журналисти в Белия дом.Тръмп добави, че всеки пункт от БВП се равнява на 3 трлн. долара и 10 млн. работни места.Американският държавен глава подчерта, че САЩ са на път да постигнат \"най-добрата икономика за последните 13 години\". Тръмп също така изтъкна, че страната може да \"надмине 3 процента ръст тази година\".По-рано Бюрото за икономически анализи обяви, че БВП на САЩ е нараснал с 4,1 процента на годишна база, което е най-много от третото тримесечие на 2014 г. насам.В изказването си за състоянието на икономиката на САЩ американският държавен глава подчерта, че данните за безработицата, особено за малцинствените групи, са достигнали най-ниските равнища от десетилетия, а в някои случаи, като американците от азиатски произход и афроамериканците, най-ниските в историята. Тръмп също така посочи , че безработицата сред жените е най-ниската от 65 години, докато за запасняците този процент е най-нисък през последните 18 години.Позитивната тенденция в икономиката, отбеляза Тръмп, се проявява чрез нарастващите заплати в производството, по-голямото доверие на потребителите и бизнеса и завръщането на големи инвестиции в страната. Като пример президентът изтъкна Apple и заяви, че технологичният гигант планира да инвестира 230 млрд. долара в САЩ, вместо да ги изнесе в други страни.Той също така твърди, че в Америка са били създадени 400 хил. работни места в областта на производството, като в голяма степен това било заради политиката на \"крути мерки срещу злоумишлените търговски практики\" от други страни, имайки предвид политиката на предоговаряне на търговски споразумения или повишаването на митата върху продукти, идващи от страни, с които Америка има търговски дефицит.", "date": "2018.07.27", "title": "Тръмп се похвали с най-силна икономика на САЩ от 13 години"}
{"url": "https://news.bg/disasters/1500-zaginali-migranti-v-sredizemno-more-prez-2018-a.html", "text": "За пета поредна година най-малко 1 500 мигранти са загинали в Средиземно море, като маршрутът между Либия и Италия е най-смъртоносният, отнемайки живота на един човек на всеки преминали 19 души, съобщава Международната организация по миграцията (МОМ), цитирана от \"Ройтерс\".Испания, която изпревари Италия като предпочитана дестинация от мигрантите, регистрира близо 21 000 мигранти досега през тази година, почти колкото през цялата изминала година, уточняват от МОМ. Общо около 55 000 мигранти са се добрали до европейските брегове досега през тази година, като през миналата година са били повече от два пъти повече по това време на годината - 111 753.Италия, чието ново правителство затвори пристанищата си за спасителни кораби, е регистрирала около 18 130 мигранти, пристигнали по море от Либия през тази година, като останалите са отишли в Гърция, Малта и Кипър.\"Въпреки невероятно ниският брой на пристигащите в Италия, смъртните случаи са в пика си от началото на кризата\", изтъкнаха от Международната агенция по миграцията.", "date": "2018.07.27", "title": "1500 загинали мигранти в Средиземно море през 2018-а"}
{"url": "https://news.bg/regions/avtobus-s-mladezhi-katastrofira-na-prohoda-shipka.html", "text": "Пътнически автобус е катастрофирал на прохода Шипка, съобщиха от пресслужабата на МВР.При инцидента няма пострадали хора.Сигналът за катастрофата е подаден малко след 17 часа. По първоначални данни при произшествието са се ударили автобус и товарен автомобил. Движението в участъка не е затруднено. Работата по изясняване на причините за катастрофата продължава.В автобуса са пътували младежи от чужбина, пише \"Фокус\".Групата пътувала за младежката среща на БСП в Казанлък, с която ще се открие традиционният събор на Бузлуджа.", "date": "2018.07.27", "title": "Автобус с младежи катастрофира на прохода Шипка"}
{"url": "https://news.bg/int-politics/britantsite-vse-po-nedovolni-ot-tereza-mey-i-pravitelstvoto-i.html", "text": "Британските избиратели са все по-недоволни от премиера Тереза Мей и нейното правителство.Това показва ново социологическо допитване, като по-малко от една трета от анкетираните са доволни от начина, по който Мей ръководи страната, съобщава \"Ройтерс\".Проучването показва, че само 30 на сто са доволни от нейното лидерство, което е спад в сравнение с юни, когато 35 на сто са били доволни.Рейтингът на правителството на Тереза Мей е дори по-нисък, достигайки 22 процента, в сравнение с 30 процента през юни.Допитването е било проведено сред 1 023 души между 20 и 24 юли.", "date": "2018.07.27", "title": "Британците все по-недоволни от Тереза Мей и правителството ѝ"}
{"url": "https://news.bg/regions/dvama-zaginaha-pri-katastrofa-vav-vratsa.html", "text": "Двама души са загинали при тежка катастрофа във Враца, информира bTV.Инцидентът е станал днес следобед на разклона за квартал \"Бистрец\" в областния град. При произшествието са се сблъскали служебен автомобил на ВиК оператора и мотор.Вследствие на удара на място е починал мъжът, пътуващ до водача на служебната кола. Той е дългогодишен служител на водното дружество.По-късно в болницата във Враца е починал и мотористът, който е на 22-годишна възраст.Водачът на колата също е настанен в болница с тежки травми.Обстоятелствата около инцидента се изясняват. По първоначални данни мотористът се е движил с висока скорост. На мястото на произшествието ограничението на скоростта е 40 км/ч.", "date": "2018.07.27", "title": "Двама загинаха при катастрофа във Враца"}
{"url": "https://news.bg/int-politics/turtsiya-se-izrepchi-na-sasht-ankara-nyama-da-se-ogane-pred-zaplahite-im.html", "text": "Външният министър на Турция Мевлют Чавушоглу е заявил пред държавния секретар на САЩ Майк Помпео в телефонен разговор, че Турция \"няма да се огъне пред заплахите на никого\".Това разкри източник от турското външно ведомство, след като американският президент Доналд Тръмп заплаши да наложи санкции на Анкара.Чавушоглу също така е изтъкнал пред Помпео, че принципите на правовата държава важат за всички без изключение, включително за САЩ.Тръмп заплаши с \"големи санкции\" срещу Турция, ако не освободи американски пастор, който е съден по обвинения в тероризъм. Коментарът предизвика гневни реакции от страна на Анкара и засили напрежението между двете съюзнички в НАТО.", "date": "2018.07.27", "title": "Турция се \"изрепчи\" на САЩ, Анкара няма да се огъне пред заплахите им"}
{"url": "https://news.bg/bulgaria/tsvetanov-reshenieto-na-ks-slaga-tochka-po-debata-za-konventsiyata.html", "text": " Това заяви зам.-председателят на ГЕРБ Цветан Цветанов в предаването \"Панорама\" по БНТ.Припомняме, че днес с 8:4 гласа съдиите приеха, че документът противоречи на Конституцията ни. Конвенцията дълбоко раздели обществото на привърженици и противници. Цветанов коментира и други актуални политически въпроси, сред които състоянието на коалицията. , обяви той. Не бе подмината и трагедията с чумата по животните и принудителната евтаназия на стадата.", "date": "2018.07.27", "title": "Цветанов: Решението на КС слага точка по дебата за Конвенцията "}
{"url": "https://news.bg/world/gorski-pozhari-v-kaliforniya-vzeha-zhertvi.html", "text": "Най-малко двама души са загинали при горски пожари в американския щат Калифорния, предадоха световните информационни агенции. Жертвите са пожарникари, изпратени да се борят със стихията. Тежко засегнат е окръг Ривърсайд. Съобщава се за нанесени големи материални щети. Разрушени са стотици сгради. Хиляди местни жители са били евакуирани. Предполага се умишлен палеж. Високите температури подпомагат разрастването на пожарите. ", "date": "2018.07.27", "title": "Горски пожари в Калифорния взеха жертви "}
{"url": "https://news.bg/world/germaniya-obvini-ruski-hakeri-za-ataki-sreshtu-medii.html", "text": "Германия обвини руски хакери за атаки срещу медии, предаде \"Дойче веле\". Изданието цитира Der Spiegel.Според разследващи, руска хакерска групировка, известна като \"Пясъчен червей\", е атакувала каналите ZDF и WDR.Все още не са изяснени мотивите, както и дали е открадната поверителна информация.  ZDF призна за 10 засегнати компютри, докато WDR за момента не разкрива какви са щетите от съображения за сигурност. Групировката преди е атакувала НАТО, западни телекоми и украински енергийни доставчици. ", "date": "2018.07.27", "title": "Германия обвини руски хакери за атаки срещу медии"}
