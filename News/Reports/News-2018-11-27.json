{"url": "https://news.bg/world/sasht-predstavyat-sledvashtata-godina-mirniya-si-plan-za-blizkiya-iztok.html", "text": "САЩ ще представят следващата годишна мирния си план за Близкия изток. Очаква се президентът Доналд Тръмп да направи това в началото на 2019 година. Това съобщи израелският представител в ООН Дани Данон пред журналисти. По думите му, планът вече е готов и той е получил уверения от администрацията на Тръмп, че предстои представянето му пред ООН. Обсъждат се детайли кога точно да се случи това.  Това ще бъде съгласувано с Израел. Самият Данон все още не е информиран за подробности, включително и дали се предвиждат две независими държави, както бе обсъждано. Той обаче счита 2019 година като идеална за разкриването на дългоочаквания мирен план. През следващата година ще се проведат изборите в Израел. От палестинска страна по-рано обявиха, че не очакват обявяването на плана да се случи скоро. Вероятно те ще блокират плана, тъй като отношенията със САЩ при настоящия им президент .  за израелска столица ядоса мюсюлманите в цял свят, като не получи и одобрението на ЕС, а палестинците бяха разгневени и  Те вече предупредиха САЩ, че губят традиционната си посредническа роля при решаването на конфликта. Очаква се Вашингтон да потърси одобрението на Саудитска Арабия, Египет и Йордания. ", "date": "2018.11.27", "title": "САЩ представят следващата година мирния си план за Близкия изток "}
{"url": "https://news.bg/world/estoniya-ruskata-ataka-predstavlyava-voyna-v-evropa.html", "text": "Президентът на Естония Керсти Калюлайд заяви, че руската атака срещу украинските военни кораби представлява \"война в Европа\", информира АП.Калюлайд смята, че това \"няма и не може да бъде приемано никога повече като нещо обичайно\".Тя призова международната общност \"да осъди руската агресия ясно, колективно и незабавно и да поиска прекратяване на агресията\".\"Мълчаливото признание означава де факто признаване на окупирания Кримски полуостров\", подчерта Калюлайд и добави, че Украйна \"води война от 2014 г.\".", "date": "2018.11.27", "title": "Естония: Руската атака представлява война в Европа"}
{"url": "https://news.bg/world/kosovo-kam-sasht-po-skoro-pravitelstvoto-pada-otkolkoto-novite-mita.html", "text": "По-скоро правителството ще падне, отколкото новите мита. Това заяви Авни Арифи, съветник на косовския премиер Рамуш Харадинай и основен преговарящ със Сърбия за уебсайта Lajmi, цитиран от B92.По-рано Държавният департамент на САЩ съобщи, че президентът Хашим Тачи се е срещнал във Вашингтон с американския държавен секретар Майк Помпео. Двамата са обсъдили и новите драстични мерки, които Прищина наложи върху вноса на стоки от Сърбия и Босна и Херцеговина. Помпео е настоял решението да бъде отменено и да се работи със съседските държави за деескалация на напрежението в региона. Междувременно, стотици косовски сърби протестираха в Митровица срещу въвеждането на митата. Според тях, това ще навреди на региона. Те скандираха \"Срам\" и \"Спрете насилието в Прищина\". Припомняме, че миналата седмица Косово увеличи със 100% митата на стоки от Сърбия и Босна и Херцеговина. На вносните стоки задължително вече ще пише и \"Предназначено за продажба в Косово\". Целта на новите мерки е да се подпомогне вътрешното производство и да се защитят интересите на страната. Те са следваща стъпка след въведени по-рано по-ниски мита.Косово вече наложи 10% мита върху стоките от тези държави с подобни аргументи, а миналата година - специални такси от 40 евро за тон брашно.Очаквано, засегнатите държави обвиниха Косово в започване на търговска война и нарушение на Централноевропейско споразумение за свободна търговия (ЦЕФТА). В състава на ЦЕФТА влизат Албания, Босна и Херцеговина, Македония, Молдова, Сърбия и Черна гора. Европейският съюз също взе отношение по темата и призова Прищина незабавно да отмени решението си. Това се казва в изявление на шефа на външната политика на Съюза Федерика Могерини.", "date": "2018.11.27", "title": "Косово към САЩ: По-скоро правителството пада, отколкото новите мита"}
{"url": "https://news.bg/politics/prezidentat-zvani-na-voenniya-ministar-za-pontonen-most-za-cherven-bryag.html", "text": "Президентът Румен Радев разговаря по телефона с военния министър Красимир Каракачанов за бързото възстановяване на транспортните връзки между Червен бряг и Чомаковци, съобщиха от администрацията на държавния глава.Повод за разговора са постъпили сигнали в президентската институция от местните власти и граждани за разрушен мост между Червен бряг и Чомаковци над река Искър.Министър Каракачанов подчерта, че от Министерството на отбраната ще предоставят понтонен мост за възстановяване на транспортните връзки между Червен бряг и Чомаковци.Разрушените транспортни връзки затрудняват транспорта, медицинското обслужване и снабдяването с лекарства на хиляди граждани от шест населени места в Община Червен бряг.Жителите на Чомаковци настояват за изграждането на временен мост, който да разреши техните проблеми.", "date": "2018.11.27", "title": "Президентът звъни на военния министър за понтонен мост за Червен бряг"}
{"url": "https://news.bg/regions/fleytistat-georgi-spasov-praznuva-rozhden-den-na-stsenata.html", "text": "На 27 ноември изтъкнатият български флейтист и преподавател Георги Спасов ще отбележи своята 70-а годишнина с концерт в камерна зала \"България\".Най-добрите български флейтисти - ученици на професора, ще излязат на сцената с него, за да представят емблематични флейтови ансамбли от Дебюси, Кюркчийски, Марин Вълчанов, Румен Бояджиев-син и други. Освен солови и дуетни изпълнения на сцената ще прозвучат изпълнения и на пет и повече флейти.Специален гост на концерта ще бъде един от най-изтъкнатите европейски флейтисти - Бертен Д\" Оландер от Белгия, а на рояла ще седне Татяна Божко.Проф. Георги Спасов е един от знаковите български флейтисти, преподавател и създател на модерната флейтова школа у нас. Изнесъл десетки майсторски класове и обучил стотици ученици и студенти у нас и в много страни по света. 40 години е първи флейтист на Софийската филхармония. 53-годишната му творческа дейност е увенчана с концерти по цял свят и с най-престижните награди на най-големите флейтови конкурси. Преподавател с 45-годишен стаж в Национална музикална академия \"Проф. Панчо Владигеров\" и Национално музикално училище \"Любомир Пипков\" гр. София.Билети за концерта са налични на касата на зала \"България\" и в Ипей.", "date": "2018.11.27", "title": "Флeйтистът Георги Спасов празнува рожден ден на сцената"}
{"url": "https://news.bg/world/belgrad-ochakva-srabskiyat-uchastak-na-turski-potok-da-bade-zavarshen-do-2020-g.html", "text": "Сърбия се подготвя да изгради участъка на \"Турски поток\". Това заяви генералният директор на \"Сърбиягаз\" Душан Баятович пред Prva TV.Според генералния секретар планът за изграждането на участъка на \"Турски поток\" в Сърбия трябва да бъде осъществен през 2020 г.Той отбеляза, че сръбската енергийна агенция вече е поискала разрешение за изграждане на участъка от газопровода в Сърбия и че този проект сега е пред Секретариата на Енергийната общност, който има 60 дни да вземе решение.По думите му всичко е в съответствие с европейските правила.\"Всичко е готово за изграждането на тръбата\", подчерта Баятович.Интервюиращият отбеляза, че \"всичко е било готово при изграждането на \"Южен поток\", но в крайна сметка проектът се провали\", Баятович отговори, че сега има \"огромна разлика\".\"\", увери той.Баятович добави, че има още една \"голяма разлика\" в сравнение с \"Южен поток\": първата тръба на \"Турски поток\" през Черно море вече е положена, докато втората тръба, която трябва да пренася газ от турското крайбрежие до Словакия или Австрия през България, Сърбия и Унгария, наполовина е положена в Черно море.", "date": "2018.11.27", "title": "Белград очаква сръбският участък на „Турски поток” да бъде завършен до 2020 г. "}
{"url": "https://news.bg/bulgaria/dzhambazki-zasechen-na-letishte-sofiya-s-orazhie.html", "text": "Евродепутатът Ангел Джамбазки е бил засечен на Летище София с личното си оръжие. Случаят е от 19 ноември, предаде \"Нова\".Уточнява се, че става въпрос за законно притежаван пистолет. Според самия Джамбазки, той е забравил да го извади от багажа си и скенерът го е засякъл.\".\", разказа той. На място пристига \"Гранична полиция\" и по протокол пистолетът остава на съхранение. Няколко дни по-късно оръжието е било върнато на собственика при пристигането му у нас. коментира случилото се министърът на отбраната Красимир Каракачанов.Припомняме, че преди дни Джамбазки предизвика скандал с изказването си, че \"всички от БСП са за разстрел\", за които след това отказа да се извини и обяви, че не съжалява., изтъкна тогава Джамбазки.", "date": "2018.11.27", "title": "Джамбазки засечен на Летище София с оръжие "}
{"url": "https://news.bg/regions/detski-nauchen-tsentar-s-planetarium-izgrazhdat-na-morska-gara-burgas.html", "text": "Детски научен център с планетариум изграждат на Морска гара Бургас.Започна изпълнение на проект за създаване на детски научен център с планетариум. За него Община Бургас е получила външно финансиране от компанията \"Шел\". Центърът ще бъде разположен на първия и втория етаж в сградата на Морска гара. В непосредствена близост ще се намира и планетариумът.Той ще е с 8-метров купол и чрез 2D и 3D визуализации ще показва космоса.Там децата ще получават знания в сферата на точните науки като астрономия и физика.В изпълнението на проекта са ангажирани Община Бургас, Пристанище Бургас, Държавно предприятие \"Пристанищна инфраструктура\", както и Министерството на транспорта и Министерството на енергетиката.Концепцията за детския научен център изготвя екипа на \"Музейко\" и ще включва няколко зони с интерактивно оборудване в три направления - иновации, енергия и откривателство.В зоната за иновации екипът предвижда създаването на четири интерактивни инсталации, проследяващи развитието на човечеството, благодарение способността на хората да изобретяват и да намират различни приложения на съществуващите в природата материали и ресурси;Шест интерактивни инсталации ще представят нагледно пред децата различни варианти за произвеждане на енергия и нейните форми, както и възобновяемите енергийни източници, тяхното приложение и употреба.Пет инсталации в зоната за откривателство ще поставят акцент върху възможностите за развитие на човечеството в описаните сфери чрез откриването на нови пособия, напредването на технологиите и по какъв начин те ще повлияят на нашето бъдеще.Детският център, освен като място за игри, ще подпомага в експериментална среда образованието на малчуганите.Инженерните и природните науки произвеждат все по-търсени специалисти в световен мащаб, каквито у нас не достигат, категорични са от Община Бургас. Основна цел на научния център е те да станат по-привлекателни и разбираеми, за да може някой ден част от децата да се реализират в професии, свързани с научна и изследователска дейност.Очаква се със специфичната си форма планетариумът да се превърне в една от емблематичните забележителности в Бургас.\"Важно измерение на новия проект е неговият туристически потенциал\", подчерта кметът Димитър Николов. Според него детският научен център с планетариум ще е място, което с удоволствие ще посещават и деца от други български градове, както и техните родители.", "date": "2018.11.27", "title": "Детски научен център с планетариум изграждат на Морска гара Бургас"}
{"url": "https://news.bg/bulgaria/shengen-satrudnichestvoto-i-turizma-obsadiha-duda-i-karayancheva.html", "text": "Присъединяването на България към Шенген, двустранните контакти, туризмът, както и актуалните проблеми на ЕС бяха сред темите, които обсъдиха по време на срещата си днес председателят на Народното събрание Цвета Караянчева изрази благодарност на полския президент Анджей Дуда.Припомняме, че гостът е на посещение в България по покана на президента Румен Радев, с когото вече проведе среща днес. заяви Цвета Караянчева по време на срещата.Това съобщиха от пресцентъра на Народното събрание. Парламентарните контакти са важен елемент за развитието на двустранните отношения, подчерта Караянчева. Тя отбеляза, че парламентаристите от групите за приятелство между двете страни са изключително активни и ангажирани да работят за задълбочаване на сътрудничеството между България и Полша., посочи тя. По думите й това е предпоставка за още по-тясно и резултатно взаимодействие, което може да допринесе за по-добро разбиране на националните позиции и защита на сходни интереси на двете страни. също подчерта полският президент. , отбеляза той.България и Полша споделят сходни мнения за ролята на Кохезионната политика и Общата селскостопанска политика, които са доказали своята добавена стойност и са от ключово значение за целия ЕС като важен инструмент за растеж, конкурентоспособност и създаване на работни места. Обща цел на двете страни е запазването на поне досегашното им ниво на финансиране, като покажем единство и изпратим силен сигнал за важността от запазването на традиционните политики на ЕС в политическия фокус на следващата многогодишна финансова рамка, стана ясно на срещата.Дуда посочи също така, че България е все по-ценена като туристическа дестинация от полските граждани и през последните години има увеличение на полските туристи.България предлага много добри условия за туризъм и целта ни е да стане целогодишна туристическа дестинация, подчерта Цвета Караянчева.Сред сферите, в които двустранните отношения могат да бъдат развивани, са още културата и образованието.", "date": "2018.11.27", "title": "Шенген, сътрудничеството и туризма обсъдиха Дуда и Караянчева "}
{"url": "https://news.bg/crime/vinovni-no-bez-otgovornost-sa-podsadimite-za-padnaliya-asansyor-v-maychin-dom.html", "text": "Всички подсъдими за падналия асансьор в \"Майчин дом\" са признати за виновни, но няма да лежат в затвора. На тях им е наложена им административна санкция по 3 000 на всеки, но са освободени от наказателна отговорност по член 78а от НК.Оправдателна присъда за инцидента през 2010 г. поискаха адвокатите по време на днешното съдебно заседание в Софийския районен съд, съобщиха от съда.Подсъдимите за инцидента са Виктор Златков, изпълнителен директор на Майчин дом, Николай Костевски от ръководството на болницата, Галин Стоянов от Държавната агенция за метрологичен и технически надзор и Красимир Паунов, собственик на фирмата, която е отговаряла за поддръжката на падналия асансьор.Делото се точи вече осем години и е отлагано над 20 пъти.Защитата обясни, че подсъдимите по делото са абсолютно невинни. Делото е изяснено изцяло и във всички му аспекти.Подсъдимите нямат вина за настъпилото произшествие, защото с приетата от съда на 31 март 2017 г. експертиза не би могла да се направи еднозначен извод за причините за асансьорната авария. Експертизата не би могла да ангажира каквато и да било наказателна отговорност по обвиненията, за които са предадени на съд, констатираха адвокатите.Припомняме, с решение от 1 декември 2015 г. Върховният касационен съд (ВКС) п- на Камелия Камбурова.Върховните съдии оставиха в сила решението на Софийския апелативен съд, което постановява на пострадалата Камелия Камбурова да бъдат изплатени 75 000 лв. обезщетение за неимуществени вреди.Това е първото от серията дела срещу СБАЛАГ \"Майчин дом\" с влязла в сила присъда.Случаят е от , докато се движи от седмия към първия етаж. Сред пострадалите бяха 8 бременни жени, акушерка и мъж.След инцидента бе назначена петорна експертиза. Първоначално за обвиняемите бе определена само глоба.На 19 декември 2014 г. стана ясно, че пострадалата при падането на асансьор в \"Майчин дом\" Лидия Димитрова е осъдила болничното заведение за 90 000 лева.През 2015 г. бяха образувани шест нови дела по случая.", "date": "2018.11.27", "title": "Виновни, но без отговорност са подсъдимите за падналия асансьор в \"Майчин дом\""}
{"url": "https://news.bg/world/v-zadarzhanite-ukrainski-korabi-imalo-orazhiya.html", "text": "Федералната служба за безопасност (ФСБ) на Русия обяви в съобщение, че в иззетите украински кораби в Керченския проток е имало оръжия, информират руски медии.ФСБ подчертава, че оръжията са иззети при претърсване на корабите. Открити са гранати, гранатомети, картечници, автомати и голямо количество боеприпаси. Допълва се, че руското разузнаване също е открило документи, които \"съдържат директни заповеди да се направи тайно преминаване от Одеса до Бердянск през Керченския проток\".В понеделник руската служба задържа 24-ма украински моряци и три кораба, опитали се да достигнат до пристанището в Мариупол през протока. Те са обвинени в нарушаване на държавните граници на Русия.НАТО, ЕС и Германия осъдиха действията на Москва.Руският лидер  от решението на Киев да въведе", "date": "2018.11.27", "title": "В задържаните украински кораби имало оръжия"}
{"url": "https://news.bg/bulgaria/nyama-da-se-povishava-zdravnata-vnoska-prez-2019-g.html", "text": "Няма да се повишава здравната вноска през 2019 г.Това реши парламентът, приемайки на второ четене бюджета на НЗОК за 2019 след 8-часови дебати. Работното време на депутатите бе удължено до до приемането на бюджетите на НЗОК и ДОО. Очаквано, дебатите бяха разгорещени.  От БСП заявиха, че ще внесат бюджета в Конституционния съд. 490 млн. лева повече отпуска държавата в бюджета за 2019 година, в сравнение с 2018 година. За следващата година приходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година.2,5 млрд. лева отпуска държавата за медицински дейности. От тях за първична извънболнична медицинска помощ 225 млн. лева; за специализирана извънболнична медицинска помощ малко над 250 млн. лева; за медико-диагностична дейност се дават 90 млн. лева; за болнична медицинска помощ средствата са 2 млрд. лева; 167 млн. лева са парите за дентални дейности, а 1,2 млрд. лева за лекарства и медицински изделия.Около 1,5 млн. здравноосигурени лица ще получават лекарства, заплащани напълно или частично от НЗОК за домашно лечение. Ще се заплащат лекарствени продукти на над 33 хил. здравноосигурени лица за лечение на злокачествени заболявания в условията на болнична медицинска помощ.Депутатите приеха още Касата да заплаща за медицинските изделия, предназначени за домашно лечение, за медицинските изделия, прилагани в болничната медицинска помощ, и за медицинските изделия, помощните средства, приспособленията и съоръженията за хората с увреждания.Създава се Национална здравно-информационна система, която да се администрира и поддържа от Министерството на здравеопазването. Тя ще включва още и всички регистри, информационни бази от данни и системи, които се водят от Министерството на здравеопазването и неговите второстепенни разпоредители с бюджет, от лечебни и здравни заведения, от НЗОК и от застрахователните дружества.Право на безвъзмезден достъп до Националната здравно-информационна система имат всички граждани - до своя електронен запис, както и застрахователните дружества, лечебните и здравните заведения и НЗОК.Здравният министър Кирил Ананиев обеща по-качествено лечение на българските граждани и повече прозрачност в плащанията в здравната система.", "date": "2018.11.27", "title": "Няма да се повишава здравната вноска през 2019 г. "}
{"url": "https://news.bg/world/rusiya-podgotvya-mashtabni-voenni-ucheniya-v-kerchenskiya-protok.html", "text": "Русия се подготвя да проведе мащабни военни учения в Керченския проток, където ескалира напрежението между Москва и Киев, информират руски медии.Ученията ще са с фокус подобряване на бойната готовност и ефективност на руската армия в случай на допълнително ескалиране на напрежението между двете държави.По-рано днес съдът в Симферопол остави в ареста 12 от 24-те задържани украински моряци за два месеца заради нарушаване на държавните граници на Русия.В понеделник Русия задържа 24-ма украински моряци и три кораба, опитали се да достигнат до пристанището в Мариупол през протока. НАТО, ЕС и Германия осъдиха действията на Москва.Руският лидер  от решението на Киев да въведе", "date": "2018.11.27", "title": "Русия подготвя мащабни военни учения в Керченския проток"}
{"url": "https://news.bg/world/uikiliyks-oproverga-za-sreshti-mezhdu-asandzh-i-manafort.html", "text": "\"Уикилийкс\" отхвърли По-рано днес британското издание \"Гардиън\" писа, че бившият мениджър на предизборната кампания на президента на САЩ Доналд Тръмп няколко пъти се е срещал с Асандж.\"Помним този ден, когато \"Гардиън\" разреши поредица от измислици, които тотално унищожиха репутацията на вестника\", написа организацията в \"Туитър\". Тя отбеляза, че се обзалага с вестника на един милион долара, че Манафорт никога не се е срещал с Асандж.Според разпространената информация те са се срещнали най-малки три пъти в еквадорското посолство в Лондон.", "date": "2018.11.27", "title": "„Уикилийкс” опроверга за срещи между Асандж и Манафорт"}
{"url": "https://news.bg/weather/tsyalata-strana-v-oranzhevo-i-zhalto-zaradi-snyag-i-silen-vyatar-v-sryada.html", "text": "Оранжев и жълт кодове за валежи от сняг и силен вятър са обявени за сряда, съобщават от НИМХ. Оранжевият код е в сила за областите Бургас, Варна, Добрич, Търговище и Шумен. През нощта ще завали дъжд, който през деня във вътрешността на областта ще премине в сняг. До полунощ ще се образува неравномерна снежна покривка. На места тя ще достига до 30 сантиметра.Ще се усили североизточният вятър до 20-25 м/с и ще има виелици и навявания. Очаква се вълнението на морето да достигне 4-5 бала. Максималните температури ще са от 0 до 12 градуса. В четвъртък снеговалежите ще продължат, като по-интензивни ще са в Южна България. Атмосферното налягане е по-ниско от средното за месеца. От МВР и АПИ предупредиха шофьори и пешеходци да бъдат внимателни на пътя заради застудяването и предстоящите валежи. ", "date": "2018.11.27", "title": "Цялата страна в оранжево и жълто заради сняг и силен вятър в сряда "}
{"url": "https://news.bg/world/tramp-ne-izklyuchva-pomilvane-na-manafort.html", "text": "Американският президент Доналд Тръмп не изключва помилване на бившия мениджър на предизборната му кампания Пол Манафорт. Това обяви адвокатът на държавния глава Рудолф Джулиани, съобщиха световните информационни агенции. Това все още може да се случи, дори и ако Манафорт наистина се е срещал със създателя на \"Уикилийкс\" Джулиан Асандж, каквито информации се появиха в медиите. Джулиани отговори отрицателно на въпроса дали Тръмп знае за контакти между двамата.  заяви Джулиани. Вчера стана ясно, че , с което е нарушил сделката със следствието за признаване на вината му.Припомняме, че през септември Манафорт се съгласи да сътрудничи на Мълър при разследването на руската намеса в американските президентски избори през 2016 г. Наред с това  по две обвинения в престъпен заговор срещу САЩ и възпрепятстване на правосъдието.Междувременно, от \"Уикилийкс\" отхвърли Според разпространената информация те са се срещнали най-малки три пъти в еквадорското посолство в Лондон през 2013 г., 2015 г. и пролетта на 2016 година.", "date": "2018.11.27", "title": "Тръмп не изключва помилване на Манафорт "}
{"url": "https://news.bg/world/unitsef-milioni-detsa-ot-blizkiya-iztok-i-afrika-sa-zaplasheni-ot-zimata.html", "text": "Милиони деца от Близкия изток и Северна Африка са заплашени от зимата. За това предупреди УНИЦЕФ.За това предупреди регионалният директор на агенцията за Близкия изток и Северна Африка Герт Капелаере, цитиран от АФП. След войните и принудителните изселвания на милиони бежанци, идват и последиците като лоши условия на живот и безработица.  Много семейства от регионите не могат да отопляват жилищата си през студените месеци и това се отразява особено мъчително на децата им. Рискове за здравето на подрастващите са също така недохранването и лошото здравеопазване. Организацията има нужда от 33 млн. долара, които да се използват за подсигуряване на децата в риск. Най-малко 1,3 млн. деца от Ирак, Сирия, Ливан, Турция и Египет трябва да получат топли дрехи, чиста вода и лекарства, според плановете на УНИЦЕФ. ", "date": "2018.11.27", "title": "УНИЦЕФ: Милиони деца от Близкия изток и Африка са заплашени от зимата "}
{"url": "https://news.bg/regions/pelikanite-se-zavarnaha-v-burgaskoto-ezero.html", "text": "Над 2000 кубични метра тинести почви и почти толкова блатна растителност бяха извадени от канала, който свързва езерото Вая с Черно море.Преди дни Областна администрация Бургас приключи първата част от почистването на съоръжението, което над 20 години създава редица проблеми на местните. Периодични наводнения, щети за хиляди левове върху складови помещения и инфраструктура, затрудняване на движението по главната пътна артерия в посока Созопол и предпоставки за транспортни произшествия са сред проблемите, които бяха разрешени след мащабното почистване.Областният управител Вълчо Чолаков вече е получил положителна обратна връзка от собствениците на складове около канала.По думите на работещите в тази част на града ефектът от почистването е огромен, защото проводимостта на съоръжението е значително подобрена.Ефект има и върху околната среда. Във Вая отново могат да се видят пеликани, които от години не са обитавали езерото. След направено изследване е установено, че показателите на водата са цялостно подобрени. Очаква се това да се отрази благоприятно върху разнообразието на флората и фауната във водоема.Почистването на езерото е проект от голям мащаб, който се извършва с европейско финансиране.По думи на Вълчо Чолаков казусът с канала Вая е заплетен от близо 20 години. Той заяви, че почистването му е негово лично предизвикателство и изрази увереността си, че след като бъде реализиран и вторият етап на почистването, казусът \"Вая\" ще е окончателно затворена страница.За по-малко от година първите 375 от общо 636 метра от Вая вече са почистени. От дъното на канала са премахнати бетонови фундаменти, битова техника, автомобилни гуми, метални отпадъци, камъни и други. Наложило се е почистващата фирма да измести и кабели извън обсега на канала.Работниците на почистващата фирма се натъкват дори на нерегламентирано сметище с всякакви битови отпадъци - консерви, кутии от бои и масла, гуми, тенекии от сирене и други.За втория етап на почистването са необходими 358 213 лева. Екипът на областния управител Вълчо Чолаков вече е кандидатствал с проект. Предвижда се с европейско финансиране да се почистят новооткритото сметище и останалите 261 метра от канала, както и да се доизгради пътят за обслужване и поддръжка на съоръжението.", "date": "2018.11.27", "title": "Пеликаните се завърнаха в Бургаското езеро"}
{"url": "https://news.bg/int-politics/ukazat-na-poroshenko-za-voennoto-polozhenie-bil-sgreshen.html", "text": "Украинският вицепремиер по въпросите на европейската и евроатлантическата интеграция Иван Климпуш-Цинцадзе уточни грешката, допусната при публикуването на президентския указ за въвеждане на военно положение, съобщи МК.ру.Както по-рано бе съобщено, на 27 ноември във вестник \"Урядовый курьер\" е напечатан втори указ от Петро Порошенко за военното положение, според което срокът за налагане на военен режим е 60 денонощия, вместо планираните 30.Климпуш-Цинцадзе заяви, че отговорниците за публикуването на неправилния указ ще бъдат подведени към дисциплинарна отговорност.\"Указът ще бъде изцяло отменен\", написа Климпуш-Цинцадзе в социалната мрежа.По думите й, в новия брой на правителствения вестник от 28 ноември ще бъде публикуван правилният указ на президента.В текста на указа, публикуван на 27 ноември, се казва, че той влиза в сила от момента на публикуване. Съответно, отчитайки заявленията на вицепремиера за отмяна на документа, сега в Украйна няма военно положение.", "date": "2018.11.27", "title": "Указът на Порошенко за военното положение бил сгрешен"}
{"url": "https://news.bg/world/v-epohata-metoo-teolozi-feministki-izdadoha-variant-na-bibliyata-no-za-zheni.html", "text": "Група феминистки теолози протестанти обединяват усилията си, за да изготвят \"Библия за жените\", тъй като им е \"омръзнало да гледат как светите текстове\" са използвани за оправдание на подчинението на жените, съобщава \"ДейлиСтар\".Тъй като движението #MeToo продължава да показва сексуалното насилие в различни култури и индустрии, някои християнски учени призовават за преценка на библейските интерпретации, като считат, че те са укрепили негативните образи за жените.Жените, които са познати от преводите и тълкуванията на библейски текстове, са слуги, проститутки или светици, които се вижда как танцуват за цар или да коленичат, за да целуват краката на Исус, обясняват те.Но докато много феминисти призоват Библията, християнството и религията да бъдат отхвърлени, една група теолози настояват, че ако се тълкува правилно, книга може да бъде инструмент за насърчаване на еманципацията на жените.\"Феминистките ценности и четенето на Библията не са несъвместими\", настоява Лориан Савой, един от двамата професори по теология в Женева, подготвили \"Библията за жени\" - Une Bible des Femmes, публикувана през октомври. Идеята се появява след като тя и нейната колега Елизабет Парментие забелязват колко малко хора знаят или разбират библейските текстове.\"Много хора смятат, че са напълно остарели, без да имат отношение към днешните ценности за равенството\", коментира 33-годишната Савой. В опит да се противопоставят на такива понятия, Савой и 57-годишната Парментие, обединяват усилията си с 18 други жени теолози от редица държави и християнски деноминации.Учените създават колекция от текстове, оспорващи традиционните интерпретации на библейските писания, които описват жените като слаби и подчинени на мъжете около тях.Още през 1898 г. САЩ, суфражетката Елизабет Кади Стентън и комитет от 26 други жени изготвят \"Библия за жената\", насочена към преобръщането на религиозната вяра, че жените трябва да бъдат подчинени на мъжете. Двамата професори по теология в Женева обясняват, че са вдъхновени от това първо издание и първоначално са планирали просто да я преведат на френски език.Но след като определят, че 120-годишният текст е прекалено остарял, те решават да създадат нов, който в крак с 21-ви век. \"Искахме да работим по икуменичен начин\", обяснява Пермантие, като подчертава, че около половината от жените, участващи в проекта, са католици, а другата половина, от няколко клона на протестантството.Във въведението към \"Библия за жената\", авторите коментира, че главите са предназначени да \"изследват промените в християнската традиция, нещата, които са останали скрити, тенденциозните преводи, частичните интерпретации\". Тяхна цел са \"оставащите патриархални четения, които оправдават множество ограничения и забрани за жените\".Савой обяснява, че Мария Магдалена, \"женската героиня, която се появява най-много в Евангелията\", има съществена роля в много интерпретации на текстовете. \"Тя стоеше до Исус, включително и когато умираше на кръста, когато всички мъже ученици се страхуваха. Тя беше първата, която отиде до гроба и открива възкресението. Това е фундаментално, но тя е описана като проститутка ... и дори като любовница на Исус в неотдавнашна фантастика\", допълва Савой.\"Ние се борим срещу буквалното четене на текстовете\", добавя Парментие.Авторите определят тяхната работа като полезен инструмент в епохата на движението #MeToo.\"Всяка глава разглежда екзистенциални въпроси за жените, въпроси, които все още се задават и днес\", коментира Парментие и допълва, че \"докато някои казват, че трябва да изхвърлиш Библията за да си феминист, ние вярваме, че е точно обратното.\"", "date": "2018.11.27", "title": "В епохата #MeToo теолози феминистки издадоха вариант на Библията, но за жени"}
{"url": "https://news.bg/crime/radev-sezira-ks-za-zakona-za-korporativnoto-podohodno-oblagane.html", "text": "Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за корпоративното подоходно облагане (ЗИД ЗКПО).Това съобщават от пресцентъра на президентството. Припомняме,  над ЗИД ЗКПО на 13 ноември 2018 г. Ветото обаче очаквано Според държавния глава конституционно неприемливо е да се прекратяват правоотношенията с висши държавни служители без предизвестие по преценка на директора на Агенция \"Митници\".Така се ликвидира стабилитетът, който е основен принцип на държавната служба съгласно чл. 116, ал. 1 от Конституцията, и се създават условия за политически зависимости. Уволнените се лишават от пълноценна съдебна защита, което не съответства на чл. 56 от Конституцията, на чл. 8 от Всеобщата декларация за правата на човека и на чл. 6, параграф 1 от Конвенцията за защита правата на човека и основните свободи.В противоречие с чл. 6, ал. 2 от Конституцията се създава неравенство по признак обществено положение. Освобождаването \"по преценка\" е предпоставка за административен произвол, който е несъвместим с правовата държава.Държавният глава оспорва и въвеждането на по-високи данъци за имоти в населени места от Списъка на курортите в България.Така се нарушават изискванията на чл. 60 от Конституцията за законоустановеност на данъците и за съобразяването им с доходите и имуществата на данъкоплатците.Поставянето на размера на данъчната ставка в зависимост от списък, приет от Министерския съвет, означава, че не само Народното събрание, както предвижда Конституцията, а и правителството със свой акт ще участва в определянето на размера на данъка. Обвързването на размера на данъка с използването на имота смесва по конституционно недопустим начин подоходни и имуществени данъци. Затова лицата, които не получават наеми от своите имоти, ще дължат по-висок данък за имота си в сравнение с лицата, които не само притежават имот, но и получават доходи от него.Според държавния глава незачитането на граждански права и вменени задължения води до нарушаване на конституционно установени принципи, които са особено важни при взаимоотношения с властнически характер, каквито имаме в сферата на данъците и държавната служба.Сезирайки Конституционния съд, президентът отстоява своята позиция по отношение на отделни разпоредби от повторно приетия от Народното събрание закон, посочват от президентството.", "date": "2018.11.27", "title": "Радев сезира КС за Закона за корпоративното подоходно облагане"}
{"url": "https://news.bg/world/rusiya-narushava-pravata-na-lgbt-obshtnostta-postanovi-evrosad.html", "text": "Европейският съд по правата на човека реши, че Русия нарушава няколко основни права със забрана на събирания на членове на ЛГБТ общността в периода 2009-2014 г., информира радио \"Свободна Европа\".Съдът подчертава, че отказът на руските власти да одобрят молбите на организатори на демонстрации на ЛГБТ общността нарушава правото на свободно събиране, правото да не се дискриминира и правото на ефективно удовлетворение.Седем ищци внесоха 51 жалби в съда в Страсбург.Според евросъда решенията на руските власти да не се разрешат демонстрациите не могат да бъдат оправдани с това, че потенциално могат да нарушат обществения ред и са в \"нарушение на тяхното право на свободно събиране\".Решенията са \"\", смята съдът.Президентът Владимир Путин твърди, че Русия не дискриминира ЛГБТ общността, но правозащитници оспорват позицията му.", "date": "2018.11.27", "title": "Русия нарушава правата на ЛГБТ общността, постанови евросъд"}
{"url": "https://news.bg/politics/karakachanov-iska-uvereni-v-sebe-si-politsai.html", "text": "Всеки един полицай трябва да има самочувствието, че би могъл да използва оръжието си или физическа сила тогава, когато е необходимо и когато законът го позволява. Това е мнението на вицепремиера и военен министър Красимир Каракачанов по една от темите - за неприкосновеността на полицаите - които са били обсъдени на Националния съвет за превенция на престъпността в Министерство на вътрешните работи.На брифинга след срещата Каракачанов обяви и че иска да бъде направена и промяна в Закона за административните нарушения и наказания, тъй като \"другата страна на медала\" е липсата на ефективност от налагането на административни наказания и глоби.\"Всички нарушители, които не изплащат наложените им глоби, трябва да полагат безплатен и безвъзмезден общественополезен труд\", изтъкна Каракачанов и допълни, че сътрудничеството между местната власт и полицията е изключително важно.Той е убеден, че през следващата година МВР ще бъде също толкова енергично и настъпателно, както досега.По време на заседанието е отчетен ефект от мерките, предприети по програмата за управление и превенция на престъпността. 1 514 са новите полицейски служители, които са назначени за малко повече от една година в Областните дирекции на Министерство на вътрешните работи (ОДМВР).Проведени са над 5 300 посещения и проверки в малките населени места.Набелязани са мерки за засилване на взаимодействието между МВР, областните дирекции и общинските съвети в различните общини. Сътрудничество в някои общини е реално и пълноценно, докато в други не чак толкова, констатира вицепремиерът.Вътрешният министър Младен Маринов обясни, че е взето решение в началото на следващата година да бъдат създадени комисии по обществен ред и сигурност, които да са формирани на база на нормативен акт.Те ще имат за цел да засилят координацията и взаимодействието между различните институции с оглед постигане на по-добра превенция на престъпността на места, поясни Маринов.Вътрешният министър призна, че МВР имат проблеми с местата, където се добиват незаконно дърва.", "date": "2018.11.27", "title": "Каракачанов иска уверени в себе си полицаи"}
{"url": "https://news.bg/crime/aleksey-trifonov-e-noviyat-predsedatel-na-sofiyskiya-gradski-sad.html", "text": "Алексей Трифонов е новият председател на Софийския градски съд (СГС), съобщи Правен свят. Трифонов бе подкрепен от девет от членовете на Съдийската колегия на Висшия съдебен съвет - Даниела Марчева, Драгомир Кояджиков, Боян Новански, Стефан Гроздев, Севдалин Мавров, Боян Магдалинчев, Георги Чолаков, Вероника Имова и Боряна Димитрова.Другият кандидат в процедурата - Евгени Георгиев получи четири гласа. Той за втори път кандидатства за председател на най-големия окръжен съд в страната. За него гласуваха председателят на ВКС Лозан Панов, Красимир Шекерджиев, Цветинка Пашкунова и Олга Керелска.При предишния опит за избор на административен ръководител на СГС, Георгиев също не събра необходимата подкрепа от съдебните кадровици, уточнява правното издание.В самото начало на изслушването председателят на Върховния касационен съд (ВКС) Лозан Панов докладва писмо от Евгени Георгиев, който настоява за отвод на кадровика Боян Новански. Мотивът е, че според Георгиев Боян Новански е пристрастен към неговата кандидатура, след като в предишната процедура му е задал въпроси относно притежавани акции за над 20 000 лв. Според Георгиев тези факти са неистински и поради това настоява Новански да не участва в изслушването му в настоящата процедура.Новански заяви, че се позовава на декларациите на Георгиев.Според представляващия ВСС Боян Магдалинчев съдебните кадровици затова са се събрали - за да задават въпроси. В крайна сметка Боян Новански не се отведе и процедурата започна с изслушването на Алексей Трифонов.\"Опитът и стажът, който е зад гърба ми, биха ми помогнали да се справя със задачите си. За мен това е едно предизвикателство. Имам своите идеи за справяне с проблемите в СГС, които не са никак малко\", заяви Трифонов при представяне на кандидатурата си.Той посочи, че. Според него най-наболелите проблеми в съда са огромната натовареност и недостатъчния сграден фонд в момента Съдебната палата не може да побере всички институции, които се помещават в нея, като решението в случая е да се търси алтернатива за нова сграда, а не вариант за извеждане на органи на съдебната власт.\"Съзнавам, че приоритетът в момента е Специализираният съд да се премести в нова сграда, но смятам, че ще мога да се преоборя и за СГС\", посочи кандидатът.Трифонов заяви още, че безспорно са нужни и още щатове за съдии в Софийския градски съд, което е основният вариант за намаляване на натовареността. Магистратът обясни, че приветства идеята на Даниела Марчева и Драгомир Кояджиков за преместване на някои дела в по-малките съдилища в района, както и че е привърженик на електронното правосъдие, което по думите му, е \"бъдещето на съдебната система\".Алексей Трифонов смята, че магистратите трябва да реагират винаги, когато са обект на нападки.Припомняме, от , в което се призовава за защита от медиини атаки на съдиите. Конкетен повод за тяхната позиция е спекулативна публикация за съдия. Според съдиите, решението по конкретно дело на съдия Иван Хинов предизвиква желанието да бъде злепоставен.Георги Чолаков го попита дали според него е нужно да останат наличните 6 щата за заместници на административния ръководител, а и как ще подбере екипа си, след като не правораздава в този съд. Трифонов каза, че иска заместниците му да са по-балансирани, които да се справят с работата и да не влизат в конфликти. Би било добре да имат и известен административен опит.Кадровиците го попитаха и дали се чувства политически обвързан, след като преди години е бил член на Централната избирателна комисия (ЦИК). Трифонов обясни, че няма политически зависимости.Вторият кандидат - Евгени Георгиев - бе по-пестелив в представянето на концепцията си, което бе очаквано, тъй като той вече я представя веднъж пред кадровиците. Цветинка Пашкунова го запита за прекомерната натовареност в СГС - как ще наказва и поощрява колегите си спрямо постиженията им, също и как ще реагира и на необосновани атаки срещу съдии.Според Георгиев, както отбеляза и Алексей Трифонов, натовареността е най-сериозният проблем пред СГС. Необходими са още 50 щата за съдии, за да се нормализира ситуацията, смята той.Кандидатът за председател на СГС се противопостави на идеята на Даниела Марчева да се използват вътрешни резерви на кадри в съда, така че свободните щатове в Наказателното отделение да се трансформират в Гражданското и Търговското, където натоварването е в пъти по-голямо.Георгиев не харесва и дългите командировки на съдиите в други съдилища. \"Когато съдията не знае за колко време е командирован, се получава една връзка на зависимост, която е изключително опаснa. Ако съдията знае, че е командирован за определен период и определена работа, а след това се върне там, откъдето е дошъл, то тогава това може и да стане ефективен метод за намаляване на натовареността\", смята той.Припомняме, до днешния избор се стигна след като на а. Той бе посочил лични мотиви в желанието си да напусне поста и бе изтъкнато, че напуска не само СГС, но и съдебната система.", "date": "2018.11.27", "title": "Алексей Трифонов е новият председател на Софийския градски съд"}
{"url": "https://news.bg/world/tayni-razgovori-mezhdu-manafort-i-asandzh-v-posolstvoto-na-ekvador-v-london.html", "text": "Пол Манафорт, бившият шеф на предизборния щаб на държавния глава Доналд Тръмп, е провел тайни разговори с основателя на \"Уикилийкс\" Джулиан Асандж в еквадорското посолство в Лондон. Манафорт направил посещението малко преди да бъде назначен от Тръмп за мениджър на кампанията му (от юни до август 2016 г.), пише \"Гардиън\".Източници са разкрили пред британската медия, че Манафорт се е срещнал с Асандж през 2013 г., 2015 г. и пролетта на 2016 г.Манафорт се присъединява към екипа на Тръмп през март 2016 г.Не е ясно защо Манафорт е поискал да се срещне с Асандж и какво са обсъждали. Но последната им среща вероятно ще бъде разследвана от специалния прокурор Робърт Мълър.Добре осведомен източник е казал пред \"Гардиън\", че Манафорт отишъл да види Асандж през март 2016 г. Няколко месеца по-късно \"Уикилийкс\" разпространи имейли на демократите, откраднати от руското разузнаване.Първото посещение в посолството е направено година, след като Асандж потърси убежище в посолството на Еквадор, съобщиха двама източници.Отделно вътрешен документ, подготвен от еквадорското разузнаване и видян от \"Гардиън\", включва името на Пол Манафорт като един от няколкото добре познати гости. Също така се споменават и \"руснаци\".Според двама източници Манафорт се е върнал в посолството през 2015 г. Той е посетил мисията през пролетта на 2016 г. Последната среща с Асандж през март 2016 г. е продължила около 40 минути, обяви източник.Други източници разкриват, че Манафорт познава Асандж от 2012 или 2013 г., когато американецът е работил за Украйна и бившия президент Виктор Янукович.Източник от \"Уикилийкс\" смята, че Асандж е бил мотивиран да навреди на кампанията на демократите, защото е вярвал, че бъдещата администрация на Тръмп е по-малко вероятно да поиска екстрадирането му по обвинения в шпионаж.Вчера стана ясно, че , с което е нарушил сделката със следствието за признаване на вината му.", "date": "2018.11.27", "title": "Тайни разговори между Манафорт и Асандж в посолството на Еквадор в Лондон"}
{"url": "https://news.bg/economics/yadem-po-skapi-plodove-zelenchutsi-mlyako-i-yaytsa-prez-2018-g.html", "text": "По данни на Националния статистически институт с 6.6% се увеличава индексът на цените на производител в селското стопанство за третото тримесечие на 2018 г. спрямо същото тримесечие на миналата година. Индексът на цените на продукцията от растениевъдството се увеличава със 7.7 %, а на продукцията от животновъдството - с 0.1%.Спрямо предходната година цените на селскостопанската продукция отбелязват увеличение с 1.7%. В растениевъдството увеличението е 2.7%, а в животновъдството е отчетено намаление от 3.7%През третото тримесечие на 2018 г. спрямо същото тримесечие на 2017 г. са поскъпнали зърнените култури (10.9%), техническите култури (1.9%), пресните зеленчуци (4.5%), картофите (4.1%) и пресните плодове (18.4%). Вдигнали са се цените и на меката пшеница (12.0%), ечемика (13.3%), царевицата за зърно (7.1%), оранжерийните домати (11.3%), бялото главесто зеле (30.6%), краставиците от открити площи (17.8%), оранжерийните краставици (50.3%), зрелия кромид лук (9.7%), ябълките (30.3%), сливите (9.2%), орехите (55.8%) и кайсиите (52.9%). Поевтинели обаче са фуражните култури (13.4%), твърдата пшеница (10.9%), зрелият фасул (4.9%), лещата (5.5%) и царевицата за силаж (40.5%).Спрямо същото тримесечие на 2017 г. цените на живите животни намаляват с 6.6%, а на животинските продукти се увеличават с 4.0%. Спад е отчетен в цените на всички основни категории селскостопански животни. Цените на едрия рогат добитък намаляват с 1.1%, на свинете - с 10.7%, на овцете - с 6.3%, на козите - с 16.7%, и на домашните птици - с 3.0%. При животинските продукти по-високи са цените на: кравето мляко - с 4.0%, биволското мляко - с 1.4%, овчето мляко - с 3.5%, и кокошите яйца за консумация - с 20.5%.През третото тримесечие на 2018 г. спрямо миналата година повишаване се наблюдава в цените на: зърнените култури - с 4.9%, картофите - със 7.5%, и пресните плодове - с 9.1%. Спрямо 2017 г. намаление е отчетено в цените на: техническите култури - с 1.1%, фуражните култури - с 10.7%, и пресните зеленчуци - с 3.8%. В животновъдството цените на живите животни намаляват със 7.5%, а на животинските продукти - c 1.5%.Спрямо 2017 г. през третото тримесечие на 2018 г. по-високи са цените на: меката пшеница - с 5.5%, ечемика - с 10.9%, ябълките - с 22.2%, сливите - с 10.8%, кайсиите - с 36.7%, и орехите - с 30.1%. По-ниски са цените на: слънчогледа - със 7.4%, лещата - с 23.3%, царевицата за силаж - с 40.9%, доматите от открити площи - с 4.5%, оранжерийните домати - с 21.2%, оранжерийните краставици - с 13.0%, и пипера за прясна консумация - с 18.3%.В животновъдството през третото тримесечие на 2018 г. спрямо 2017 г. намаление се наблюдава в цената на всички основни категории животни с изключение на едрия рогат добитък, чиито цени се повишават с 3.3%. Цените на свинете намаляват с 10.9%, на овцете - с 4.0%, на козите - с 13.6%, и на домашните птици - с 5.2%. При животинските продукти увеличение отбелязват цените на биволското мляко - с 6.3%, и на кокошите яйца за консумация - с 1.3%.Индексът на цените на продуктите и услугите за текущо потребление в селското стопанство за третото тримесечие на 2018 г. е по-висок с 4.0% спрямо същото тримесечие на предходната година и с 4.7% спрямо 2017 година.През третото тримесечие на 2018 г. спрямо същото тримесечие на 2017 г. по-високи са цените на: посевния и посадъчния материал - с 5.0%, електроенергията и горивата - с 6.7%, минералните торове - с 6.7%, ветеринарномедицинските продукти - с 2.7%, и фуражите - с 2.5%. По-ниски са цените на продуктите за растителна защита с 2.3%.Спрямо 2017 г. през третото тримесечие на 2018 г. по-високи са цените на: посевния и посадъчния материал - с 3.9%, електроенергията и горивата - с 11.4%, минералните торове - с 2.9%, ветеринарномедицинските продукти - с 2.2%, и фуражите - с 1.6%. Намалели са цените на продуктите за растителна защита - с 2.3%.", "date": "2018.11.27", "title": "Ядем по-скъпи плодове, зеленчуци, мляко и яйца през 2018 г."}
{"url": "https://news.bg/politics/apartamenten-feyk-sblasak-mezhdu-bsp-i-gerb.html", "text": "Левицата иска проверка на депутати от ГЕРБ по публикация в сайт за фалшиви новини (валенюз). Филип Попов заяви пред медиите, че партията сезира антикорупционния орган за апартаментите на Десислава Атанасова, Делян Добрев, Красимир Велчев и вече бившия народен представител Антон Тодоров.Попитан, ако се окаже, че това е фалшива новина, Попов отговори: \"Искаме Комисията да провери фалшива новина ли е или не, такъв е законът.\" Това е сигнал, а не обвинение, поясни социалистът.Десислава Атанасова реагира и дори прочете призива на челото на медията, разпространила новината: \"Не вярвайте на това, което четете.\" Самият сайт се рекламира като сайт за фалшиви новини и измислици.Герберката се изсмя и на публикацията, че е свързана с Държавна сигурност. Атанасова е родена през 1978 година. ДС е закрита, когато е едва на десет - единадесет години. Не зная дали са вербували бебета или малолетни, подигра се депутатката. Мисля, че колегите от БСП прекалиха сериозно, подчерта тя.Атанасова е готова да си подаде оставката, ако се докаже, че е стъпвала с комплекса, където уж има апартамент. Низост и много елементарно поведение, така тя определи поведението на столетницата по казуса.", "date": "2018.11.27", "title": "Апартаментен фейк сблъсък между БСП и ГЕРБ"}
{"url": "https://news.bg/int-politics/mey-obyasnyava-na-tramp-che-targovska-sdelka-sasht-velikobritaniya-shte-ima.html", "text": "Британският премиер Тереза ​​Meй отхвърля предупреждението на американския президент Доналд Тръмп за бъдещето на англо-американската търговия, заявявайки, че търговската сделка е възможна и че напредъкът е добър, съобщава \"Ройтерс\".Тръмп по-рано обясни, че споразумението за Брекзит може да затрудни търговията между Вашингтон и Лондон. Мей отговори, че \"ще имаме независима търговска политика и ще можем да сключваме търговски сделки с останалия свят\", цитирайки политическа декларация за бъдещи отношения с ЕС.\"Що се отнася до Съединените щати, ние вече говорихме с тях за подобно споразумение, което бихме могли да имаме в бъдеще. Имаме създадена работна група, която работи много добре и се е срещала многократно.\"На въпроса дали Мей планира да проведе двустранна среща с Тръмп на срещата на върха на Г-20 по-късно тази седмица, говорителят на британския премиер обясни, че няма такива планове. \"Това не е нещо, което сме поискали. Срещахме се с президента няколко пъти през последните месеци.\"Наред с думите на министър-председателя, правителството публикува блог за \"пресконференция с пресата\", в който се разгръщат аргументите й, посочват се плановете на Великобритания да продължи редица търговски сделки след Брекзит и да играе активна роля на световната сцена.\"След като напуснем ЕС през март следващата година, ще заемем независимото си място в Световната търговска организация, където ще играем активна роля в преговорите и ще бъдем силни защитници на базираната на правила глобална система за търговия\", съобщава блогът. ", "date": "2018.11.27", "title": "Мей обяснява на Тръмп, че търговска сделка САЩ-Великобритания ще има"}
{"url": "https://news.bg/crime/samo-3-godini-zatvor-za-mazh-ubil-dvama-na-patya.html", "text": "Само 3 години затвор за мъж, причинил катастрофа с двама загинали. Това реши Шуменският окръжен съд.Днес Илиян Ст., който беше обвинен, че по непредпазливост е причинил смъртта на двама души в тежко пътно-транспортно произшествие, получи ефективна присъда от 3 години лишаване от свобода при общ режим. Той беше лишен и от право да управлява автомобил за срок от 4 години.Катастрофата станала на 29 март миналата година на пътя Русе-Варна.Илиян Ст. предприел неразрешено изпреварване и навлязъл в насрещната лента, където друг автомобил също изпреварвал превозно средство. По този начин колата на подсъдимия се ударила челно в автомобила, с който пътували директорът и служителка на \"Паркстрой\" - Разград. Мъжът починал на място, а служителката - в болницата.Присъдата на Шуменския окръжен съд подлежи на протест и обжалване пред Апелативния съд във Варна.", "date": "2018.11.27", "title": "Само 3 години затвор за мъж, убил двама на пътя"}
{"url": "https://news.bg/society/edva-30-ot-predpriemachite-u-nas-sa-zheni.html", "text": " \"Един такъв ден е необходим и за нас да подкрепим световен проблем. Щом популяризираме женското предприемачество, това означава, че е налице проблем.\"Това заяви на конференция по случай Международния ден на жените предприемачи председателят на Асоциацията на жените предприемачи Славянка Стойкова.Световният ден на жените предприемачи се отбелязва на 19 ноември от над 4 млн. жени в 144 държави по цял свят. Асоциация на жените предприемачи \"Селена\" е организатор на събитието в България.Постиженията и смелостта на жените предприемачи заслужават да бъдат популяризирани, смята еврокомисарят Мария Габриел. Не можем да изправим жените пред избора дали да бъдат добри майки, или добри професионалисти. \"Когато говорим за жена, в повечето случаи стоят дилеми в житейските избори. Семейство, кариера или собствен бизнес? Пари или кауза стоят в принципите?\"Според Габриел е нужно Европа да направи повече, за да подпомогне жените в предоставянето на възможности да градят кариера наравно с мъжете. Жените представляват само 30% от предприемачите у нас.Стереотипите не позволяват на жените да разгърнат потенциала си. Добрите примери за жени лидери могат да служат за насърчаване на перспективите за развитие. \"Светът на предприемачеството е свят за всички\", допълни еврокомисарят.Равнопоставеността в България е много по-напред, отколкото в други общества, но имаме да работим по проблеми, свързани с дигитален бизнес и блокчейн.Предприемачът Марина Стефанова посъветва младите жени да обединят избора си. \"Не е страшно, човек трябва да надскочи себе си два или три пъти, за да бъде бойна единица\", коментира тя.Стефанова призова за отговорност и проактивност на бизнеса. \"Ако ние не бяхме иноватори, никога нямаше да оцелеем\", заключи тя.На конференцията присъстваха над 30 жени предприемачи от страната.", "date": "2018.11.27", "title": "Едва 30% от предприемачите у нас са жени"}
{"url": "https://news.bg/world/svetat-se-otdalechava-ot-tselta-pod-2-gradusa-po-tselziy.html", "text": "Емисиите на парникови газове в световен мащаб през 2030 г. могат да бъдат между 13 и 15 милиарда тона повече в сравнение с необходимото ниво за поддържане на глобална температура в рамките на 2 градуса по Целзий през този век.Това става ясно от деветия годишен доклад на Програмата на ООН за околната среда, цитиран от \"Ройтерс\".В доклада се анализира влиянието на политиките и целите на държавите за намаляване на парниковите газове и дали са достатъчни за ограничаване на средната температура в света под безопасния праг от 2 градуса по Целзий.Оценката е публикувана няколко дни преди провеждането на конференция за климата на ООН в Полша от 2 до 14 декември. Разговорите ще доведат до приемане на \"книга с правила\" как да се приложи Парижкото споразумение от 2015 г., което има за цел да ограничи вдигането на глобалната температура между 1,5 и 2 градуса по Целзий.Програмата на ООН за околната среда подчертава, че през 2017 г. емисиите на парникови газове са достигнали 53,5 милиарда тона след тригодишен спад (1% увеличение спрямо 2016 г.). Те не очакват връх до 2030 г. Но емисиите през 2030 г. ще трябва да бъдат с 25% и 55% по-малко в сравнение с 2017 г., за да може глобалното затопляне да се сведе до 2 и 1,5 градуса по Целзий съответно.\"\", отбелязват авторите на доклада.Настоящите политики в областта на климата отчитат намаляване на емисиите с 6 милиарда тона до 2030 г., което означава, че глобалното затопляне ще бъде около 3 градуса по Целзий до 2100 г., като след това ще продължи да се затопля.Ако разликата не бъде разрешена до 2030 г., много е вероятно целта температурата да е под 2 градуса да не бъде изпълнена, се предупреждава в доклада.За да се изпълни тази цел, държавите трябва да утроят усилията си. За по-амбициозната цел от 1,5 градуса по Целзий държавите трябва да увеличат амбициите си с пет пъти.В момента държавите от Г-20 колективно не изпълняват обещанията си до 2030 г.Според Си Ен Ен, позовавайки се на доклада, настоящите цели на всички държави за намаляване на емисиите ще доведат до средно покачване на глобалната температура до 3,2 градуса по Целзий до 2100 г.", "date": "2018.11.27", "title": "Светът се отдалечава от целта под 2 градуса по Целзий"}
{"url": "https://news.bg/politics/byudzhetat-na-nzok-zvuchen-shamar-varhu-balgarskoto-pravo-spored-bsp.html", "text": "БСП дава бюджета на Здравната каса за 2019 година на Конституционния съд.С този закон (Бюджет на НЗОК за 2019 г. - б.р.) се променят 18 закона. Това става през преходни и заключителни разпоредби на специален закон, какъвто е Бюджетът на НЗОК, заяви от трибуната на Народното събрание лидерът на БСП Корнелия Нинова.Прави се коренна промяна на системата. Чрез промени на преходни и заключителни разпоредби на Касата, променяте: Изборния кодекс, Закона за обществените поръчки, Закона за данъците върху доходите на физическите лица, Закона за закрила на детето и така - 18 закона, недоволна е Нинова.Това е звучен шамар върху българското право, това е тежък удар по българския законодателен процес и петно върху лицето на българския парламент, смята тя. В програмата на правителството пише, че здравеопазването е приоритет номер едно. То обаче не се защитава, защото има до момента 4 часа дебати, едно изказване на ГЕРБ и нула на патриотите.Алтернатива има, увери още Нинова.Спрете да плашите хората, заяде се Даниела Дариткова от ГЕРБ. От левите няма нито едно смислено предложение. Депутатката обвини опозицията за деменция.Малко по-рано президентът Румен Радев сезира Конституционния съд за отмененото от парламента вето върху Закона за корпоративното подоходно облагане.", "date": "2018.11.27", "title": "Бюджетът на НЗОК - звучен шамар върху българското право, според БСП"}
{"url": "https://news.bg/int-politics/60-dneven-arest-za-trima-ot-24-te-zadarzhani-ukrainski-moryatsi-v-rusiya.html", "text": "Трима от 24-те украински моряци, арестувани от Русия, остават в ареста за 60 дни, според АФП. Мерките на останалите моряци ще се гледат по-късно днес или утре.По информация на РИА Новости съдът определи арест до 25 януари на първия от задържаните украински моряци Владимир Варимез. Той е обвинен в незаконно пресичане на държавната граница на Русия.Владимир Варимез е от Одеска област, роден е през 1992 г. Обвинен е за незаконно пресичане на границите, извършено от група хора по предварителна уговорка или организирана група с използване на насилие или заплаха за неговата употреба. Той не се призна за виновен.С решение на Киевския районен съд в Симферопул остава в ареста и украинският моряк Юрий Будзило, задържан при нарушение на държавните граници на Русия, съобщи РИА Новости. Будзило ще бъде в ареста до 25 януари.Според РИА Новости мерките на 12 от арестуваните 24 украински моряци ще се гледат тази вечер.Припомняме, в неделя, 18 ноември, корабите на ВМС на Украйна \"Бердянск\", \"Никопол\" и \"Ян Капу\" в нарушение на членове 19 и 21 на Конвенцията на ООН по морското право пресекоха държавната (морска - б.р.) граница на Русия.Корабите навлязоха във временно затворената руска акватория и няколко часа извършваха маневри без да реагират на сигналите от съпровождащите ги руски катери и кораби, пише руското издание.Трите кораба са задържани на около 20 км от руското пристанище. По време на инцидента леко ранени бяха трима украински военни. Те са получили медицинска помощ. Няма опасност за живота им.Според УНИАН ранените са шестима, а корабите вече са се връщали в Одеса.Русия възбуди наказателно дело за нарушение на държавните граници и предложи да се обсъди ситуацията в Азовско море на заседание на Съвета за сигурност на ООН в понеделник, но нейното предложение бе блокирано.", "date": "2018.11.27", "title": "60-дневен арест за трима от 24-те задържани украински моряци в Русия"}
{"url": "https://news.bg/world/konservatori-mogat-da-spasyat-sdelkata-na-mey-ako-kazhe-koga-podava-ostavka.html", "text": "Някои британски депутати от Консервативната партия на премиера Тереза Мей, които желаят Брекзит, могат да подкрепят нейното споразумение, ако каже кога ще се оттегли от властта, пише вестник \"Таймс\", цитиран от \"Ройтерс\".Съдбата на договореното между Мей и Брюксел споразумение за Брекзит е несигурна, тъй като голяма част от депутатите от всички партии са против сделката.Мей има 314 места в 650-местната Камара на общините и ще се нуждае от 320 гласа, за да ратифицира сделката.\"Таймс\" излезе със заглавие \"\". Изданието отбелязва, че премиерът е подложен на натиск от някои консерватори да съобщи дата на оттеглянето си.Ако Мей обещае да напусне властта след Брекзит на 29 март 2019 г., може да привлече някои консерватори, включително и министри, които настояват Великобритания да се насочи към договаряне на споразумение с ЕС като това между Канада и Общността, пише вестникът, позовавайки се на източници от кабинета.\"Таймс\" подчертава, че някои опоненти на плана на Мей все още могат да бъдат убедени да подкрепят споразумението за Брекзит, ако се отхвърли политическата декларация за бъдещите отношения с ЕС.", "date": "2018.11.27", "title": "Консерватори могат да спасят сделката на Мей, ако каже кога подава оставка"}
{"url": "https://news.bg/world/germantsite-iskat-po-tesni-otnosheniya-s-rusiya-i-kitay-za-smetka-na-sasht.html", "text": "Мнозинството германци искат по-тесни отношения с Русия и Китай, показва , което е предимно за американско-германските отношения.69 на сто от анкетираните биха искали Германия да си сътрудничи по-тясно с Русия, а 67 на сто - с Китай.Докато 70% от американците заявяват, че САЩ трябва повече да си сътрудничат с Германия, едва 41 на сто от германците биха искали това със Съединените щати.Всеки седми американец е на мнение, че американско-германските отношения са \"добри\". Само 24% от германците са съгласни с тази констатация. 73% от германците смятат, че отношенията със САЩ са \"лоши\", докато при американците процентът е на ниво 25 на сто.72 на сто от германците искат по-голяма независимост от САЩ що се отнася до външната политика.Гражданите на САЩ искат най-вече да си сътрудничат повече с Великобритания . При германците картината е следната: ", "date": "2018.11.27", "title": "Германците искат по-тесни отношения с Русия и Китай за сметка на САЩ"}
{"url": "https://news.bg/crime/arestite-na-dilari-se-prehvarliha-ot-burgas-v-sofiya.html", "text": "20 са вече задържаните при операцията на Специализираната прокуратура и ГДБОП срещу група за наркоразпространение. Операцията се провежда на територията и на Бургас, и на София.Действията си полицията започна в ранните часове на деня. Целта е неутрализиране на организирана престъпна група за разпространение на наркотици на територията на Бургас и София.Първоначално беше заявено, че задържаните лица са 10 в Бургас, сега прокуратурата увеличава бройката на 12. Допълнително 8 са задържани в София.Всички са задържани с полицейска заповед за срок до 24 часа.Продължава събирането на доказателства, предстоят и разпити на свидетели. От прокуратурата обещават повече информация в утрешния ден. Припомняме, по информация на БНР сред задържаните е Тодор Атанасов - известен с прозвището \"Томи Черния\", известен като знакова фигура в търговията с недвижими имоти и вносни автомобили от Германия. Направен е и обиск във фен-клуба на \"Левски\" в центъра на града.На брифинг в МВР и.д. главсек на МВР Георги Арабджиев посочи, че операцията се е разпростряла и в Стара Загора. Задържани са 17 лица, като са претърсени общо 18 адреса. В един от посетените адреси органите не реда не са могли да открият издирвани лица, а са ги открили едва в третото помещение.", "date": "2018.11.27", "title": "Арестите на дилъри се прехвърлиха от Бургас в София"}
{"url": "https://news.bg/society/detsata-po-sveta-ne-se-dvizhat-dostatachno.html", "text": "Децата по света не се движат достатъчно, за да поддържат здравословен растеж и развитие. Това показа глобалният доклад Active Healthy Kids Global Matrix 3.0.Той сравнява 49 държави от шест континента, за да оцени глобалните тенденции в детската физическа активност в развиващите се страни.Резултатите сочат, че 75% от държавите имат ниска физическа активност поради особеностите на съвременния начин на живот - прекомерното време пред екрана, нарастващото урбанизиране на общностите и увеличаването на автоматизацията на труда.Всичко това допринася за поколение неактивни деца, посочва професор Марк Трембай - президент на AHKGA и старши научен сътрудник в изследователския институт на CHEO в Канада. Той изтъква, че неактивните деца са изложени на риск от нежелани физически, умствени, социални и познавателни проблеми. В допълнение това поколение ще бъде изправено и пред предизвикателства като въздействието на изменението на климата, развитието на глобализацията и последствията от бързите технологични промени. По тази причина те трябва да станат по-активни, за да пораснат като здрави и устойчиви възрастни, които могат да оцелеят и да процъфтяват в променящия се свят, категоричен е Трембай.При всяка от страните, включени в изследването, са взети предвид 10 общи показателя, свързани с физическата активност на децата и младежите.Докладът посочва, че държавите с най-активни деца и младежи са Словения, Зимбабве и Япония. В тези страни физическата активност се ръководи от всепроникващи културни норми, т.е. тя не е просто избор, а начин на живот.Изследването показва, че словенците са склонни да разглеждат спорта като ефективен инструмент за насърчаване на националната идентичност сред гражданите.Физическата активност е най-вече под формата на активен транспорт, който за повечето деца в Зимбабве е необходимост в ежедневието.Япония има силно утвърдена \"практика на ходене до училище\". Според тази практика публичните начални училища трябва да се намират на не повече от 4 километра, а обществените гимназии на не повече от 6 километра от дома на ученика.Според заместник-председателя на AHKGA професор Питър Катмаржък физическото обездвижване е глобален проблем, който не може да се пренебрегва повече. Той е на мнение, че във всички общества трябва да се работи за висока физическа активност, за да се осигури доброто здраве и бъдещето на децата.", "date": "2018.11.27", "title": "Децата по света не се движат достатъчно"}
{"url": "https://news.bg/world/trima-amerikanski-voenni-sa-ubiti-ot-vzriv-v-afganistan.html", "text": "Трима американски военнослужещи са убити, а трима са ранени, след като импровизирано взривно устройство е взривено близо до централния афганистански град Газни, се казва е изявление на ръководената от НАТО мисия \"Решителна подкрепа\", съобщава \"Ройтерс\".Американски цивилен сътрудник също е ранен при взрива и е получил лечение с другите ранени, се казва в изявлението, без да се дават повече подробности.Самоличността на жертви не е предоставена, тъй като първо трябва да бъдат уведомени техните семейства. Лейтенантът Убон Менди, говорител на американските сили, казва, че ранените членове на службата и изпълнителят са евакуирани и получават медицинска помощ.Никой все още не е поел отговорност за атентата, но талибаните имат изключително активно присъствие в провинция Газни и се опитаха да превземат столицата през август. Газни е единствената провинция, която не проведе парламентарни избори през октомври.", "date": "2018.11.27", "title": "Трима американски военни са убити от взрив в Афганистан"}
{"url": "https://news.bg/world/evropeyski-organizatsii-obviniha-google-v-manipulatsii.html", "text": "Седем европейски потребителски групи внесоха оплаквания срещу Google в националните регулатори. Те обвиняват американския интернет гигант, че тайно е следял движението на потребители в нарушение на Общия регламент за защита на личните данни (GDPR), информира АФП.Компанията е обвинявана, че събира лични данни на потребителите, включително политически мнения, чрез инструмента за местоположение. Недоволните организации са позовават на изследване на Норвежкия съвет на потребителите, който е заключил, че технологичната компания използва подвеждаща информация, която води до постоянно следене на потребителите. Google използва изключително подробна лична информация без съответната юридическа база и данните са придобивани чрез манипулативни техники.Оплакванията срещу компанията са внесени в Чехия, Гърция, Холандия, Норвегия, Полша, Словения и Швеция.Те се базират на Общия регламент за защита на личните данни, който влезе в сила през май.Google е обвинен, че следи движението на потребителите чрез Location History и Web & App Activity, които са във всички профили в Google.За потребители с мобилни телефони с Android (операционна система), такива като Samsung и Huawei, това проследяване е особено трудно да се избегне.Според интернет сайта Statcounter почти 70% от мобилните телефони в Европа са с Android система.", "date": "2018.11.27", "title": "Европейски организации обвиниха Google в манипулации"}
{"url": "https://news.bg/politics/radev-i-duda-prizovaha-za-osvobozhdavane-na-ukrainskite-moryatsi.html", "text": "Президентите на България и Полша Румен Радев и Анджей Дуда призоваха за сдържаност, разум, за бърза деескалация на . Според тях правилният подход за справяне със създалата се ситуация е чрез диалог, при гарантиране на свободата на гражданското корабоплаване в района.Двамата държавни глави настояха и за освобождаването на моряците и корабите от страна на руската федерация.Това стана на съвместна пресконференция на Радев и Дуда. Полският президент е на посещение у нас във връзка с честването на 100-годишнината от установяването на дипломатическите отношения между двете страни.Полша ще се включи в международните действия за подкрепа на украинската страна, стана ясно от думите на Дуда.\"Русия е агресор и за пореден път нарушава споразуменията между Русия и Украйна и това не може да се приеме от Полша\", категорично допълни той.\"Тази визита увенчава честванията на стогодишнината от началото на отношенията между двете страни. Честваме и един век от възстановяването на независимостта на Полша\", подчерта в хода на пресконференцията президентът Радев.\"Можем да отбележим, че сме важни партньори, съюзници и приятели в рамките на ЕС и НАТО\", отбеляза държавният глава.Нивото на стокообмен и инвестиции между двете държави е нараснало. България и Полша разширяват сътрудничеството си в науката, образованието и туризма. Като теми в разговора между държавните глави попадат и въпроси от Европейския дневен ред. Част от тях са свързани с инициативата \"Три морета\". Проектите целят не само транспортно и икономическо сътрудничество, но и гарантират сигурност между държавите в региона, заяви Радев.Кохезионната политика и общата селскостопанска политика в ЕС също попадат сред акцентите във визитата на полския президент Дуда у нас.\"Запазването на потенциала им е инвестиция в единството на Европа\", допълни от своя страна Радев.Всяка държава трябва да допринася за укрепването на Алианса и с политическа мъдрост, и с изграждането високотехнологични отбранителни системи.Берлинският процес в Познан през 2019 година също е фигурирал сред обсъдените теми между двамата президенти. България ще разчита на домакина Полша да бъде включена като пълноправен член в политиката за европейска интеграция на Западните Балкани.В изказването си полският президент подчерта стогодишната традиция във взаимоотношенията между двете страни. Той благодари за сериозния подход от българска страна във \"Виа Карпатия\", за да бъде трансевропейски коридор, свързващ Полша и България, а това, по думите му, ще улесни не само транспорта, но и контактите между хората и развитието на туризма.В перспектива той коментира възможното членство на Македония в ЕС, както и интеграцията на Босна и Херцеговина, към които България е ориентирала външната си политика.Брекзит е лоша новина за ЕС, но ние уважаваме суверенния избор на гражданите на Великобритания, увери Румен Радев. Там живеят, работят, учат много български граждани и е важно техните права на Острова да се запазят, коментира той.На предстоящите избори за ЕП, според Радев, шанс трябва да имат партиите, които да гарантират устойчиво развитие по отношение на сигурност, единство и икономическите неравенства.До национализъм и популизъм се стига заради нечутите гласове на европейските граждани, коментира още президентът.По повод 100-годишнината от установяването на дипломатически отношения между България и Полша беше валидирана илюстрована пощенска карта в присъствието на двамата президенти Румен Радев и Анджей Дуда.Както дипломацията, така и филателията обединяват държавите, коментира зам.-министъра на транспорта Димитър Геновски. Графиката на картата е универсален символ дори когато говорим на различни езици. Изобразено е полското и българското знаме като символ на дипломатическите отношения и приятелството между държавите. Поредицата в българското маркоиздаване съдържа около 30 издания. Пощенската карта беше валидирана в Гербовата зала на президентската институция.Тази сутрин полският президент Анджей Дуда бе тържествено посрещнат с традиционната церемония пред Паметника на незнайния воин. ", "date": "2018.11.27", "title": "Радев и Дуда призоваха за освобождаване на украинските моряци"}
{"url": "https://news.bg/crime/utochnyavat-protsedurata-po-vrashtane-na-banevi-v-balgariya.html", "text": "Бизнесмените Евгения и Николай Баневи няма да обжалват решението на френския Апелативен съд, съобщи Нова телевизия, позовавайки се на адвоката на семейството Венсан Пенар.Обвиняемите имаха 3-дневен срок да обжалват решението, но са решили да не го правят.Припомняме, че на 21 ноември стана ясно, че  и те могат да бъдат върнати в България.Следва процедура по тяхната екстрадиция, която ще се осъществи в следващите 10 дни.По думите на адвоката точната дата и подробностите около самия акт на предаване не могат да бъдат съобщавани. Още след обявяване на решението на съда адвокатът заяви, че Баневи държат да се знае, че няма да опитат да се укрият от българските власти.В България бизнесмените могат да бъдат съдени единствено по точките от двете европейски заповеди за арест, но не и за други провинения.В момента Евгения Банева е в арест в Марсилия, а Николай Банев се намира в Люин, близо до Екс Ан Прованс.Припомняме, че 26 октомври  Те са обвинени в пране на пари. Арестът е извършен въз основа на европейска заповед за арест на двамата, издирвани от българските власти.След това зам.-главният прокурор .След изявлението му стана ясно, че На 28 октомври семейство Баневи излязоха със съобщение до медиите във връзка с ареста на Евгения и Николай Баневи.Те попитаха \"\".Евгения и Николай Баневи били възмутени от ареста, тъй като децата - най-голямата на 13 години, а двамата близнаци на 9, са ", "date": "2018.11.27", "title": "Уточняват процедурата по връщане на Баневи в България"}
{"url": "https://news.bg/politics/manolova-ot-1-septemvri-horata-s-uvrezhdaniya-ostavat-bez-lichen-asistent.html", "text": "Социалната комисия по настояване на екипа на финансовия министър и с любезното съдействие на социалния министър ще остави хората с увреждания след 1 септември без личен асистент. Това е първият закон (Закона за личната помощ), в който се лимитират средства и то - крайно недостатъчни.Това заяви омбудсманът Мая Манолова след като депутатите от парламентарната социална комисия гласуваха на второ четене проектозакона, който екипът на Манолова разработи, а БСП внесе в парламента.От сега се знае, че от 1 септември ще продължат да действат програмите на социалното министерство и тъй като не се предвижда и стотинка повече, парите до 1 септември ще бъдат изчерпани. Това е първият закон, в който има текст, че лична помощ ще се предоставя само и до колкото има определен финансов ресурс, заяви Манолова.\"Това е първият закон, за чието изпълнение се записва финансовият ресурс. Ако мога да обобщя: Това е пълна гавра от екипа на финансовото министерство със съдействието на социалния министър, гласувано от социалната комисия\", каза Манолова.Ако тези текстове бъдат приети по този начин, аз съм длъжна да предупредя хората какво ще се случи от 1 септември. Отивам да пиша конституционна жалба още сега, закани се Манолова.Това е посегателство върху права, категорична е Манолова.Според предложенията на социалния министър личната помощ ще се финансира от парите на хората с увреждания.Тъй като финансовият министър не дава нито стотинка за лична помощ, то социалният министър смята да осигури пари като отнеме от хората, които получават за социално подпомагане и чужда помощ. Това е нечувано. Ще посегнат върху тези 930 лева на децата с увреждания, притеснена Манолова.Ощетени ще бъдат хората, които имат нужда от личен асистент, заяви националният омбудсман.Според Манолова, трябва да отпаднат текстовете, които обвързват текстовете със 71 млн. лева, с които разполага социалното министерство. Тези пари ще бъдат изразходвани от социалните програми на общините и министерството до 1 септември. Тогава хората ще останат без лична помощ.Това не притеснява социалния министър, не притеснява членовете на социалната комисия.По думите на омбудсмана тези 150 млн. лева, които се хвали, че дава финансовият министър (Владислав Горанов - б.р.), абсолютно всички отиват в Закона за хората с увреждания, а за личната помощ не се дава 1 стотинка.Възможно е програмите, на МТСП да поемат възрастните хора, които не могат да се обслужват сами и да им осигурят личен асистент с европейски пари - около 50 млн. лева, които биха могли да поемат тази целева група. Така би се освободил ресурс за хората с увреждания.При този бюджетен излишък да заложим в Закона за хората с увреждания, че дори да има излишък, те няма да получат нито една стотинка за лична помощ, това е много грозно, смята омбудсманът.За заплатите на социалните асистенти - ще има часова ставка в рамките на минималната работна заплата (МРЗ) плюс клас прослужено време, здравни и социални осигуровки. Сумата е около 5 лева на час, стана ясно от думите на Манолова.", "date": "2018.11.27", "title": "Манолова: От 1 септември хората с увреждания остават без личен асистент"}
{"url": "https://news.bg/int-politics/tramp-za-krim-izobshto-ne-sme-dovolni-ot-tova.html", "text": "Доналд Тръмп избягва да коментира ситуацията между Русия и Украйна и определя, че и двете страни са виновни за засиленото напрежение около Кримския полуостров, съобщава \"Индипендънт\".В първите си коментари, американският президент обясни: \"Не ни харесва това, което се случва и в двата случая. Не ни харесва какво се случва и се надяваме, че ще се оправи. Знам, че Европа не е въодушевена, те работят върху проблема, всички работим заедно\".Пред репортери извън Белия дом, преди да започнат кампанията си в Мисисипи, Тръмп коментира: \"Не е добре. Ние изобщо не сме доволни от това. Въобще не сме. Оповестихме позицията си да бъде ясна и ние не сме доволни от всичко това.\"Марк Дейвид Симаковски, старши сътрудник в центъра за Евразия в Атлантическия съвет коментира, че Путин \"ще наблюдава внимателно реакцията на Вашингтон\". Руският президент ще \"вземе предвид мярката за вероятната липса на интерес от страна на Тръмп за Украйна\" преди срещата на Г-20 по-късно тази седмица в Аржентина, където ще се срещнат двамата лидери.Ники Хейли, посланикът на САЩ в ООН реагира по-сериозно по отношение на агресията на Русия, която тя осъди като \"скандална\" и \"безразсъдна\" ескалация на напрежението в Крим.\"В името на международния мир и сигурност Русия трябва незабавно да прекрати незаконното си поведение и да зачита навигационните права и свободи на всички държави\", добави Хейли, която трябва да напусне поста си през януари.В неделя, , твърдейки, че са нарушили границата. Корабите се опитали да влязат в Азовско море през Керченския пролив край бреговете на Крим, като по този начин навлизат във \"временно затворената зона на руски териториални води\", според Москва., но също така потвърди, че офицери от разузнаването са били на борда на корабите, които Русия описа като \"преднамерена провокация\".", "date": "2018.11.27", "title": "Тръмп за Крим: Изобщо не сме доволни от това"}
{"url": "https://news.bg/world/es-mozhe-da-nalozhi-novi-sanktsii-na-rusiya.html", "text": "Министърът на външните работи на Австрия Карин Кнайсел изрази загриженост във връзка с напрежението между Русия и Украйна и предупреди, че конфликтът може да ескалира, информират медии.Кнайсел посети Берлин, където се срещна с германския си колега Хайко Маас. Тя подчерта, че Европейският съюз трябва проведе разговори за налагане на нови санкции на Русия. По думите й въпросът вероятно ще бъде обсъден на срещата на външните министри на страните членки на ЕС на 10 декември., смята австрийският министър и добави, че \"\".Междувременно министърът на отбраната на Естония Юри Луик призова ЕС да наложи санкции на Русия.\"\", подчерта Луик пред \"Ройтерс\".Вчера Върховната рада одобри резолюция, с която призова Запада да спре руската агресия, да предостави военна помощ на Украйна и да изпрати кораби в Черно море и Азовско море.", "date": "2018.11.27", "title": "ЕС може да наложи нови санкции на Русия"}
{"url": "https://news.bg/regions/s-3-mln-lv-kredit-spasyavat-bolnitsata-v-dulovo-ot-falit.html", "text": "Общинските съветници в града упълномощиха управителя на болницата да изтегли банков кредит в размер на 3 милиона лева, за да погаси дълговете на лечебното заведение към Националната агенция по приходите. Те са натрупани в периода между 2006 г. и 2012 г. и възлизат на стойност 3.1 милиона лева.Договорът на управителя на дуловската болница д-р Константин Попов беше удължен с още 3 години по предложение на кмета на общината д-р Юксел Ахмед.Директорът на болницата обясни, че се предвижда болницата да се издължи към банката с повече работа и изрази надежда, че за целта лимитът й ще бъде вдигнат. Д-р Попов подчерта, че досегашният лимит се е изработвал всеки месец и затова ще поиска разрешение за надлимитни дейности. Той изтъкна, че дори при надвишен лимит служителите не връщат пациенти. Това обаче е за сметка на болницата. Д-р Попов допълни и че се надява общината също да помогне за погасяването на заема.", "date": "2018.11.27", "title": "С 3 млн. лв. кредит спасяват болницата в Дулово от фалит"}
{"url": "https://news.bg/world/falshivite-medii-predstavyat-malar-kato-svetets-izbuhna-tramp.html", "text": "Президентът на САЩ Доналд Тръмп използва \"Туитър\", за да нападне основните медии, които положително отразяват разследването на специалния прокурор Робърт Мълър за предполагаема намеса на Русия на президентските избори през 2016 г.Вчера стана ясно, че, с което е нарушил сделката със следствието за признаване на вината му.Тръмп обяви, че медиите представят Мълър като \"светец\", а в \"действителност\" разследването е \"едностранчиво\"., смята американският лидер.Държавният глава вярва, че разследването на Мълър нанася огромни вреди на съдебната система.През миналата седмица президентът предостави отговори на въпроси на специалния прокурор.", "date": "2018.11.27", "title": "Фалшивите медии представят Мълър като светец, избухна Тръмп"}
{"url": "https://news.bg/crime/balgariya-chupi-klasatsiyata-na-es-za-prestapnost-nasilie-i-vandalizam.html", "text": "България чупи класацията на ЕС за престъпност, насилие и вандализъм. Това сочат резултатите от проучването на Европейската статистическа служба Евростат. Изследването е за 2017 година.Проучването цели да определи какъв дял от населението е бил изправен пред проблеми, свързани с престъпността, насилието или вандализма в различните райони на база личен опит.Спрямо данните страната ни е на върха в черната класация. От всички запитани българи цели 23.6% са отговорили, че са ставали обект или са свидетелствали престъпления, насилие или вандализъм.На второ място след България се нарежда Холандия. Разликата между двете страни обаче е стряскаща - ако при нас 23.6% потвърждават за случаи на престъпление или насилие, в Холандия този процент е 15%, или с 8.6% по-нисък спрямо у нас.За сравнение - третата страна в класацията на Евростат е Германия, където 14.2% от запитаните отговарят положително, или 0.8% по-малко спрямо Холандия и 9.4% спрямо България.Това чувство се засилва, когато се направи сравнение и със средния процент за страните от ЕС-28. Средно 11.6% от всички запитани граждани на ЕС са отговорили положително на въпроса, което е повече от два пъти по-малко, отколкото в България.Северната ни съседка Румъния, с която обикновено имаме навика да се сравняваме по подобни и други показатели, се нарежда на 11-о място според данни на Евростат. Там 11.3% докладват за престъпления, насилие или вандализъм, което е по-малко от средното за ЕС.В Гърция ситуацията е по-притеснителна, отколкото в Румъния, но отново значително по-добре спрямо България. Южната ни съседка е на 5-то място с 13.8% криминално навлизане сред населението.Страната с най-добри резултати по този показател в Хърватия. Там едва 3% от хората са заявили, че са ставали обект или свидетели на престъпления, насилие или вандализъм. Това е почти 8 пъти по-малко спрямо българите, отговорили по този начин на въпроса.Освен Хърватска с най-добри резултати от проучването са Полша (5.4%), Словакия (6.2%), Финландия (6.2%), Унгария (7.2%), Естония (7.3%), Дания (7.8%), Португалия (7.9%), Словения и Латвия (8%), както и Литва (8.2%).Статистиката на Евростат през годините все пак отбелязва лек спад за България. През 2016 година 25% от сънародниците ни са потвърдили за случаи на престъпление или насилие у нас, а през 2015 година процентът е бил още по-голям - 26.3%, .Проучването на Евростат е изготвено във връзка със стратегията на ЕС за устойчиво развитие. Резултатите от сондажа помагат за установяването и рамкирането на напредъка в страните членки на ЕС по показатели като осигуряване на спокойствието, личната сигурност на гражданите и достъпа до справедливо правосъдие. Отчита се и степента на доверие в институциите на ЕС.", "date": "2018.11.27", "title": "България чупи класацията на ЕС за престъпност, насилие и вандализъм"}
{"url": "https://news.bg/society/mvr-i-api-shofyori-i-peshehodtsi-da-sa-podgotveni-za-zimata.html", "text": "Шофьорите да тръгват на път с автомобили, подготвени за зимни условия, предупреждават от Агенция \"Пътна инфраструктура\" във връзка с очакваните превалявания от сняг на много места утре.От АПИ напомнят, че шофьорите трябва да карат внимателно, да спазват правилата за движение и необходимата дистанция и да не предприемат резки маневри.Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Директорите на областните пътни управления трябва да следят прогнозите по райони и да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания.Близо 300 снегопочистващи машини ще участват в поддържането на 20 000 км републикански пътища през зимните месеци. По опорните пунктове са осигурени необходимите количества сол, пясък, луга и химически вещества.Рязката промяна на времето крие опасности на пътя и от МВР също излязоха със съвети към шофьорите:1 . Поемайте на път добре подготвениВремето осезателно се промени днес, за утре се очакват значителни валежи от дъжд в южните райони, и от сняг - в останалата част на страната, като в Източна и Централна България ще има и силен вятър. Това налага водачите да са подготвени, ако им предстои пътуване.Най-добре да се поема на път със зареден резервоар гориво. Водачите трябва да заредят незамръзващи течности в охладителната система на автомобила и за чистачките.Желателно е да носят със себе си вода, топли дрехи, одеяло. Нека телефоните им са заредени и да носят зарядни, които да ползват по време на път.Препоръки за движение при ниски температури:ПЕШЕХОДЦИ∙ Излизайте навън само ако това е абсолютно наложително∙ Движете се само по тротоарите, използвайте подлезите и надлезите за пешеходци∙ Извън населените места се движете по банкета срещу автомобилния поток∙ Обличайте се с топли дрехи∙ Обуйте здрави зимни обувки, при възможност с дълбок грайфер∙ Ако сте с шапка, при пресичане се огледайте няколко пъти, преди да стъпите на улицата. Шапката помага против студа, но в известна степен пречи на слуховото възприятие∙ Дори да сте на пешеходна пътека, огледайте се и само ако автомобилът е далече, преминете∙ Слушалките в ушите и силната музика пречат на възприятията∙ Ако има поледица или сняг, върнете се и изчакайте, докато снегът бъде почистен и бъде опесъченоВОДАЧИ∙ Ако не се налага непременно да пътувате, отложи заминаването до нормализиране на обстановката∙ Преценете дали се налага на път да тръгне цялото семейство. Особено важна е преценката, ако имате малко дете∙ Ако все още не сте сменили гумите, не губете време - незабавно ги подменете с гуми за зимни условия∙ Всички течности в системите на автомобила трябва да са подменени с незамръзващи∙ Проверете: налягането на гумите, работят ли чистачките, в изправност ли са всички светлинни източници - фарове, мигачи, аварийни светлини, габарити, работи ли отоплителната система на автомобила∙ Заредете достатъчно гориво∙ Преди път извън населено място се осведомете: за прогнозата за времето и за временни или постоянни ограничения по набелязания маршрут∙ Въоръжете се с търпение, ако попаднете в \"тапа\"∙ Поставете в колата: вериги за сняг, буксирно въже, лопата, зарядно за акумулатор, мобилно зарядно за телефон, дебело одеяло, вода и суха храна, проверете и обновете съдържанието на автоаптечката, вземете достатъчно лекарства, ако си на лечение∙ При попадане в рискова ситуация сигнализирайте първо на телефона за спешни случаи 112, след това потърсете за съдействие близки и приятели.Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ - www.api.bg, както и на тел. 0700 130 20 в АПИ.Спешният телефон е 112. ", "date": "2018.11.27", "title": "МВР и АПИ: Шофьори и пешеходци да са подготвени за зимата"}
{"url": "https://news.bg/politics/balgariya-i-polsha-spodelyat-shodni-pozitsii-za-kohezionnata-politika.html", "text": "\"Страните ни споделят сходни позиции за ролята на Кохезионната политика и Общата селскостопанска политика, които са от ключово значение за целия ЕС и са важен инструмент за растеж, конкурентоспособност и създаване на работни места.\" Това заяви премиерът Бойко Борисов на среща с полския държавен глава Анджей Дуда.Той подчерта, че Полша е значим партньор на България в областта на търговията и инвестициите и изрази увереност, че това сътрудничество ще продължава да се задълбочава.Двамата акцентираха върху отличното състояние на двустранното сътрудничество и приветстваха 100-годишнината от установяването на дипломатически отношения между България и Полша.По време на срещата бе отбелязан и интензивният политически диалог на всички равнища, който спомага за конструктивното взаимодействие и сходните позиции на България и Полша по редица въпроси от европейския и международния дневен ред.Премиерът Борисов и полският президент Анджей Дуда изразиха и тревогата си от напрежението между Украйна и Руската федерация в Азовско море.\"В интерес на всички е напрежението да бъде преодоляно с диалог\", подчерта Борисов.Той посочи още, че Полша е важен фактор за сигурността в Европа и близък съюзник в рамките на НАТО.\"Установили сме добро сътрудничество в сферата на отбраната, което се осъществява както в рамките на ЕС и НАТО, така и на двустранна основа\", допълни още министър-председателят.", "date": "2018.11.27", "title": "България и Полша споделят сходни позиции за Кохезионната политика"}
{"url": "https://news.bg/int-politics/dzhak-ma-stava-chlen-na-kitayskata-komunisticheska-partiya-po-zaslugi.html", "text": "Джак Ма, ръководителят на една от най-големите компании в Китай в областта на онлайн търговията Алибаба стана член на китайската комунистическа партия, съобщават китайски медии, цитирани от ТАСС.\"В годината на 40-тата годишнина на политиката на реформа и откритост ЦК на на Китайската комунистическа партия, Централният комитет реши да отдаде почит на група от хора, които имат специален принос за нейното израстване\", съобщават китайските медии.Според тях, \"в съответствие с работата, извършена за изпълнение на политиката във всеки регион, бяха избрани и кандидатите. След разглеждане от Координационния съвет бяха избрани общо 100 души, препоръчани за присъединяване към партията, включително основателят на Алибаба Джак Ма, както и шефът на най-голямата телекомуникационна компания Тенсент в Китай, Ма Хуатен\".\"Джак Ма създаде Алибаба Груп - една от най-големите платформи за електронна търговия в света, която се превърна в стимул за увеличаване на вътрешното търсене в Китай и създаване на необходимата инфраструктура за малки и средни предприятия. Ръководството на Алибаба се нарежда сред първите десет компании в света по отношение на капитализацията, което позволи на страната ни да заеме водеща позиция на световния пазар за онлайн търговия\", се казва в съобщението.Статията също така отбелязва, че \"в случай на възражения срещу препоръчаните кандидати, които се присъединяват към партията, можете да се свържете с ЦК на ККП по телефона, лично или по електронна поща преди 17 часа на 30 ноември\".Алибаба Груп е една от най-големите компании за електронна търговия в света. Основана е през 1999 г. от китайския бизнесмен Джак Ма. Капитализацията през 2018 г. е около 500 милиарда долара, броят на регистрираните потребители е около 80 милиона души по целия свят.", "date": "2018.11.27", "title": "Джак Ма става член на китайската комунистическа партия, по заслуги"}
{"url": "https://news.bg/regions/lokomotiv-se-udari-vav-vagoni-v-depo-nadezhda.html", "text": "Локомотив се удари във вагони при маневра в депо \"Надежда\", съобщи БНР , позовавайки се на БДЖ.Поради лошите атмосферни условия локомотивът се е приплъзнал докато извършвал маневра, за да прикачи вагоните за сутрешния влак София - Бургас.Ударът е бил лек и няма пострадали, но има леки материални щети по първия вагон.", "date": "2018.11.27", "title": "Локомотив се удари във вагони в депо \"Надежда\""}
{"url": "https://news.bg/regions/namushkaha-s-nozh-edinadesetoklasnik-tragnal-za-uchilishte.html", "text": "Намушкаха с нож единадесетокласник в Сливен, предаде бТВ.Ученикът бил нападнат на път за училище. Той е приет в сливенската болница без опасност за живота. По последна информация към момента състоянието му е стабилно.Пострадалият учел в електротехникума в Сливен. По думи на директора той бил нападнат от две момчета - също ученици, като едното от тях извадило нож.Намушканият ученик живял в дом за временно настаняване и пътувал всяка сутрин до гимназията. По думи на директора в училището досега е нямало инциденти. Освен това гимназията разполагала с охранители от лицензирана фирма и досега не е имало случаи на внасяне на оръжие в училището.Припомняме, това не е първият случай на нападнат ученик в училищен двор в града.През 2015 г. 15-годишно момиче беше убито, а учителка пострада, след като бяха намушкани от 28-годишния бивш приятел на момичето.", "date": "2018.11.27", "title": "Намушкаха с нож единадесетокласник, тръгнал за училище"}
{"url": "https://news.bg/world/mohamed-bin-salman-iska-sreshta-s-erdogan-za-sluchaya-kashogi.html", "text": "Престолонаследникът на Саудитска Арабия Мохамед бин Салман иска среща с турския президент Реджеп Ердоган.Това съобщи външният министър на Турция Мевлют Чавушоглу пред вестник \"Зюддойче цайтунг\".Според топ дипломата няма причина Ердоган да не проведе разговори със сина на крал Салман.Мохамед бин Салман е поискал срещата по време на телефонен разговор. Тя може да се проведе в кулоарите на Г-20 в Аржентина по-късно тази седмица, добави Чавушоглу.Мевлют Чавушоглу изрази надежда да има по-голяма яснота след разговорите във връзка с убийството на саудитския журналист Джамал Кашоги, но министърът добави, че \"не е сигурен\".Запитан кой е издал заповедта за ликвидирането на Кашоги, Чавушоглу отговори, че няма доказателства и повтори, че турското правителство настоява да се разкрие къде е тялото на убития журналист и кой е помагал на екзекуторите в Турция.Коментирайки отношенията с ЕС, министърът подчерта, че Анкара настоява за членство и предупреди Брюксел, че трябва да каже на турското правителство, ако не иска да приеме Турция за страна членка.", "date": "2018.11.27", "title": "Мохамед бин Салман иска среща с Ердоган за случая „Кашоги”"}
{"url": "https://news.bg/regions/tovaren-vlak-pregazi-mazh-v-kazanlak.html", "text": "Товарен влак прегази мъж в Казанлък, съобщиха от Областната дирекция на МВР в Стара Загора.Инцидентът станал днес малко след полунощ.Загиналият е мъж на 37 години от с. Горно Сахране. Той бил блъснат край гара Казанлък от товарен влак, управляван от 31-годишен машинист.Пострадалият бил откаран в болница, където починал.По случая е образувано досъдебно производство.", "date": "2018.11.27", "title": "Товарен влак прегази мъж в Казанлък"}
{"url": "https://news.bg/world/makron-frantsiya-spira-14-atomni-reaktora-ot-58-do-2035-g.html", "text": "Президентът на Франция Еманюел Макрон обяви, че страната му ще спре 14 атомни реактора до 2035 г., съобщават АФП и АП.Макрон поясни, че с по-бавни темпове от обещаното държавата ще намали произвежданото количество енергия от атомни централи.На фона на народно недоволство заради високите енергийни цени, френският лидер разкри, че Франция ще затвори 14 атомни реактора от 58 до 2035 г.Той поясни, че Франция ще намали произвежданата от атомни централи електроенергия до 50% от 75% до 2035 г. Това е отлагане в сравнение с поставената цел до 2025 г. от предшественика му Франсоа Оланд.Между четири и шест реактора ще бъдат затворени до 2030 г.До 2022 г., според Макрон, Франция ще затвори останалите четири централи на въглища.Франция зависи повече от ядрена енергия в сравнение с всяка друга държава по света. ¾ от електроенергията идва от 19 ядрени централи.Френският лидер обеща да развият производството на възобновяема енергия. По думите му приоритетът е френската икономика да ограничи изкопаемите горива, които допринасят за глобалното затопляне.", "date": "2018.11.27", "title": "Макрон: Франция спира 14 атомни реактора от 58 до 2035 г. "}
{"url": "https://news.bg/crime/nachalnikat-na-rodilnoto-v-gorna-oryahovitsa-osadi-prokuraturata-po-sluchaya-bebeto-vav-frizera.html", "text": "Началникът на родилното отделение в Горна Оряховица д-р Михаил Милатович осъди на прокуратурата втора инстанция по случая \"бебето във фризера\", съобщи БНР.Според решението на Апелативния съд в София държавното обвинение трябва да заплати на лекаря сумата от 40 000 лева за неимуществени вреди - накърняване на името му от преди 8 години.Съдът определи, че името на доктора е набедено от непремерени изказвания на прокурори от Велико Търново, огласили информация по случая.\"След този случай родилното отделение е съсипано\", коментира Милатович пред общественото радио. По думите му отделението не може да се съвземе. \"Колегите още не могат да стъпят на краката си. Единият напусна, другият се пенсионира. Останахме от пострадалите - двама\", допълни той.Съдебното решение на Апелативният съд в София може да бъде обжалвано пред Върховния касационен съд.Припомняме, през месец ноември 2010 година 17-годишна ученичка от Лясковец направи преждевременно раждане в родилното отделение в Горна Оряховица.Бебето беше обявено за мъртво, но след това се появиха съмнения, че то е било живо. Лекарите бяха  и обвинени, че след раждането са обявили бебето за мъртво и са го поставили във фризера с биологични отпадъци.Случаят стана известен и след като Окръжната прокуратура във Велико Търново огласи скандални телефонни разговори между лекарите от Горна Оряховица. пред депутати от тогавашния вътрешен министър Цветан Цветанов. След това Цветанов стана обект на много критики, понеже с четенето на стенограмата в парламента е отключил агресията срещу лекарското съсловие.той да запознае в НС депутатите с експертизата за смъртта на бебето от Горна Оряховица така, както е изчел в пленарна зала СРС-тата от разговорите на лекарите. До повторно изслушване на Цветанов обаче така и не се стигна.Официално Цветанов не поднесе извиненията си за това, че е . Въпреки това в кулоарите на парламента той заяви: Искам да се извиня на всички, които са се почувствали засегнати.Припомняме и че , родено преждевременно от 17-годишна ученичка, показа, че то е било мъртво при появата си на бял свят и не може да се говори за лекарска грешка. През 2013 година Великотърновската окръжна прокуратура прекрати досъдебното производство срещу медиците за умишлено умъртвяване на новородено.", "date": "2018.11.27", "title": "Началникът на родилното в Горна Оряховица осъди прокуратурата по случая \"бебето във фризера\""}
{"url": "https://news.bg/int-politics/makron-e-chul-gneva-na-grazhdanite-no-nasilieto-nyama-da-promeni-politikata.html", "text": "Президентът на Фрнация Еманюел Макрон обясни, че е чул гнева на гражданите и техните оплаквания във връзка с по-високите такси за дизелово гориво, но  и няма да промени отношението си към енергийната политика.\"Не бъркам гражданите и техните искания с бандитите. Няма да призная нищо на тези, които искат разрушения и безредици. Това, което разбрах от тези няколко дни, е, че не трябва да променяме курса, защото е правилен и необходим\", коментира той.Макрон обяви и консултации на национално ниво в отговор на , тримесечните консултации са за изготвяне на пътна карта за ускоряване на прехода на страната от изкопаеми горива.Френският президент предлага незначителни отстъпки, заявявайки, че ще предложи механизъм за коригиране на данъчните увеличения, едновременно с увеличаването на цените на петрола в международен план. В един час реч Макрон повтори няколко пъти, че разбрал гнева, изразен от стотици хиляди хора, които излязоха по улиците в знак на протест. Той признава, че много французи смятат, че данъците са \"наложени отгоре\" и обещава да ускори работата на правителството, за да облекчи натоварването на работещите семейства и да се намалят държавните разходи.\"Виждал съм, както много други французи, трудностите на хората, които трябва да шофират много много и които имат проблеми да се справят в края на месеца. Вярвам много дълбоко, че можем да преобразуваме този гняв в решение\", обясни Макрон.", "date": "2018.11.27", "title": "Макрон е чул гнева на гражданите, но насилието няма да промени политиката"}
{"url": "https://news.bg/world/severnoirlandtsite-nyama-da-podkrepyat-brekzit-sdelkata-na-mey.html", "text": "Лидерът на Демократичната юнионистка партия на Северна Ирландия Арлин Фостър заяви, че не могат да подкрепят споразумението за Брекзит.\"Ние не можем да подкрепим споразумението на Тереза Мей\" за Брекзит, обяви тя пред \"Блумбърг\" и предупреди, че премиерът няма да може да прокара споразумението за Брекзит през парламента.Според нея \"мрежата за сигурност\" - механизъм за избягване на \"твърда\" граница между Ирландия и Северна Ирландия, трябва да бъде премахната.Тя смята, че друг проблем е, че политическите декларации не са обвързващи.С депутатите си в Камарата на общините юнионистката партия поддържа кабинета на Мей.Междувременно министър-председателят започва обиколка на Острова, за да промотира сделката за Брекзит. Днес тя ще посети Уелс и Северна Ирландия. Тя ще се опита да убеди хората, религиозните лидери и политиците, че ще се избегне \"твърда\" граница между Ирландия и Великобритания благодарение на сделката.В същото време топ адвокати на Европейската комисия и Европейския съвет предупредиха, че решението на Лондон да напусне ЕС не може едностранно да бъде отменено, пише \"Файненшъл таймс\". Случаят беше чут в Съда на ЕС, след като противници на Брекзит, водени от шотландски политици, твърдят, че Лондон може да реши да отмени Член 50 без одобрението на ЕС.По-рано британското правителство предупреди, че не може да се предоговори споразумението за Брекзит и това е единственият вариант.Вестник \"Таймс\" пише, че някои британски депутати биха подкрепили сделката, ако Мей каже кога ще подаде оставка.", "date": "2018.11.27", "title": "Северноирландците няма да подкрепят Брекзит сделката на Мей"}
{"url": "https://news.bg/regions/57-kameri-sledyat-vandali-v-silistra.html", "text": "\"В 18 точки на град Силистра са разположени 57 камери, като последните две точки все още не са свързани.\" Това заяви пред БНР заместник-кметът на града Тодор Борачев.По думите му все още цялата система не е въведена в експлоатация, като най-вероятно това ще се случи до края на месеца.Предвидено е да има камери за видеонаблюдение на все още недовършеното младежко пространство до Новата баня в Силистра, което преди ден стана обект на вандалска проява, припомня той.Неизвестни извършители са изцапали със спрей монтираните и боядисани от Неформалната младежка група \"МЕГА-Креатив\" пейки във все още недовършеното младежко пространство.Ръководителят на проекта Димитър Караджов заявява, че щетите ще бъдат възстановени със собствени средства.", "date": "2018.11.27", "title": "57 камери следят вандали в Силистра"}
{"url": "https://news.bg/economics/borim-afrikanskata-chuma-sas-simvolichna-taksa-za-izsledvane-na-divechovoto-meso.html", "text": "Българската агенцията по безопасност на храните намали таксата за изследване на дивечовото месо за трихинелоза и африканска чума, предаде БНТ.По този начин вместо 12 лева ловците ще заплащат само символичната сума от 50 стотинки, за да изследват месото от отстреляния дивеч.Целта е да се ограничи разпространението на африканската чума по свинете.Новите такси са въведени от началото на ловния сезон.Д-р Мария Христова от Окръжната дирекция на безопасност на храните в Благоевград обяснява, че с намаляването на таксите се очаква ловците да бъдат стимулирани да изпращат проби за изследване едновременно за трихинелоза и африканска чума по свинете. Тя изтъква, че за да се предотврати опасността за консуматорите и за свиневъдния бизнес, е изключително важно ранното диагностициране на болестите.Ловците са доволни от значително по-ниските такси.Според председателя на ловно дружество \"Сокол\" Иван Василев разликата спрямо предишната такса от 12 лева е осезаема.Ако са отстреляни 5-10 прасета, това е доста солидна сума, пресмята той и поздравява държавата за правилното и навременно решение.От началото на сезона в района на Благоевград и Симитли са отстреляни около 105 диви свине. Това е наполовина от нормалния лов за периода спрямо минали години.", "date": "2018.11.27", "title": "Борим африканската чума със символична такса за изследване на дивечовото месо"}
{"url": "https://news.bg/world/ukrayna-potvardi-za-ukrainski-agenti-na-izzetite-ot-rusiya-korabi.html", "text": "Украйна потвърди, че на иззетите от Русия кораби в Керченския проток е имало разузнавачи от Службата за сигурност на Украйна, информира АП.От службата поясняват, че агентите са работили по време на контраразузнавателна операция. Допълва се, че те са реагирали на \"психологически и физически натиск\", оказван от Федералната служба за безопасност на Русия.Федералната служба за безопасност на Русия обвини Киев в \"провокация\" до Крим. Според руснаците фактът, че е имало украински разузнавачи на корабите, е доказателство за умишлени действия.Русия иззе три украински кораба и арестува екипажа за нарушаване на териториалните води на Русия. НАТО, ЕС и Германия осъдиха действията на Москва, докато Организацията за сигурност и сътрудничество в Европа призова Русия и Украйна да прекратят провокациите. ", "date": "2018.11.27", "title": "Украйна потвърди за украински агенти на иззетите от Русия кораби"}
{"url": "https://news.bg/politics/na-migratsiyata-kato-permanenten-protses-tryabva-da-otgovori-natsionalnata-darzhava.html", "text": "\"Миграцията е перманентен сегмент от съвременните процеси, но от няколко години не се наблюдава асимилация на мигрантите, а напротив - те се опитват да налагат на европейците своите правила, своята религия и желанието си да господстват там, където са отишли. Това е мнението на проф. Нина Дюлгерова.Дюлгерова коментира международната ситуация по повод Глобалния пакт за миграция на ООН, който предстои да се подпише в Маракеш. Той цели защитата на правата на мигрантите, като не се взима под внимание техният статут.Списъкът с държави от ЕС, които се разграничават от Пакта, продължава да расте.С миграцията ли Европа и светът ще си реши икономическите въпроси или тя е решителната сила, която ще променя обществата? В Европа този процес предизвиква висока степен на динамика, но проблемът е в това, че политиците много говорят, но реалните процеси описват една тревожна картина, предупреди Нина Дюлегова.Тя коментира, че САЩ като суперсила, за разлика от Европа, чрез думите на президента Доналд Тръмп откроява политика, категорично ориентирана към отказ от нелегална миграция. Границите се пресичат само официално, легално и със съображения с правилата на държавата.Миграционните процеси създават опасно чувство за безнаказаност и правилото е да не се спазват правилата, смята Дюлгерова.ЕС, и най-вече националните държави, трябва да приключат със затварянето на очите по отношение държавните институции. Всеки политически елит и всички правителства ще оцелеят през следващите години само ако реализират това, което е важно за националната държава, а именно - спазването на закона за всички, които нелегално преминават границите, посочи Дюлгерова.Мигрантският въпрос става център на политическия спор в ЕС, категоричен е юристът и политически анализатор Мирослав Попов. За съжаление, българската общественост не получава реална аналитична оценка. Става дума за правен въпрос, за това каква е стойността на феномена национално гражданство и национални граници.В последните години много интензивно се извършва спекулация по отношение стремежа в ЕС да няма вътрешни граници. Това не води до отпадане на въпроса за външните му граници, уточни Попов. Те трябва да бъдат защитени, подчерта той.България не може да бъде привърженик на свръхлиберални нагласи по отношение на миграцията, категоричен е Мирослав Попов.Противоречието между държавите, които приемат и тези, които излъчват мигранти, заема централно място в Глобалния пакт. В количествен план тези, които подкрепят Пакта, са значително мнозинство. Неприсъединяването към документа не води до последици като санкции, тъй като документът не произлиза от ЕС, смята Попов.Несъгласието е опит да се приравни правния статут на мигранта с правния статут на бежанеца. Бяга онзи, който е преследван, а там, където отива, има правото да бъде приет с хуманност от съответната държава. В момента се прилага друго разбиране, според Попов, тъй като мигрантът е свободен човек, който решава да смени страната, в която живее.В Пакта се говори за редовна, регулярна миграция. Това означава, че миграцията ще бъде определена като постоянен процес. Оказва се, че Глобалният пакт не позволява определянето на възрастта на непридружени деца. От гледна точка на правото това създава проблеми в съдебната система и конкретно в издаването на присъди на лица, които се самоопределят като малолетни или непълнолетни.Мигранти поради климатични промени е новата категория в Глобалния пакт. Попов смята, че на тези физико-географски процеси трябва да се противопостави националната държава и нейното правителство.България не е заинтересована от присъединяване към Глобалния пакт на ООН, тъй като основата му е гнила, заключи Попов.", "date": "2018.11.27", "title": "На миграцията като перманентен процес трябва да отговори националната държава"}
{"url": "https://news.bg/int-politics/erdogan-prizovava-rusiya-i-ukrayna-da-pregovaryat.html", "text": "Турският президент Реджеп Ердоган призова Русия и Украйна да работят заедно, вместо да влошат отношенията си, тъй като Турция иска Черно море да бъде мирно море, съобщават турски медии.В изказване по време на партийно събитие, в което той обяви кметските кандидати на предстоящите местни избори в Турция, Ердоган заяви, че \"във време, когато светът е в ноктите на сериозни заплахи, ще се радваме да видим как Русия и Украйна да стоят заедно, а не един срещу друг.\" Той добави, че Анкара иска да остане в добри отношения както с Русия, така и с Украйна.В неделя, , твърдейки, че са нарушили границата. Корабите се опитали да влязат в Азовско море през Керченския пролив край бреговете на Крим, като по този начин навлизат във \"временно затворената зона на руски териториални води\", според Москва., но също така потвърди, че офицери от разузнаването са били на борда на корабите, които Русия описа като \"преднамерена провокация\".", "date": "2018.11.27", "title": "Ердоган призовава Русия и Украйна да преговарят "}
{"url": "https://news.bg/regions/40-godishen-vilnee-s-bradva-i-pushka-iz-slivensko-selo.html", "text": "Агресивен мъж вилнее с брадва и пушка из сливенско село и държи жителите в страх, съобщиха от бТВ.40-годишният Николай Колев притежавал законно оръжие, което вече му е отнето.От два месеца насам той започнал редовно да тормози свои съседи и роднини от село Самуилово.На 7 октомври нахлул в дома на местна жена. Жертва на агресията станала и кметицата на селото Пламена Костадинова.Въпреки че преди дни Колев бил арестуван, той бил освободен след 24 часа. Димитър Кикьов от Областната дирекция на МВР в Сливен информира, че след като го задържали, полицейските служители му иззели законно притежаваното ловно оръжие и брадвата, с която мъжът вилнял.Самият Колев отрича да е агресивен, но съседите му се боят, че тормозът му ще се повтори.По случая е образувано досъдебно производство.", "date": "2018.11.27", "title": "40-годишен вилнее с брадва и пушка из сливенско село"}
{"url": "https://news.bg/politics/abv-nastoyavat-da-se-raboti-za-preki-dostavki-na-gaz-ot-rusiya.html", "text": "От АБВ настояват да има пряка доставка на руски газ за България и за останалите страни от Европа. Затова призова лидерът АБВ Румен Петков на брифинг в централата на партията.По думите му не е нормално Европа да си купува руски газ от Турция.Петков припомни, че бившият премиер Иван Костов (1997-2001 г.) е подписал престъпен договор, с който са били продадени \"Мини Марица-изток 1\" и \"Мини Марица-изток 3\", с което на практика е бил заложен двойният стандарт, унизявайки \"Мини Марица-изток 2\".До миналата година, съобразно \"престъпния договор\", който бе подписан, българската страна е доплащала на американските марици около 600 милиона лева годишно, изтъкна шефът на АБВ и добави, че очакванията на енергийните експерти са, че догодина доплащанията ще бъдат над 900 милиона лева.\"Тез пари се плащат за един договор, за който няма никакво съмнения как брутално удря джоба на българския гражданин. Договорът има очевидна държавна помощ, защото това е договор, с който България е поела ангажимент да заплаща цената на вредните емисии\", обясни Петков.От АБВ се заканиха, че ще искат следващия европарламент да наложи на Европейската комисия принципно решение, с което да се разреши неравнопоставеността между енергийните производители.От своя страна зам.-председателят на АБВ Любомира Ганчева посочи, че за партията гарантирането на енергийната сигурност и просперитет на страната е въпрос на осъзната цялост и необходимост. АБВ приветства идеята за диверсификация, то когато тя бъде направена на принципите на конкурентните правила и най-вече в интерес и защита на народа.Активното действие и бездействие на различните институции доведе до много голямо увеличение на цената на газта, отбеляза тя и добави, че институциите в България трябва да се намесят, за да гарантират общия интерес.Азбукарите са притеснени, че се въвежда практиката за \"нова Гинка\" в енергийния сектор, като фирма без никакъв опит и с 2 лева установен капитал, е спечелила проект за изграждането на газопровод на стойност 22 милиона лева без ДДС.От АБВ настояват и за радикална промяна в българското земеделие. Темата коментира зам.-председателят на АБВ доц. д-р Христо Михайлов.Михайлов се обяви против съществуващия олигархичен модел в българското земеделие, с който се убива българското село и се унищожава агроземеделието.От АБВ се заканиха, че ще работят за промяна на цялостния и рамков вариант на българското земеделие, като идеята на партията е собственикът на земята да получава субсидия, ако земята се обработва.АБВ настояват промените в българското земеделие да бъдат насочени чрез субсидии и плащания само за фермерите, поне двукратно увеличаване на плащанията за дребните фермери, прозрачна национална политика и стимули за коопериране на местни производители, стимулиране чрез национално подпомагане, данъчни и кредитни облекчения на биологични производства и местни продукти.Сред другите насоки са създаване на целенасочена държавна политика по интегриране на дребните и средни фермери в пазарите и веригите за хранителни продукти, повече наука за повече добавена стойност и повече субсидии и плащания, насочени само към собствениците на земи.По време на брифинга азбукарите представиха своя \"Политически манифест\", с който смятат да се явят на изборите през 2019 г. Сред другите приоритети, които залягат в тяхната визия за развитието на България са промените в здравеопазването, социалната, пенсионната, демографската и данъчна политика.", "date": "2018.11.27", "title": "АБВ настояват да се работи за преки доставки на газ от Русия"}
{"url": "https://news.bg/bulgaria/ogranichavat-dvizhenieto-po-am-hemus-kray-yablanitsa.html", "text": "От 12 до 15 часа днес движението по АМ \"Хемус\" между 74-и и 79-и километър край Ябланица ще бъде ограничено заради строителството на нов участък от автомагистралата.Трафикът ще се пренасочва по пътя Ботевград - Ябланица.", "date": "2018.11.27", "title": "Ограничават движението по АМ \"Хемус\" край Ябланица"}
{"url": "https://news.bg/regions/v-satovcha-iskat-referendum-za-sobstveno-vodno-druzhestvo.html", "text": "В община Сатовча събират подписка за провеждането на референдум за отделяне и обособяване на общинско водно дружество, съобщи БНТ.Целта на местните е да предотвратят планираното увеличение на цената на питейната вода в населеното място.Общинските съветници са упълномощили кмета Арбен Мименов да представи исканията на жителите на Сатовча пред Комисията за енергийно и водно регулиране, Министерството на околната среда и водите и областния управител на Благоевград.", "date": "2018.11.27", "title": "В Сатовча искат референдум за собствено водно дружество"}
{"url": "https://news.bg/politics/konfliktat-v-azovsko-more-nesamneno-shte-zasegne-i-balgariya-spored-kalfin.html", "text": "Конфликтът в Азовско море несъмнено ще засегне и България. Това заяви пред БНТ бившия евродепутатът и бивш външен министър Ивайло Калфин.За България означава несигурност в непосредствена близост. И всяка несигурност там, въпреки че България не е пряко замесена, няма как да не се отрази върху общата сигурност на региона, посочи Калфин. Според него конфликтът по-скоро ще се затвори на този етап между Русия и Украйна.Според евродепутата това няма да бъде единствената подобна провокация.Всичко това е вследствие на анексирането на Крим, тъй като от едната страна на Керченския проток беше украинския Крим, а от другата - руска територия. След анексирането на Крим, Русия построи мост, с който си осигури директна връзка с Кримския полуостров и състави правила как да се преминава през прохода, посочи Калфин.По думите му Русия е съставила тези правила, защото мостът очевидно е от стратегическа важност и Русия не би могла да допусне инциденти със съоръжението. \"Тези правила не изискват разрешение за преминаване от Черно към Азовско море и обратно, но изискват една поредица от предупреждения, предварителни анонси и така нататък, за да се знае кой, как и по какъв начин преминава\", обясни бившият първи дипломат, като добави, че украинските кораби не са направили това.\"Украинските кораби не направиха това нещо. Това е провокация, която... според Украйна естествено и според международното прави Русия няма право да налага правила на Керченския проток и няма право да упражнява суверенитет върху Крим. Отказвайки да се съобразяват с тези руски правила украинските кораби, така демонстративно, съответно се получи руската реакция\", тълкува Калфин.Според него и двете страни казват, че са прави - Украйна, защото разглежда Крим като тяхна територия, както е и по международно право, и Русия, защото разглежда Крим като руска територия. И двете страни обвиняват другата за провокирането на конфликта.Според бившия вицепремиер обаче решението на Кримския въпрос \"очевидно не стои в близко бъдеще\". Той прогнозира, че около този конфликт тепърва ще се натрупват и нови напрежения.По думите на Калфин и двете страни имат интерес Керченския проток да бъде проходим, защото в Азовско море се намира второто по големина украинско пристанище, както и много важни руски пристанища.\"За мен е по-важно какво би направила международната общност в този случай... Ако Западът предприеме някакви контрадействия срещу Русия, това може би ще задълбочи конфликта в региона. От друга страна, ако не предприеме никакви действия, това е игра на надмощие, включително и психологическо, може да се очаква, че Русия ще направи някаква следваща стъпка, за да демонстрира своето влияние\", обясни Калфин и тълкува, че евентуалните следващи стъпки могат да бъдат много и различни, винаги има от какво да се натрупва напрежение.\"Международната общност трябва да търси решения, трябва да бъде активна, това трябва да е меко решение и то трябва да бъде свързано с посредничество. Русия трябва да бъде въвлечена, тя има интерес в крайна сметка да се регулира този процес, трябва да се намери реалния интерес. Всичко на този свят може да се договори, ако има добро желание. Въпросът е дали ще имат желание Украйна и Русия в момента да уредят не Кримския въпрос, а преминаването през Керченския проход. Това би било вече някакъв пробив и тук би могло да съдейства Европейският съюз\", добави още евродепутатът.Пред bTV темата коментира и бившият военен министър Тодор Тагарев. По думите му след анексирането на Крим над 70% от украинския военноморски флот е \"останал в ръцете на Русия\". Освен това Русия прехвърляла кораби и от други региони, включително и от Каспийско море.\"Русия значително превъзхожда не само Украйна в Черно море, но и други страни, дори взети заедно. Не предвиждам някакъв конфликт по море, което не означава, че в други точки на съприкосновение няма да има някакъв конфликт\", посочи Тагарев.Според бившият военен министър Украйна е демонстрирала работеща демокрация, защото въпреки настояването на Порошенко за , представители на Върховната рада са се обявили против толкова дълъг срок и той е бил съкратен на .", "date": "2018.11.27", "title": "Конфликтът в Азовско море несъмнено ще засегне и България според Калфин"}
{"url": "https://news.bg/crime/spetsaktsiya-v-burgas-zadarzhaha-10-narkodilara.html", "text": "Десет души са задържани за разпространение на наркотици при спецакция в Бургас, съобщи БНР.Полицейски екипи има на входа и на изхода на града.По информация на БНР сред задържаните е Тодор Атанасов - известен с прозвището \"Томи Черния\", като полицаите претърсили и автомобила му. Той е известен като знакова фигура в търговията с недвижими имоти и вносни автомобили от Германия.Направен е и обиск във фен-клуба на \"Левски\" в центъра на града.Според bTV ГДБОП претърси жилищни сгради на улиците \"Цар Симеон Първи\" и \"Съединение\" в Бургас.Униформените са влизали поред в апартаментите.Акцията е на областната дирекция на полицията и Главна дирекция \"Борба с организираната престъпност\" под надзора на Специализираната прокуратура.", "date": "2018.11.27", "title": "Спецакция в Бургас, задържаха 10 наркодилъра"}
{"url": "https://news.bg/int-politics/tramp-predupredi-che-planat-na-mey-za-brekzit-vredi-na-otnosheniyata-sas-sasht.html", "text": "Американският президент Доналд Тръмп обясни, че споразумението за Брекзит \"звучи като много за ЕС\" и означава, че Великобритания може да не е в състояние да търгува със САЩ, съобщава БиБиСи.Даунинг Стрийт обясняват, че Мей е готова да защити сделката си в телевизионен дебат с Джеръми Корбин, настоява, че е \"много ясно\", че Великобритания ще може да подпише търговски споразумения със страни по света.Тръмп предупреждава, че планът на Мей вреди на отношенията със САЩ.Дебат между Корбин и Мей може да се проведе на 9 декември - два дни преди парламентарното гласуване на сделката на Мей.Говорейки пред репортери извън Белия дом, Тръмп коментира: \"Точно сега, ако погледнете сделката, Великобритания може да не е в състояние да търгува с нас. И това не би било хубаво. Не мисля, че те имат предвид точно това.\"Тръмп предполага, че споразумението за Брекзит поставя Великобритания в положение да не може да договори свободна търговия със Съединените щати.Въпреки това, в отговор на коментарите на Тръмп, говорител на Даунинг Стрийт коментира, че споразумението за Брекзит ще позволи на Великобритания да подпише двустранни споразумения със страни, включително САЩ.\"Вече положихме основите за амбициозно споразумение със САЩ чрез нашите съвместни работни групи, които се срещнаха пет пъти досега\", добави говорителят.Коментарите се появиха, след като Мей се противопостави на критиките за сделката с Брюксел от депутатите от всички партии в парламента - настоявайки, че споразумението ще позволи на Обединеното кралство да си възвърне контрола над законите, парите и границите.", "date": "2018.11.27", "title": "Тръмп предупреди, че планът на Мей за Брекзит вреди на отношенията със САЩ"}
{"url": "https://news.bg/crime/zaloviha-trima-mladezhi-za-obir-na-apartament-v-burgas.html", "text": "Заловиха трима младежи - 16 годишния В.С., 16 годишния М.П. и 20 годишния Р.П за обир на апартамент в Бургас, съобщи МВР.Установено е, че младежите са отключили входната врата на апартамента и са откраднали два телевизора, златни и сребърни накити, кафе-машина, музикална уредба, около пет бутилки уиски, две тонколони за компютър, три парфюма, ел. печка и други вещи.Общата стойност на откраднатите вещи е около 2000 лв.Младежите направили пълни самопризнания. Част от откраднатите златни накити са намерени в заложна къща в ж.к. \"Славейков\", а другата част - са върнати от извършителите.Кражбата е осъществена на 23 срещу 24 ноември в блок 15 на кв. \"Зорница\".", "date": "2018.11.27", "title": "Заловиха трима младежи за обир на апартамент в Бургас"}
{"url": "https://news.bg/regions/plastilin-vmesto-bomba-otkriha-vav-vrachanskiya-zatvor.html", "text": "Пластилин вместо взривно устройство откриха при проверка във врачанския затвор, предаде БНР. Той бил сложен в пита кашкавал, която била изпратена на един от затворниците.Щателният оглед бил извършен, след като възникнали съмнения за скрит взрив. Проверката на Министерството на правосъдието обаче установила, че съмненията са неоснователни и става въпрос за \"медицинска глина\", по-известна като пластилин.Все още не е ясно дали чрез \"пратката\" някой се е пошегувал или е проверявал колко стриктни са служителите в затвора.За проверката настоял директорът на затвора комисар Ангел Кабатлийски. Тя била извършена от столични експерти в Главна дирекция \"Изпълнение на наказанията\"", "date": "2018.11.27", "title": "Пластилин вместо бомба откриха във врачанския затвор"}
{"url": "https://news.bg/int-politics/mediite-v-gartsiya-spryaha-rabota.html", "text": "Журналистите е Гърция излязоха на 24-часова стачка.За деня в страната е прекратено излъчването на новинарски емисии, предаде кореспондентът на БНР в южната ни съседка.Протестът се организира от Съюза на работещите в медиите. От синдиката настояват за увеличение на заплатите в сектора, както и за премахването на практиката на работодателите да наемат служители на временни трудови договори.\"Искаме достойно заплащане и достоен живот\", пише в декларацията на синдиката. Много журналисти останаха без работа, след като кризата доведе до закриване на част от медиите.Днес протестират и служителите в обществените медии в Гърция. Те настояват за увеличаване на екипа от журналисти, така че да се повиши качеството на информацията към гражданите.Припомняме, за утре, 28 ноември, е насрочена  в южната ни съседка. Журналистите обаче ще протестират само днес, така че утре да отразят националното недоволство.Още от тази нощ движението на фериботи ще бъде спряно. В страната няма да се придвижват и влакове, няма да работи и градския транспорт.", "date": "2018.11.27", "title": "Медиите в Гърция спряха работа"}
{"url": "https://news.bg/regions/zatvaryat-patya-sofiya-varna-kray-targovishte.html", "text": "Затварят за около час главния път София-Варна край Търговище, информират от Агенция \"Пътна инфраструктура\".Движението ще бъде ограничено в участъка Търговище - пътен възел \"Белокопитово\" от 14 до 15 часа.В посочения интервал движението ще се пренасочва от главния път Търговище-Шумен по пътя Търговище-с. Бистра, по пътя Попово-Лозница, до кръстовището с пътя Разград- Шумен, и отново се включва в АМ \"Хемус\" при п.в. \"Белокопитово\", и обратно.Временната организация се налага за извършване на дейности, свързани със строителството на новия участък от АМ \"Хемус\".От агенцията съветват шофьорите да се движат с повишено внимание и съобразена скорост.", "date": "2018.11.27", "title": "Затварят пътя София-Варна край Търговище"}
{"url": "https://news.bg/crime/sdruzhenie-pomaga-na-grazhdani-pri-sblasak-s-chsi-ta.html", "text": "Организацията с нестопанска цел  защитава и разяснява правата на гражданите, които са поставени в положение на длъжници вследствие на съдебната процедура Заповедно производство. Основната цел е да се даде гласност на проблемите по заповедното производство, както пред българските институции, така и пред европейските.Сдружението запознава всички свои членове с техните права, като се изготвят и се подават индивидуални жалби до Европейската комисия по конкретните случаи.Към сдружението работят над 30 адвокати, специализирали се в заповедното и изпълнителното производство. От организацията информират, че членството гарантира постоянни консултации и/или завеждане на дела. Със сдружението работят и специалисти по наказателно право, които подготвят и следят движението на жалби към прокуратурата за незаконни действия от страна на магистрати и ЧСИ.На 19 юли тази година членове на сдружението бяха на изслушване в Европейския парламент по повод петиция за драстичните нарушения на правото на Европейския съюз и на основни права по Хартата за основните права и свободи от страна на българския съд и частните съдебни изпълнители.Представителят на ЕК заяви, че Европейската комисия е отхвърлила становището на българското правителство и обмисля предприемане на наказателна процедура срещу България пред съда в Люксембург. Според сдружението това означава, че Европейската комисия е запозната с проблемите на българските граждани, засегнати от порочните практики на съда и ЧСИ.От организацията съобщават, че към момента са в процес на договаряне на срещи с министъра на правосъдието Цецка Цачева, заместник-министъра на правосъдието Десислава Ахладова, омбудсмана на Република България Мая Манолова, главния съдебен инспектор Теодора Точкова, представляващия Висшия съдебен съвет Боян Магдалинчев, председателя на комисията по правни въпроси към Народното събрание, председателя на Върховния касационен съд и председателя на КБККИПЕ.", "date": "2018.11.27", "title": "Сдружение помага на граждани при сблъсък с ЧСИ-та"}
{"url": "https://news.bg/regions/mahat-ogradite-na-grafa.html", "text": "Премахват оградите и загражденията, поставени за ремонтните дейности по столичната улица \"Граф Игнатиев\".Според работниците от утре, 28 ноември, по новите трамвайни линии пробно ще тръгнат мотриси, които да установят дали всичко е наред.Това написа вчера във \"Фейсбук\" и столичният кмет Йорданка Фандъкова. \"Релсовият път в целия участък е напълно завършен, завърши и поставянето на паважа в обхвата на трасето. В момента се фугира релсовият път в участъка от ул. \"Г. С. Раковски\" до ул. \"Шишман\", написа кметицата.Междувременно хората по \"Графа\" са повече от радостни заради премахването на огражденията. Те обясниха за news.bg, че нямат търпение ремонтите да приключат.", "date": "2018.11.27", "title": "Махат оградите на Графа"}
{"url": "https://news.bg/int-politics/5-5-namalen-ikonomicheski-rast-za-velikobritaniya-do-2030-g-sas-sporazumenieto-za-brekzit.html", "text": "Споразумението на премиера Мей за Брекзит може да намали ръста на икономиката на Великобритания с 5,5% за десетилетие, отколкото ако Великобритания остане в ЕС, показва проучване на London School of Economics, King's College и Института за фискални изследвания, цитирано от БиБиСи.Разходите за публичните финанси може да достигнат 1,8% от БВП, налагат се и нови търговски бариери, а правителството заявява, че сделката е за \"националния интерес\".Доклад, публикуван от независимия мозъчен тръст \"Обединеното кралство в променящата се Европа\" коментира, че според споразумението на премиера Мей, Великобритания ще остане в митнически съюз с ЕС, но ще изостави единния пазар.Но регулаторните бариери за търговията със стоки и услуги ще се увеличат в резултат на това.Според тях сделката ще доведе до прекратяване на свободното движение на хора, като се намали както квалифицираната, така и неквалифицираната имиграция.Взети заедно, това би довело до понижаване на БВП на глава от населението с 1,9% до 5,5% до 2030 г., отколкото ако Великобритания остане в ЕС - широкият диапазон, отразяващ \"съществените несигурности\".Проучването твърди, че намаляването на доходите на глава от населението би било сравнимо с Ирландия за Великобритания, но за повечето страни от ЕС загубите се оценяват на около 10 пъти по-малко.\"Такова голямо икономическо въздействие би имало значителни последици за публичните финанси. То ще е много над всичко, което може да се спечели от намаляване на приноса към бюджета на ЕС\", обяснява докладът.Професор Ананд Менон, директор на \"Обединеното кралство в променящата се Европа\", коментира: \"Очевидно е, че този вид икономическо моделиране трябва да се третира с необходимото внимание. Нашите оценки обаче са ясни индикации за широкия обхват на въздействието на сделката, договорена от министър-председателя.\"Изследването е публикувано ден след като изследване, поръчано във връзка с хипотетичен втори референдум обясни, че споразумението на Брюксел с премиера ще удари Великобритания със 100 млрд. паунда за година до 2030 г., отколкото ако остане в ЕС.Говорител на правителството коментира: \"Тази сделка ще защитава работните места и нашата икономика, като същевременно ще зачита резултатите от референдума. Тя поставя икономическото партньорство с ЕС по-близо, отколкото всяка друга страна, полезна е за бизнеса и е в наш национален интерес.\"Премиерът Тереза ​​Мей сега ще трябва да убеди депутатите в парламента на Обединеното кралство да подкрепят сделката, но може да й се наложи доста да се бори за да го направи.Ако депутатите отхвърлят сделката, може да се случат няколко неща, включително да се излезе без споразумение, да се направи опит за предоговаряне или общи избори.", "date": "2018.11.27", "title": "5,5% намален икономически ръст за Великобритания до 2030 г. със споразумението за Брекзит "}
{"url": "https://news.bg/bulgaria/60-po-malko-med-sme-proizveli-prez-2018-g.html", "text": "През 2018 г. е отчетен 60 % спад на добива на мед у нас. Това съобщи председателят на Федерацията на българските пчелари Николай Куменов за БНР.Според него причината за сериозния спад са продължителните валежи през годината.Куменов посочи, че за разлика от минали години, когато България е изнасяла между 12 и 15 хиляди тона мед, през 2018 г. се очакват едва 7-8 хиляди тона. Друг от сериозните проблеми, който изтъкна, е драстичното увеличение на смъртността на пчелите. Той е на мнение, че това се дължи на употребата на пестициди, забранени в Европейския съюз.Въпреки неблагоприятната година обаче пчеларите не са получили подпомагане от държавата по схемата \"де минимис\", допълни Куменов и посочи, че обяснението на министъра на земеделието е, че БАБХ е регистрирала много малка смъртност.Разминаването в данните идва от това, че част от пчеларите не регистрират всяка една смъртност на пчелно семейство заради бюрокращината, категоричен е Куменов.Той съобщи, че в протестна декларация пчеларите са поискали заплащане на такса \"Опрашване\" за всяко регистрирано пчелно семейство. В сектора искат да получават по 60 евро годишно. Куменов смята, че предложението има шанс на европейско ниво.Пчеларите настояват и за криминализиране на нерегламентираното третиране на земеделските култури, както и за следене на нелегалния внос на забранени пестициди в България, уточни председателят на федерацията.Пчеларят не подозира, че някой някъде е третирал с такова нещо - взима си меда, тръгва да го продава и в един момент се оказва, че в меда има такива пестициди. Тогава този мед той няма какво да го прави, обясни Куменов и посочи, че на 10 декември ще се проведе национален пчеларски протест, с който ще завърши една много тежка година за пчеларите в България.", "date": "2018.11.27", "title": "60% по-малко мед сме произвели през 2018 г."}
{"url": "https://news.bg/crime/mazh-i-zhena-opitali-da-prenesat-133-kg-narkotitsi-prez-gkpp-vidin.html", "text": "Граничари хванаха мъж и жена, пристигнали на ГКПП-Видин заедно със 133 кг наркотици, съобщиха от МВР. Случаят е от 24 ноември.При съвместна проверка на граничари и митничари от Лом, в багажника на автомобила им в спортни сакове, както и на мястото на резервната гума, били открити 29 пакета с таблетки в розов и зелен цвят. При извършения полеви наркотест таблетките реагирали на метамфетамин. Общото количество на наркотика е 133 кг. Граничните полицаи са задържали двамата пътници от автомобила.Образувано е досъдебно производство за престъпление по чл.354 а от НК. От Окръжна прокуратура Видин наблюдават случая.", "date": "2018.11.27", "title": "Мъж и жена опитали да пренесат 133 кг наркотици през ГКПП Видин"}
{"url": "https://news.bg/economics/it-industriyata-vrashta-obratno-izbyagalite-balgari-zad-granitsa.html", "text": "ИТ индустрията е притегателна сила за българите в чужбина. Над половината от тях искат да се завърнат като софтуерни специалисти в страната ни. Това показват данни от проучване на Българската асоциация на софтуерните компании (БАСКОМ). Данните бяха представени на пресконференция в БТА.Според Доброслав Димитров, председател на УС на БАСКОМ, за много от нашите сънародници все още не са ясни перспективите за кариерно развитие в България.\"Решихме да проведем анкета и да видим имат ли желание българите да се върнат, каква е мотивацията им\", разказа той.Димитров е на мнение, че ИТ индустрията на България е бъдещето на страната ни, защото липсват ресурси, липсва петрол, а тази индустрия има висока добавена стойност.По думите на Бистра Папазова ръководител на инициативата \"ЗАвръщането\" , резултатите са били изненадващи, тъй като не показват черната картина, която сме свикнали да виждаме.От анкетираните 70% са със висше образование, а най-много от участниците живеят на територията на Великобритания, Германия и САЩ.57% биха работили в ИТ индустрията в България. Това би привлякло повече хора, отколкото да се върнат в страната ни, работейки в друг сектор. Много от тях обаче нямат необходимата квалификация. Според БАСКОМ всеки пети от сектора не е ИТ специалист.Кампанията ще бъде насочена към българи зад граница, ангажирани в софтуерната индустрия и ще стартира в началото на 2019 година.Мотиви за връщане на сънародниците ни са стандартът на живот, възможности за професионално развитие и семейство и приятели.Близо 20% ръст в приходите на софтуерната индустрия отчитат изследвания на Барометъра. Оперативните приходи са на стойност 2,54 млрд. лева, което е двойно увеличение спрямо 2012 година.\"По наша оценка общо работните места в ИТ сектора са между 30 000 и 35 000\", допълни Георги Захариев.Той посочи, че има начин да се привлекат хората, които са заминали преди време.Планира се 25-50% ръст през следващата година, но поради липса на подготвени кадри прогнозата за цялата индустрия може да е само за ръст от 10%, коментира Захариев.Средната нетна заплата в сектора възлиза на 2700 лева, с други думи около 3,5 пъти повече от средното за страната. Стандартът на ИТ индустрията в Германия или Великобритания е достигнат и в България, категорични са от БАСКОМ.От асоциацията са категорични, че повишаването на максималните осигурителни прагове ще повлияе на резултатите в изследването.За 2017 година софтуерните компании са платили 70,6 млн. евро. С повишението се очакват още 15-16 млн. евро. Дори аутсорсинг компаниите ще бъдат засегнати от тези промени, допълниха експертите.\"Това е данък Успех. Ако си успешен в България, трябва да бъдеш наказан\", смята Димитров.По думите на Папазова 4300 души са отговорили на анкетата, като обхващат представители на всички възрастови групи с изключение на деца и ученици.Председателят на БАСКОМ е категоричен, че трябва да се отправи послание, че можещите хора могат да успяват в България.", "date": "2018.11.27", "title": "ИТ индустрията връща обратно избягалите българи"}
{"url": "https://news.bg/crime/trima-otkradnali-kozmetika-i-parfyumi-za-70-000-leva-ot-stolichen-mol.html", "text": "Парфюми и козметика за почти 70 000 лева са откраднати от магазин в столичен мол. Разследването започнало на 7 октомври след сигнал, подаден от управителя на магазина, съобщиха от МВР.След извършване на оглед на място по случая е образувано досъдебно производство. Извършителите на престъплението са двама мъже - на 40 и на 29 години, и 20-годишна жена.На 9 ноември жената и по-младият мъж са задържани до 24 часа в Пето районно. Вторият мъж е обявен за общодържавно издирване, защото се е укрил от полицията.Той е открит на 23 ноември и също е задържан с полицейска мярка до 24 часа.В рамките на извършените претърсвания в жилищата на тримата са намерени и иззети откраднатите продукти, както и други вещи, свързани с криминалното деяние.След доклад на събраните материали по случая в Софийската районна прокуратура жената и 40-годишният мъж са обвинени по чл. 195 от НК.20-годишната жена е с мярка \"парична гаранция\" в размер на 500 лева, а 29-годишният мъж е с постоянен арест. Съучастникът им - 40-годишният мъж, е разпитан като свидетел пред съдия и освободен.", "date": "2018.11.27", "title": "Трима откраднали козметика и парфюми за 70 000 лева от столичен мол"}
{"url": "https://news.bg/weather/zastudyava-7-oblasti-sa-s-zhalt-kod-za-valezhi.html", "text": "Температурите се понижават, а валежите се засилват, в 7 области е обявен жълт код за обилни дъждове. В Северна България ще бъде чувствително по-студено, отколкото в Южна. Няма да има голяма амплитуда между минималните и максималните температури.Вятърът постепенно ще отслабне, но със смяната на посоката от югозапад към североизток той ще започне да пренася над страната по-студен въздух.С напредването на деня на много места ще започне да вали - първо на запад. Поради понижаването на температурите, в Северна България през нощта срещу сряда дъждът ще премине в сняг.Във вечерните часове и през нощта срещу сряда на юг ще има обилни дъждове, като в югоизточните райони те ще са по-интензивни. Жълт код е обявен за областите Благоевград, Смолян, Кърджали, Хасково, Ямбол, Сливен и Бургас.Максималните температури са в широки граници. В Северна България те ще са в интервала 3-8 градуса, а в Южна - между 9 и 14 градуса.Минималните в по-голямата част от страната са между 2 и 5, по-високи са в южните райони и по Черноморието, където са между 7 и 10 градуса.", "date": "2018.11.27", "title": "Застудява, 7 области са с жълт код за валежи"}
{"url": "https://news.bg/int-politics/ukrayna-pred-saveta-za-sigurnost-rusiya-tseli-palen-kontrol-varhu-azovsko-more.html", "text": "Извънредното заседание на Съвета за сигурност на ООН, свикано заради , завърши без да бъде приета резолюция.В началото на заседанието участниците отхвърлиха предложения от Русия дневен ред.След приключването му петте европейски държави, членуващи в Съвета, направиха общо изявление пред пресата, в което заявиха, че \"нищо не може да оправдае използването на сила от страна на Русия\". Петте страни - Великобритания, Франция, Холандия, Полша и Швеция, призоваха Москва да освободи пленените моряците и да върне корабите на Украйна.Припомняме, вчера Русия плени в Азовско море три украински военни кораба и 23 моряци.Постоянният представител на Украйна в ООН Владимир Елченко подчерта по време на дискусиите в Съвета за сигурност, че , с която Кремъл цели да установи пълен контрол върху Азовско море.\"Според наличните оперативни данни, има явна заплаха от нахлуване и окупация на Мариупол и Бердянск, от  от страна на руските гранични служби, Федералната служба за сигурност (на Русия - б.р) и военноморските сили на Русия\", предупреди украинският представител.Представителят на Русия Дмитрий Полянски заяви че , че на украинските кораби \"плуват радикали\", искащи да взривят Керченския мост\". По думите му, на един от задържаните кораби имало двама сътрудници на украинските служби за сигурност, които \"признали, че са изпълнявали специална задача\".Припомняме, по-рано ЕС и  срещу украинските кораби в международни води, които нарушават международните норми на морското право и двустранния договор между двете страни.По силата на сключения между Русия и Украйна Договор за сътрудничество при използването на Азовско море и Керченския пролив, корабите на двете страни - включително военните, имат свобода на придвижване.В документа се посочва, че Азовско море и Керченският пролив са вътрешни води за Руската федерация и Украйна. Азовско море се разделя според линиите на държавните граници съгласно споразумение между страните. В чл. 4 на договора се постановява, че споровете, свързани с него, се решават с мирни средства.Всички тези текстове са нарушени от Москва, макар че официално тя не се е оттеглила от договора, който продължава да е ", "date": "2018.11.27", "title": "Украйна пред Съвета за сигурност: Русия цели пълен контрол върху Азовско море"}
{"url": "https://news.bg/press/borisov-e-pritesnen-zaradi-rusiya-i-ukrayna-zakrivat-agentsiyata-za-balgarite-v-chuzhbina-protest-sreshtu-nasilieto-nad-zheni.html", "text": "Напрежението Между Русия и Украйна в Азовско море и спадът на доверието в международните отношения са сред водещите теми на вестниците във вторник.\"Борисов: Призовавам колегите от Украйна и Руската федерация за разум и сдържаност \"С тревога следя напрежението между военноморските сили на Украйна и на Руската федерация в Азовско море. Винаги съм отстоявал тезата, че трябва да развиваме отношенията си прагматично, на принципа на икономическите ползи и спазването на правилата на международното сътрудничество\", написа премиерът Бойко Борисов във Фейсбук. Призовавам колегите от Украйна и Руската федерация за разум и сдържаност, защото лесно може да бъде премината границата, от която няма връщане назад. В интерес на всички е напрежението да бъде преодоляно с диалог, а задържаните моряци незабавно да бъдат освободени\", заявява министър-председателят.\" - в. \"Труд\".В. \"24 часа\" цитира експрезидента Росен Плевнелиев: \"Днес наблюдаваме всичко това, за което говорих преди 4 години. И тогава, и сега не съм съгласен с тезата на всички, които твърдят, че вървим към втора студена война. Тезата за повторение на вече случили се исторически събития води до неразбиране на процесите, които текат днес. За разлика от времето на студената война, днес няма никакво, дори базисно доверие между световните лидери, поради което сме свидетели на рекордна нестабилност и противопоставяне. ООН отчита рекорден брой кризи и конфликти, бежанци и терористични атаки след Втората световна война. Свидетели сме на невиждана нестабилност и противопоставяне. Светът плува в непознати и дълбоки води. В Черно море също ври и кипи. Русия постави в подчинение и дестабилизира трайно много държави в своята периферия - Грузия не контролира 1/3 от територията си, в Украйна се води война, замразени конфликти са инсталирани навсякъде - от Азербайджан, Армения до Молдова и Украйна. В България от президента и парламента до медиите и обществото се избягва дебата по същество за истинските причини за рекордната нестабилност и по-специално ролята на Русия - кибератаки, хибридни действия, пропагандни войни, опити за дестабилизация и бунтове срещу законно избраните правителства. Необходима е адекватна оценка за заплахите и целенасочени действия. Студеният мир е период на преход от един световен ред, създаден като научен урок от разрухата на Втората световна война, който за съжаление изгубихме, към нов световен международен ред в един много по-различен многополюсен свят на 21-и век, в който балансът на силата е все по-труден. Студеният мир е период на пробив и поставяне под въпрос на установените ценности, като сме свидетели на нови опити за възраждане на политиките на велики сили и техните изконни интереси, което е изключително опасно и ни връща поне 200 години назад. Студеният мир е период на трансформация, в който научните постижения са по-важни от природните ресурси, а най-важни трябва да бъдат моралът и ценностите, но къде са те днес? Тръмп, Ердоган, Путин, Орбан - кой от тях днес е символ на общочовешки ценности и служи като морален компас на обществото? Във времето на студен мир наблюдаваме много силни лидери, но дали са мъдри? Преди хората бяха горди да живеят в демокрация, днес мнозина я поставят под въпрос. Националпопулистите претендират, че са демократи и искат да се чуе гласът на хората, но всъщност имат недемократични методи, като атакуват институциите на правовия ред и ограничават човешките права и свободи... Не е важно как се влиза в политиката, а как се излиза. Когато си на върха като държавен и правителствен ръководител, може да допускаш грешки, да се извиниш и да продължиш напред, но не бива да допускаш стратегически грешки. За съжаление, хаосът, който наблюдавахме в Европа покрай миграционната криза през 2015 г., е именно такава стратегическа грешка, с която Меркел ще остане в историята въпреки нейната мъдрост и огромен принос за Германия и ЕС в трудните години на рекорден брой кризи. Европейският съюз днес трябва да се фокусира по-малко върху техниката и процедурите и повече върху смисъла. А какъв по-голям смисъл от това да завещаем на следващото поколение траен мир? А той е възможен, когато народите постигнат определено ниво на интеграция, което да направи бъдеща война невъзможна. Бих наблегнал на ЕС като миротворец, като проект за мир, защото той е създаден именно като такъв и е изключително успешен именно в това - ЕС гарантира траен мир в Европа и е надеждата и за постигане на траен мир на Балканите. Във времето, в което президентите Тръмп или Путин не работят за надграждане на правилата и институциите на международния ред, ролята на ЕС като миротворец и демократичен регулатор на конфликтите по света става незаменима. Второ, бих отстоявал ЕС като морален стожер, като боец за ценности. Днес мнозина поставят под въпрос европейските ценности от конюнктурни съображения. Върховенството на закона, човешките права и свободи, свободата на медиите и демократичните институции трябва да се отстояват от всички. И трето, бих отстоявал единството на ЕС и двигателя на интеграцията на всяка цена...\"Насилието над жените също е сред актуалните теми.\"Правителството да вземе превантивни мерки с промени в Наказателния кодекс, за да не се допуска насилие над жени и деца. Това е едно от исканията, за които днес стотици граждани излязоха на площад \"Орлов мост\" на протест срещу насилието, основано на пола. Повод за протеста бе Международният ден за борба с насилието над жени и регистрираните в България убийства на 28 жени и 3 деца от техните съпрузи, партньори и бащи от началото на 2018 г. Протестът бе мирен, като полицията спря за около половин час движението по бул. \"Цариградско шосе\". Организатор на събитието е Български фонд на жените, които обещаха утре да изпратят писмо до министър-председателя Бойко Борисов и президента Румен Радев, в което ще изложат исканията си за реформи...\" - в. \"Дневник\".\"Протестиращите искат управляващите да покажат, че са истински ангажирани с проблема, като възложат проучвания и статистики, които да покажат причините и размера на насилието над жени и домашното насилие в страната и последствията от него. Към Министерския съвет трябва да бъде създаден Национален съвет за борба с насилието, който да следи дали и как правителството търси решение на проблема и провежда информационни кампании за него. Парламентът трябва да промени отново Наказателния кодекс, където престъпление да бъде всяко насилие, основано на пола, а не само над жените. Освен това протестиращите искат и разширяването на термина \"насилие\", като се допълнят още сексуалният тормоз, преследването, системното психическо насилие и съпружеското изнасилване. Да се отпуснат и повече средства за борбата с домашното насилие, основано на пола, искат още протестиращите. В Министерството на вътрешните работи трябва да бъде създадена база данни за жертвите от домашно насилие и извършителите, която да бъде достъпна както институциите, така и за неправителствени организации...\" - в. \"Стандарт\".Всекидневниците съобщават също за намерението на премиера да закрие агенцията за българите в чужбина.\"Борисов възложил да се закрие агенцията за българите в чужбина Сега съм възложил и на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос. Това е заявил министър-председателят Бойко Борисов на правителственото заседание от 21 ноември. \"Така че, сега работим по тази тема. Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим\", е казал още Борисов по темата...\" - в. \"24 часа\".\"Бойко Борисов е възложил на ресорните министри да измислят най-подходящия механизъм за закриване на Държавната агенция за българите в чужбина (ДАБЧ), чието ръководство се забърка в тежък скандал с продажбата на удостоверения за българско гражданство. Премиерът съобщи новината на последното заседание на Министерския съвет, става ясно от стенограмата на заседанието. \"Сега съм възложил и на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и президентство. Това са трите институции, които се произнасят по този въпрос. Така че, сега работим по тази тема. Външно министерство ще се занимава с културата, заедно с Боил Банов, с образованието (на българите в чужбина - б.р.) и с всичко останало. Ние така или иначе сега го правим\", казва премиерът. Намерението е обявено почти месец след ареста на председателя на ДАБЧ Петър Харалампиев и главния секретар на организацията Красимир Томов, които са обвинени за търговия с влияние и взимане на подкупи. Борисов намеква, че задачите на агенцията могат да се разхвърлят на министерствата на вътрешните работи, правосъдието, културата, образованието, президентство и други. Това са и институциите, от които Борисов очаква предложения за евентуалното закриване на агенцията. В началото на ноември българи, които живеят зад граница, призоваха с открито писмо Борисов да закрие агенцията след арестите в нея. Настояването дойде от гражданската инициатива \"Временни обществени съвети на българите в чужбина\". Те напомнят на Борисов, че ДАБЧ е създадена с акт на Министерския съвет и Борисов носи пряка политическа отговорност за нейното функциониране. \"Скандалните разкрития от последните седмици за корупционни практики по издаване на удостоверения за български произход идват като пореден акт на дискредитиране на ДАБЧ, която още през 2013-2014 г. беше обект на разследване от страна на Върховната административна прокуратура. Днешните събития хвърлят светлина върху системния проблем, натрупван от години, на тази държавна структура, както и цялостното функциониране на агенцията\", се казва в техния призив.\" - в. \"Сега\".\"Премиерът Бойко Борисов е възложил на част от министрите си да мислят как да бъде закрита Държавната агенция за българите в чужбина (ДАБЧ). Това обявява той пред присъстващите на последното заседание на Министерския съвет, провело се миналата сряда, се вижда от оповестената стенограма. Намерението идва почти месец след ареста на председателя на ДАБЧ Петър Харалампиев и главния секретар на организацията Красимир Томов в обвинение за търговия с влияние и взимане на подкупи. Борисов намеква, че задачите на агенцията могат да се разхвърлят на министерствата на вътрешните работи, правосъдието, културата, образованието, президентство и други. Това са и институциите, от които Борисов очаква предложения за евентуалното закриване на агенцията. Любопитно е, че Борисов споделя идеята си за закриването на ДАБЧ по време на разискване на точка от заседание на правителството за одобряване проект на Закон за изменение на Закона за лечебните заведения. Това става и в деня, в който излиза интервю на главния прокурор Сотир Цацаров във в. \"24 часа\", в което той обявява, че агенция е генератор на корупционни практики и не трябва да участва в процеса по кандидатстване за българско гражданство. В началото на ноември в писмо до премиера закриването на ДАБЧ поискаха и временните обществени съвети на българите в чужбина. \"Единствената функция на държавната структура е да издава удостоверения за български произход, докато милиони българи по света остават извън сферата й на дейност\", се казва в писмото. Сдружението настоява да се създаде изборно Национално представителство на българите по света, както и изборни обществени съвети към дипломатическите и консулски представителства.\" - в. \"Дневник\".Изборите и изборните нагласи също са във фокуса на всекидневниците.\"Този път българската политика наистина е интересна. Живеем в интрига ще има ли предсрочни избори и ако да, кога. Не личи някой да знае. От една страна, липсват политически играчи с интерес от незабавни избори. От друга - правителството влезе в ескалация от скандали, обогатени с нечувана разюзданост в малкия коалиционен партньор. Да се задържи властта в този вид две години и половина изглежда фантастика, още повече че трябва да премине през турбуленциите на европейския и местния вот. Но пък нито опозицията, нито управляващите са измислили какво да предложат в следващ мандат. От гледна точка на обществените настроения ситуацията е различна спрямо досегашните случаи на предсрочно падане от власт. В първите си две правителства Бойко Борисов подаваше оставка внезапно, без кой знае каква обществена необходимост от избори. Орешарски си тръгна в среда на протести. По-рано по време на прехода - при Виденов, Филип Димитров и т.н,. виждахме институционални и житейски катаклизми. Сега положението е комплицирано - ГЕРБ преминава успешно през кризата с протестите, като цяло \"дереджето\" на българина не е опряло до кокал; усеща се обаче огромно народно обезверение, \"развод\" с ГЕРБ. В тази среда Борисов не иска да чуе за избори. Упражнява лидерство с формални атрибути, скъсана е най-важната връзка - със суверена. Крепи го единствено фактът, че при конкурентите също липсва тази връзка. До нова управленска конфигурация може да се стигне и в рамките на настоящия парламент, но това е по-скоро теория. Затова е добре да се анализира на кого кога евентуално са му изгодни предсрочни избори. При ГЕРБ календарът е сравнително най-ясен. Предсрочните парламентарни избори следва да са най-рано с местните, които са точно след година. Общинската власт е ключова за всяка партия, ключово е и \"организирането\" на самия вот. ГЕРБ не може да си позволи риска да загуби централното управление по-рано от есента на 2019 г. и БСП да администрира местния вот. Затова партията в никакъв случай няма да се съгласи на парламентарни избори през пролетта или лятото, след като отгоре на всичко ще има и европейски (месец май). С евровота е свързано едно много интересно евентуално предимство на ГЕРБ. През 2014 г. съотношението между двете формации бе 30 срещу 18 процента в полза на Бойко-Борисовата партия Евровотът се проведе малко след краха на тандема Орешарски-Пеевски (БСП бе на дъното), сега ситуацията едва ли ще се повтори. Но при традиционно ниската избирателна активност може да се очаква, че добре организираният електорат на ГЕРБ ще вземе превес. И вследствие щенията за парламентарен вот да идат в девета глуха. Близки до ГЕРБ политолози отсега подготвят европейските избори като битка \"за\" и \"против\" правителството, а БСП би сторила огромна глупост, ако се хване на тази игра. През 2019 г. ще се избира главен прокурор, ще се сключват тлъсти договори по програмния цикъл на ЕС (над 10 млрд. лв.). Затова интересът на ГЕРБ е да избута 2019 г. в качеството на управляваща, а после - каквото стане. При всички положения най-важният времеви ориентир са местните избори - нищо не бива да се случва преди тях. Любопитно е, че винаги досега Борисов си измисляше значима причина за оставката - през 2013 г. бяха протестите, през 2016 г. - загубата на президентския вот. След всичките му клетви сега, че ще изкара пълен мандат, трябва да измисли солидна причина, за да напусне отново. При БСП положението е доста тежко. \"Не се плашим от избори сега\", заяви преди дни Корнелия Нинова. Проблемът е, че нито времето, нито безстрашието имат значение. За БСП най-подходящата тактика е: \"Да оставим да се случи това, което ще се случи!\" От една страна, са непрекъснатите скандали при управляващите. Постоянно избухват междуособици или лумва корупционна афера. Колкото повече пребивават във властта, толкова повече сриват доверието в себе си, от което БСП печели. От друга страна, не е ясно колко дълго ще продължат тези катаклизми. От трета страна - срещу лидера Нинова има силна вътрешна опозиция, умело захранвана с интриги и пари от ГЕРБ (едни 43 млн. лв. за Дупката във Варна например). Скоро врагът с партиен билет ще пита Нинова клати ли правителството, или нещо друго клати тя. От четвърта страна - структурите на БСП са в пълен разпад, местните лидери са \"хванати\" с по някоя порцийка от велможите на ГЕРБ - тези хора отсега са продали всички видове вот. Най-неприятна пък е темата за алтернативата. Каквото и да прави, колкото и да смята, към момента евентуален партньор на БСП са ДПС и Делян Пеевски или... Волен Сидеров и Валери Симеонов. Друг вариант няма. Затова тактиката \"самотек\" не просто е единствено възможна, но и май за предпочитане. Какво пък, тя може да успее! Например - на евровота резултатът не е лош, ЕНП като цяло губи, Меркел пада, като домино се свличат \"народните партии\"... Нашенската ГЕРБ е сломена от протести, седянката е разтурена... Междуна(родното) положение е предизвикало предсрочни избори и успех на БСП, а коалицията после - както дойде!... Да, може точно това да се случи. Проблемът е, че нищо не зависи от БСП и тя нищо не може да планира. За ДПС времето също няма значение. По други причини обаче - електоратът му е постоянен, ДОСТ е история; цели малко, за да вземе много. По-интересно е друго - иска ли движението наистина предсрочни избори. Официално да. Но ако човек си направи труда внимателно да изслуша Карадайъ, Цонев и другите водачи, ще забележи, че вотът е обговарян чрез пасивно пророчество - \"избори ще има\", а не \"желаем избори\". Истината е, че колкото пъти ДПС спомене за нов парламент, толкова пъти добавя, че по някои въпроси биха гласували с ГЕРБ в настоящия; търсят \"широко съгласие\", \"обединение около важните теми\". Де не би \"темите\" да са ония 10 млрд. и бъдещият главен прокурор? Най-драматично е при т.нар. патриоти. Ясно е - на европейските избори Сидеров ще е с Бареков, с когото в момента е Каракачанов (чрез евродепутата Джамбазки). С тях обаче няма да е Валери Симеонов. Още по-ясно е, че \"Атака\", НФСБ и ВМРО ще направят невъзможното да останат във властта докрай...\" - в. \"Сега\".\"Омбудсманът Мая Манолова ще сезира КС за поредното отлагане на електронното гласуване, този път през преходните и заключителни разпоредби в законопроекта за преминаването на чужди и съюзнически въоръжени сили през България. Това заяви общественият защитник на дискусията \"За или против машинното и дистанционното електронно гласуване\", организирана от политическа партия \"Движение България на гражданите\". \"Електронната идентификация трябваше да е факт от 1 януари 2018 г., отложи се за 1 януари 2019-та, а сега има законопроект на Министерския съвет за преминаване и пребиваване на чужди и съюзнически въоръжени сили през България и там ни в клин, ни в ръкав, в преходните и заключителни разпоредби се предлага отлагане на електронната идентификация за след 2020 г.\", съобщи Манолова. Тя бе категорична, че в случая става въпрос за нарушаване на основно конституционно право на хората като изборното право и то не може да се \"промушва\" през преходни и заключителни разпоредби на съвсем различен закон. \"С поведението си по отношение на машинното и на електронното гласуване държавни институции нарушават системно българските закон. Имам предвид Централната избирателна комисия, която буквално се превърна в рецидивист по отношение на Изборния кодекс, приет през 2016 г. Имам предвид и Министерския съвет, който за поредна година предлага на Народното събрание бюджет, в който не са предвидени средства за изпълнение на закона, за осигуряване на машинно и електронно гласуване\", аргументира се Манолова. Тя подчерта, че днес е точният момент за организирането на тази обществена дискусия, защото утре народните представители ще гласуват на второ четене държавния бюджет на Република България за 2019 г. и от това дали депутатите ще включат в него още 50 млн. лв. за ЦИК - за изборите през следващата година, ще се определи дали Изборният кодекс ще бъде спазен, т.е. дали ще има машинно и електронно гласуване през следващата година. \"Аз мисля, че да започваме тук дебат \"за\" и \"против\" машинното и електронното гласуване е абсолютно излишно. Всъщност, доста абсурден е и другият дебат, който ще водим днес, а той е - следва ли българските институции да спазват законите на България или не, наистина абсурдна ситуация, още повече, когато става дума за основни граждански права, каквито са изборните права, които са от порядъка политически права на българските граждани\", акцентира Мая Манолова и допълни, че машинното и електронното гласуване се отнасят и до честността на вота, до отстояване принципа на правовата държава и върховенството на закона. Тя припомни, че машинното гласуване беше въведено единодушно с гласуване на всички политически партии и парламентарни групи от целия спектър и срещу него не е имало възражения, освен, че щяло да излезе скъпо. \"Аз няма да напомням, че демокрацията няма цена. Но наистина вместо да се положат усилия в посока да бъдат спестени средства от купуване и вземане под наем на най-подходящите машини, от организиране по този начин на изборния процес, че например да се ползват едни и същи машини, в една сграда в различни секции, биха могли да се търсят варианти, ако имаше поне минимално количество воля от страна на институциите, да спазят закона по отношение на машинното гласуване\", обобщи общественият защитник. Според нея ЦИК би следвало да даде отговор и за обществената поръчка, публично обявена през месец май през т.г., за проучване на пазарните възможности за закупуване или наемане на машини за гласуване. \"Има такава поръчка, има такива пари, които са дадени на някакъв субект, който трябва да направи този анализ, но вместо да чуем наистина кое би било най-рентабилно, с оглед на българските условия, като купуване или наемане на машини, ние виждаме, че през следващата година няма да има машинно гласуване, тъй като няма предвидени пари\", отбеляза омбудсманът и допълни, че този сюжет - ЦИК да няма пари преди избори, се повтаря всеки път. Манолова подчерта още, че след като е била сезирана от граждани и сигнализирана от \"Движение България за гражданите\" е изпратила писма до всички институции, включително и до парламента, но отговорът, който е последвал, бил законопроектът, предвиждащ отлагане за неопределено време на машинното и електронното гласуване.\" - в. \"Стандарт\".", "date": "2018.11.27", "title": "Борисов е притеснен заради Русия и Украйна, закриват агенцията за българите в чужбина, протест срещу насилието над жени… "}
{"url": "https://news.bg/world/obviniha-manafort-che-e-narushil-sdelkata-sas-sledstvieto.html", "text": "Бившият шеф на изборния щаб на Доналд Тръмп - Пол Манафорт, съзнателно е въвел в заблуждение ФБР и екипа на спецпрокурора по руската намеса Робърт Мълър, с което е нарушил сделката със следствието за признаване на вината му, предаде CNN.Според публикуваните на 26 ноември, съдебни документи, Манафорт \"е извършил редица федерални престъпления\", давайки лъжливи показания \"по различни въпроси\". Прокурорите се обърнаха към федералния съдия с молба да определи дата за произнасяне на присъдата.Манафорт от своя страна отхвърли обвиненията на прокурорите в лъжесвидетелстване.Припомняме, през септември Манафорт се съгласи да сътрудничи на Робърт Мълър при разследването на руската намеса в американските президентски избори през 2016 г. Наред с това  по две обвинения в престъпен заговор срещу САЩ и възпрепятстване на правосъдието.", "date": "2018.11.27", "title": "Обвиниха Манафорт, че е нарушил сделката със следствието"}
{"url": "https://news.bg/world/zashto-kosovo-vdigna-drastichno-mitata-varhu-srabskite-stoki.html", "text": "На ден в Косово влизат обикновено между 70 и 100 камиона от Сърбия. Те внасят най-различни стоки. Миналия петък обаче едва седем камиона са прекосили косовската граница, а хлябът в Косово вече поскъпна с около една трета. Въпреки това косоварите посрещнаха с радостни възгласи увеличаването на наказателните мита срещу Сърбия и Босна и Херцеговина до 100%, обявено от премиера Рамуш Харадинай. Дори пресата прие възторжено решението на министър-председателя на Косово, който иначе е доста оспорван.Не само Сърбия и Босна разкритикуваха решението на Прищина. Същото стори и ЕК. Отговорничката за външната политика на ЕС Федерика Могерини и комисарят по разширяването Йоханес Хан призоваха Косово да преосмисли решението си. За същото настоя и германското външно министерство.\"Застрашена е сигурността на страната\"Прищина обаче очевидно вижда нещата по друг начин. В писма, разпратени до чуждите дипломатически мисии в Косово, премиерът Харадинай обяснява действията си с нуждата да бъдат защитени \"сигурността и интересите на страната\". Правното основание за това се съдържа в анекс 1, член 18 от Централноевропейското споразумение за свободна търговия (ЦЕФТА). Към документа е приложен и списък с действията, с които, според Прищина, Сърбия с помощта на Босна и Херцеговина застрашавала сигурността на Косово. Едно от посочените действия е сръбската кампания срещу третата кандидатура на Косово за членство в Интерпол. Преди това се провали и гласуването за приемането на страната в ЮНЕСКО.Харадинай уверява, че митата ще отпаднат тогава, когато Сърбия и Босна признаят независимостта на Косово. Сръбският президент Вучич пък обяви, че ще поднови диалога с правителството на Харадинай едва когато Прищина отмени митата. Засега Белград и Сараево няма да предприемат контрасанкции.За ескалацията на напрежението между двете страни допринесе и операцията в северната част на Косово миналия петък, в рамките на която бяха задържани трима сърби за съучастие в убийството на сръбския опозиционен политик Оливер Иванович през януари 2018.Зов за помощ?Живеещият в Швейцария косовски журналист Енвер Робели интерпретира конфронтационния курс на Прищина като зов за помощ. Известно е, че Сърбия подпомага паралелните структури в северната част на Косово, населявани основно от сърби, и потиска албанското малцинство там. \"Всичко това досега се толерираше от ЕС и САЩ. Затова смятам, че сегашните действия на Прищина са призив към Вашингтон и Брюксел да засилят натиска си над Сърбия, за да спре тя да дестабилизира района.\"Според косовския журналист, има и друга причина. А именно: сигналите, пристигащи от ЕС, че до края на годината няма да бъде разхлабен визовият режим за косовските граждани - въпреки препоръката на ЕК за либерализирането му и положителното гласуване в Европейския парламент от края на септември. Много страни-членки на ЕС, включително Германия, изглежда не бързат с решението. Петер Байер, докладчик за Косово във външната комисия на Бундестага, не очаква развитие по този въпрос преди европейските избори през май 2019. Неговият колега от Зелената партия Мануел Зарацин подчертава, че Прищина е изпълнила условията на ЕК и че либерализирането на визовия режим не е някакъв подарък за Косово, а част от договорките с Прищина. Но и той критикува конфронтационния курс на правителството на Харадинай и призовава двете страни да подновят конструктивния диалог помежду си.", "date": "2018.11.27", "title": "Защо Косово вдигна драстично митата върху сръбските стоки?"}
{"url": "https://news.bg/society/pochitat-vaklush-tolev-s-film-skazanie.html", "text": "Днес се навършват пет години без теолога, философ и общественик Ваклуш Толев, известен като Учителят на Мъдростта.Годишнината ще бъде отбелязана с документалния филм \"Пътят на Мъдростта\".Ваклуш Толев е автор на множество трудове, сред които \"История и теория на религиите\", \"Духовните дарове на България\", \"Седемте лъча на еволюцията\", \"Беззаветен завет\" и др. Оригиналните му възгледи за историята, човека и света се оформят в самостоятелно учение, въз основа на което Ваклуш Толев създава сдружението \"Общество Път на Мъдростта\" за разгръщане духовния потенциал на нацията и на водещите принципи в духовната еволюция на човечеството.Филмът \"Пътят на Мъдростта\" (2004 г.) - дебют на режисьора Николай Василев, ще бъде показан в Дома на Киното, на 1 декември, от 16 ч.Той е своеобразен портрет на харизматичната личност на Ваклуш Толев. Режисьорът споделя, че се е изисквал доста кураж за такъв дебют: \"Оказах се пред океан от мъдрост, който трябваше да събера в една капка от половин час. И тя трябваше да носи характера, духа на океана. Ваклуш Толев не говори с обикновени думи - той говори с идеи, неговите изречения са афоризми.\" - споделя Николай Василев.\"Пътят на Мъдростта\" не е филм за обикновен човек с обикновена история, който представя ежедневието и биографията като факти. Разказът не просто отразява живота на героя, а навлиза в дълбочината на неговото прозрение и формулира заедно с него нови концепции и преценки за самия живот. В този смисъл филмът не е традиционно документален - той по-скоро е сказание.\"Има една реалност, по-реална от реалността, и това е реалността на Духа\" - така започва разказът за Планината на Духа, за Пътника и Пътя. Една приказка, в която \"няма страдание, а има развитие; няма зло, има нееволюирало добро; а човекът е един бог в развитие\". Мъдрецът води зрителя по върховете на древността - Перперикон, Орфеевите скали, Бяла черква... Като в нова мистерия. Към един нов връх. За да открием, че не е достатъчно човек само да се качи на върха - трябва да се върне, за да донесе...При своята премиера лентата е удостоена с награда за дебют от фондация \"Култура Аними\". Участва в програмата на телевизионния фестивал \"Златната ракла\", в 9-тия Международен София филм фест, във Фестивала за неигрално кино \"Златният Ритон\", селектиран е и за Наградата на Европа в Берлин 2005 г., за документалния фестивал в чешкия Ихлава, прожектиран е на Дните на българската култура в Париж през 2005 г., открива VI-тата Международна панорама на независимото кино в Солун.На 1 декември входът ще бъде свободен за публиката.", "date": "2018.11.27", "title": "Почитат Ваклуш Толев с филм-сказание"}
{"url": "https://news.bg/int-politics/arestuvaha-frenski-senator-za-shpionazh-v-polza-na-phenyan.html", "text": "Френското контраразузнаване арестува депутата от горната камара на парламента на страната Беноа Кенеди по подозрение, че е шпионирал в полза на Северна Корея, предаде агенция AFP с позоваване на източници от съдебната система.Предстоят разпити, за да се установи, доколко е ценна информацията, която задържаният сенатор може да е предал на Пхенян.Съобщава се, че той е под стража от 25 ноември. Предварителното разследване срещу него се е водело от месец март тази година.Уточнява се, че обвиняемият нееднократно е пътувал до Северна Корея. Той е оглавявал асоциация за френско-корейска дружба.Заемал е пост в сенатското управление в сферата на архитектурата, културното наследство и градините. В компетенциите му са влизали управленски и финансови въпроси.Според информация на телевизионния канала TMC, бюрото на депутата в Сената е било обискирано.", "date": "2018.11.27", "title": "Арестуваха френски сенатор за шпионаж в полза на Пхенян "}
{"url": "https://news.bg/politics/deputatite-zasedavat-izvanredno-1.html", "text": "Бюджетите на Националната здравноосигурителна каса (НЗОК) и на държавното обществено осигуряване (ДОО) за 2019 година ще бъдат обсъждани днес на второ четене на извънредно заседание на парламента.Припомняме, двата законопроекта бяха приети от бюджетната парламентарна комисия и вече бяха разгледани от депутатите на първо четене.Най-спорен се оказа текстът, предвиждащ  за медицински надзор, която да обедини дейностите по трансплантация, одит и лицензиране на здравните заведения.Иначе предвидените средства за здравеопазване за предстоящата 2019 година са с 547 милиона лв. повече от тези за 2018 година. Текстовете предвиждат и ръст на средствата за пенсии с 533 милиона лева.", "date": "2018.11.27", "title": "Депутатите заседават извънредно"}
{"url": "https://news.bg/int-politics/rusiya-pusna-video-s-plenenite-ukrainski-moryatsi.html", "text": "В Русия оказват натиск върху пленените украински моряци, за да ги принудят да дадат показания, внушени от руската страна, заяви командващият военноморските сили на Украйна Игор Воронченко, цитиран от агенция \"Униан\" .Съобщава се, че шестима от моряците са ранени - трима от тях тежко, единият е в критично състояние.По-рано руският представител в ООН Дмитрий Полянски каза, че на един от пленените украински кораби е имало двама служители на украинските спецслужби.\"На единия от съдовете имаше двама сътрудници на службите за сигурност на Украйна, които признаха, че са имали специална задача - да действат точно по този начин. Ние също ще разкажем за това.\" - коментира Полянски, цитиран от ТАСС.По данни на украинската страна екипажите на са разделени.\"Екипажите на съдовете се намират на различни места. Трима от военнослужещите, един офицер и двама войници, които са били ранени, са в болница в Керч. Корабите са в база, където са дислоцирани катерите на Федералната служба за сигурност (на Русия - б.р.). И вече са налице някои доказателства за даване на фалшиви показания.\" - посочва Воронченко.\"Вече е пуснато видео трима моряци, даващи показания под психологическо и физическо въздействие. Познавам тези моряци от Никопол, те винаги са били честни професионалисти в работата си. А това, което казват сега, не е истина.\" - допълва командващият украинските ВМС.От видеото личи, че мъжете в кадър произнасят предварително подготвен текст, отбелязва агенцията.Те казват, че съзнателно са навлезли в руски териториални води и са игнорирал изапитванията на руската страна.Според договора между двете страни обаче, Креченският пролив е международни води и преминаването на съдове от двете страни, включителон военни, е свободно.По думите на Воронченко, с моряците вече са се срещнали адвокати. Двама от пленените украински военни са родом от Крим и родителите им живеят на окупирания полуостров, във връзка с което руската страна им оказва натиск.Той коментира и твърдението на Полянски, че двама от задържаните са служители на спецслужбите.\"Те могат и да кажат, че сме долетели с космически кораб\", репликира Воронченко.Това не е първият случай на оказване на натиск върху пленници, за да бъдат изтръгнати желаните от руската страна показания. Така беше подходено към Олег Сенцов, Надежда Савченко, Владимир Балух, Павел Гриб и други политически затворници, напомнят украинските медии.По силата на сключения между Русия и Украйна Договор за сътрудничество Азовско море и Керченският пролив са вътрешни води за Руската федерация и Украйна. Азовско море се разделя според линиите на държавните граници съгласно споразумение между страните, а плавателните съдове на Русия и Украйна се придвижват свободно.В чл. 4 на договора се постановява, че споровете, свързани с него, се решават с мирни средства.Всички тези текстове са нарушени от Москва, макар че официално тя не се е оттеглила от договора, който продължава да е ", "date": "2018.11.27", "title": "Русия пусна видео с пленените украински моряци"}
{"url": "https://news.bg/politics/sotsialnata-komisiya-gleda-na-vtoro-chetene-zakona-za-lichnata-pomosht.html", "text": "Законопроектът за личната помощ влиза на второ четене в социалната парламентарна комисия.Припомняме, това е един от трите закона, които станаха повод за нестихващите протести на родителите на деца с увреждания. След като майките получиха  и след като тя беше , майките заявиха, че ще продължат с недоволството си на палатковия лагер пред НС, докато текстовете не бъдат приети.Законът за личната помощ предвижда създаването на механизъм за предоставяне на лична помощ на основата на индивидуална оценка на потребностите и дава възможност на потребителите да участват в избора на личен асистент.Все още обаче не е ясно какъв ще бъде размерът на заплащането на асистентите. Майките настояват в тригодишен период сумата да достигне стойността на една и половина минимална работна заплата, но от социалното ведомство изразяват опасения, че изискуемият финансов ресурс ще е твърде голям.Към момента в Бюджета за 2019 година за хората с увреждания са предвидени ", "date": "2018.11.27", "title": "Социалната комисия гледа на второ четене Закона за личната помощ"}
{"url": "https://news.bg/crime/izbirat-predsedatel-na-sgs.html", "text": "Съдийската колегия на Висшия съдебен съвет за втори път ще се опита да избере председател на Софийския градски съд, съобщи БНР.Кандидатите са Алексей Трифонов, съдия от Апелативен съд - София, и Евгени Георгиев - съдия от Софийския градски съд. Георгиев участва в процедурата за втори път.Най - големият български съд е без титулярен ръководител от миналия октомври, слeд изненадващата оставка на Калоян Топалов.Освен Евгени Георгиев, в първата процедура участие взе и бившият шеф на съда Светлин Михайлов.Нито един от двамата обаче не успя да събере минималните осем гласа и затова налага повторно гласуване.Заради дебатите около проваления първи избор, дни преди вота Георгиев поиска отвод на един от събедните кадровици.Магистратът упрекна в предубеденост Боян Новански, aдвoĸaт oт пapлaмeнтapнaтa ĸвoтa нa Bисшия съдебен съвет, пpeдлoжeн oт \"Aтaĸa\", проявена при изслушването му през март.В състезанието днес Eвгeни Гeopгиeв влиза с подкрепата на Oбщoтo cъбpaниe нa Софийския градски съд, което, разбира се не му гарантира безпроблемен избор.Конкурентът му - Aлeĸceй Tpифoнoв oт Coфийcĸия aпeлaтивeн cъд, е бивш член на ЦИК и бивш зaместик - пpaвocъден министър.В последния доклад на Европейската комисия за съдебната реформа изрично се споменава изборът на председател на СГС.", "date": "2018.11.27", "title": "Избират председател на СГС "}
{"url": "https://news.bg/regions/prebiha-gorski-sluzhitel-v-selo-kray-gotse-delchev.html", "text": "Горски надзирател е пребит в село Баничан, община Гоце Делчев.Побоят станал в петък вечер, 23 ноември. Тогава пострадалият се прибирал в селото, когато бил нападнат в гръб.Мъжът разказва пред bTV, че около 20 часа взел от ремонт моторна резачка от сервиз близо до дома си и тръгнал да се прибира. След няколко крачки обаче чул чупене на дърво.\"Продължих 1-2 метра, обърнах се и видях, че лицето се е засилило към мен с дървена греда. Вдигна гредата и замахна, аз вдигнах резачката да се предпазя и това ме спаси от първия удар. Завърза се борба между нас. Аз побягнах, но след 5-6 метра той ме застигна, удари ме отзад, паднах и бях ударен в крака. Загубих съзнание в един момент, не помня за колко време\", разказва пострадалият.Той се притеснил за живота си, но за негово щастие свадата била прекъсната от кръчмарят от близко заведение, който излязъл и се отишъл уплашен при него.Мъжът уточнява, че на мястото е пристигнала линейка и полиция. Извършителят обаче си тръгнал.Като виновен за нападението горският посочи негов съселянин, който редовно бракониерствал. Същият управлявал и 3 автомобила, без да има книжка.Горският е настанен в болница със счупен крак и множество рани по главата.Случаят е предаден на прокуратурата.", "date": "2018.11.27", "title": "Пребиха горски служител в село край Гоце Делчев"}
{"url": "https://news.bg/bulgaria/99-godini-ot-podpisvaneto-na-nyoyskiya-miren-dogovor.html", "text": "На този ден (27 ноември) преди 99 години (1919 г.) е подписан Ньойският мирен договор.България след Балканските войни се намира в почти пълна изолация - и на Балканите, и в Европа - на прага на Първата световна война.По силата на договора България е обременена с тежки репарационни задължения, възлизащи на 2 250 000 зл. франка.От нея са откъснати територии с обща площ 11 278 кв. км, населени с компактно българско население.На Сръбско-хърватско-словенското кралство (от 1929 г. Югославия) са предадени Царибродска околия, част от Кюстендилското краище, 18 села от Трънско и Знеполско, 8 села от Кулско.С Гърция се потвърждава границата по Букурещкия мирен договор от 1913 г. Отнети са Западна Тракия и Южна Добруджа.България между Антантата и Централните силиВ края на XIX и началото на ХХ век в Европа се оформят контурите на двата противостоящи си блока. Изключително бързото икономическо развитие на Германия я прави настъпателна на политическата сцена. Стремежът ѝ към колониални владения я сблъсква с Англия и Франция, имащи в началото на ХХ век съответно 10 и 4 пъти повече такива територии; желанието ѝ да овладее позиции в Близкия и Средния изток засяга интересите на Англия и Русия; настъплението ѝ в Африка я сблъсква с Франция в Мароко; идеите на пангерманизма плашат непосредствените ѝ съседи.В своята политика Берлин е подкрепян от Виена, а Италия договорно се ангажира с тях и така е оформен съставът на Тройния съюз. Срещу него стои Съглашението на Англия, Франция и Русия.Борбата за спечелване на съюзници на Балканите започва още преди 1912 г. и първоначално Антантата има по-силни позиции - създаването на Балканския съюз под руска егида е успех, който обаче не се съхранява напълно. В навечерието на Първата световна война единствено ориентацията на Сърбия към Съглашението и на Турция към Централните сили не буди съмнение, докато останалите държави в района предстои да направят своя съдбоносен избор.На 28 юни 1914 г. в Сараево е убит австроунгарският престолонаследник - ерцхерцог Франц Фердинанд. Месец по-късно започват сраженията между Сърбия и Австро-Унгария, а от 1 до 4 август във войната влизат Германия, Русия, Франция и Англия.Започва световният военен конфликт, в който за България има три възможни пътя. Идеята за пълен неутралитет и извличане на придобивки от него е много привлекателна, но историческата практика доказва, че без ангажираност е невъзможно да се реализират териториални успехи.Основният въпрос, стоящ пред държавата ни, е националното обединение, а неговото решаване вече минава през корекции в границите ни със съседните страни. Следователно трябва да се търсят съюзници сред Великите сили, да се избира между Антантата и Централните сили.След избухването на войната правителството на Васил Радославов официално обявява неутралитет.Съглашението не храни особени надежди да привлече България на своя страна - и поради ориентацията на управляващото в момента правителство и цар Фердинанд, и поради това, че е заложило вече на българските противници на Балканите. Наистина, предприемат се стъпки в тази посока, но те са мудни и крайно неубедителни.Първото съвсем конкретно предложение идва през май 1915 г., когато Антантата обещава при влизане във войната чрез нападение срещу Турция линията Мидия-Енос, безспорната ѝ част от спорната зона в Македония, териториално разширение в Беломорието и съдействие за уреждане на проблема с Южна Добруджа.Българското правителство обаче е напълно наясно, че тези ангажименти нямат реално покритие, тъй като за тях не е взето съгласието на балканските страни. В същото време Централните сили обещават по-малко, но дават гаранции за реализация при общ военен успех - цяла Македония безусловно ще бъде предадена на България.Освен всичко друго тази позиция на Централните сили (а по-точно - на Германия) има и огромен психологически ефект, защото е насочена в най-чувствителната точка на българската програма за национално обединение.Разбира се, обещанията не са единственият аргумент в определяне крайната позиция на България. Именно Германия дава на правителството искания заем от 500 млн. марки и по този начин печели още един плюс.Въпреки влизането на Италия във военните действия на страната на Съглашението, през 1915 г. Централните сили регистрират някои успехи. Германия предприема широка офанзива на Източния фронт срещу руската армия; Дарданелската операция на Англия и Франция е неуспешна. Това дава допълнителни аргументи на правителството за неговото окончателно решение - счита се, че Тройният съюз има трайно превъзходство и са налице предпоставки за неговата победа.През есента на 1915 г. опозиционните водачи правят опит да въздействат за ориентацията на страната посредством среща с цар Фердинанд. Политици като Иван Гешов, Александър Малинов, Стоян Данев, Найчо Цанов предупреждават за опасността от конфронтиране със Съглашението.През победи към нова загубаНа 23 септември 1915 г. в страната е обявена мобилизация, а на 14 октомври с царски указ е обявена война на Сърбия. Под знамената са свикани около 870 хил. души, групирани в три армии. На бойното поле Българската армия постига изключителни успехи на няколко фронта.Ала това няма особено значение - Централните сили не успяват да се противопоставят на Антантата. През 1918 г. страната ни вече започва да изнемогва. Третата война в рамките на няколко години се оказва не само тежка, а и продължителна. Икономиката се руши, шири се недоволство на фронта и тила. Кризата обхваща и управляващите кръгове.През юни Васил Радославов подава оставката на кабинета си. Изборът на царя за министър-председател се спира на Александър Малинов, известен с ориентацията си към Съглашението.На 14 септември 1918 г. настъпва началото на края. При пълно превъзходство в жива сила и техника, Антантата предприема голяма офанзива на Солунския фронт. Българската отбранителна линия е пробита при Добро поле и в армията настъпва хаос. Разбунтували се части отстъпват към вътрешността на страната, поражда се идея за поход към София и разправа с виновниците.Райко Даскалов обявява т. нар. \"Радомирска република\" и повежда бунтовниците към столицата. Във Владайското дефиле, край Княжево и Павлово се водят братоубийствени боеве.След военната катастрофа на юг България вече няма избор и изпраща в Солун делегация с искане на примирие. То е подписано на 29 септември 1918 г. и по същество представлява капитулация. Армията следва да се изтегли в старите граници, да се разоръжи и демобилизира под контрола на съглашенски офицери и да остави като заложници частите, намиращи се западно от Вардар. За втори път в продължение само на 5 години страната ни е поставена на колене.На 3 октомври 1918 г. цар Фердинанд абдикира в полза на своя син - цар Борис III.ПоследствиятаТе се съдържат в Ньойския мирен договор, подписан на днешната дата преди 98 години - 27 ноември 1919 г. Към загубеното след Балканските войни се прибавят 11 хил. кв. км т. нар. Западни покрайнини (с Цариброд и редица села в Кулско, Трънско, Босилеградско и половин Струмишка околия), които се предават на Сърбия; в Западна Тракия от Места до Марица се въвежда управление на Съглашението, но по-късно територията е предадена на Гърция.За 37 години страната трябва да изплати репарации в непосилния размер от над 2 млрд. франка; налагат се и тежки натурални вземания - въглища, добитък, храни. България фактически е лишена и от армия - предвижда се наемната войска заедно с полицията и граничната охрана да не надхвърля 30 хил. души.От отделените територии в следващите 3 години в България пристигат над 100 хил. бежанци. 600 хил. българи остават отвъд граница.Несъмнено Ньойският диктат е много жесток удар по България. При това крайно несправедлив удар. Версайската система от договори, сключени със загубилите страни от страна на Антантата, поставят на колене и другите държави от Централните сили. Много историци и познавачи посочват, че тези договори са една от преките причини за въвличането на света в най-кървавата война в историята на човечеството, а именно - Втората световна война.Изборът България да влезе в съюз с Централните сили е направен от цар Фердинанд и правителството на Васил Радославов. Според общосподелените оценки в българската историография те са сочени за главните виновници за \"втората национална катастрофа\". Но както е видно от изложението по-горе, изборът в полза на Централните сили се базира на здрав смисъл, като мотивите за този избор при всички случаи са пробългарски.В този смисъл да се обвиняват, че България се е обвързала с губещата страна, не е коректно, защото те са политици, а не \"врачки\". Още повече, че политик като Александър Малинов, който през цялото време симпатизира на Съглашението и остро критикува управляващите за направения избор, след свършека на събитията изрича думите, които са изведени в началото на този текст - думи, призоваващи към реализъм и съобразяване с обстоятелствата.Да, народът ни дава над 100 хил. жертви, окончателно рухва мечтата за национално обединение - България трябва да се прости с македонския блян, както и с излаза си на Бяло море. Страната ни изпада в тежка международна изолазия. Обаче заслепени от типичния за Балканите катастрофизъм занапред словосъчетанието \"национални катастрофи\" става един от основните изрази, с които българите се оплакват от \"несретната\" си историческа съдба.Защото ако се направи сравнение със ситуацията в другите губещи държави след Първата световна война, тутакси ще се види, че и там положението е тежко. Работата е там, че там не се говори за \"национална катастрофа\".                                                                              Александър Малинов", "date": "2018.11.27", "title": "99 години от подписването на Ньойския мирен договор"}
{"url": "https://news.bg/regions/zhiteli-na-cherven-bryag-izlizat-na-protest.html", "text": "Няколко села в община Червен бряг са откъснати от света след рухване на мост над река Искър, съобщи БНР.Хората излизат на протест, след като писмата им до всички възможни институции не получават отговор.Симеон Симеонов от Инициативния комитет на протестиращите подчертава пред радиото, че засегнатите хора са около 7 - 10 хил.Той разказа, че планов ремонт е дал началото на абсурдната ситуация. През месец май мостът е бил разглобен, но след това започнало да се работи с много бавно темпо и до момента са изградени само 3 основи на моста, а трябвало да се направят още 4.По думите му от Агенция \"Пътна инфраструктура\" не са направили обходен маршрут. Тогава се е наложило да се минава през 10 км. по-дълъг път, който е бил в лошо състояние. На него имало и мост с товароносимост до 5 тона.Симеонов споделя още, че целият трафик е започнал да минава през моста, което довело до неговото рухване.Той допълва, че за да отидат до общинския център, който е на 6 км. от Чомаковци, трябва да изминат 76 км.Хората смятат за възможно решение построяването на временен железен сглобяем мост. От Министерство на отбраната са огледали мястото, но след това е даден отказ.Симеонов е категоричен, че без поставянето на разглобяем мост хората бъдат обречени.", "date": "2018.11.27", "title": "Жители на Червен бряг излизат на протест"}
{"url": "https://news.bg/crime/bitovite-pozhari-sa-vzeli-22-zhertvi-u-nas-ot-nachaloto-na-otoplitelniya-sezon.html", "text": "22 души са загинали при битови пожари в страната от началото на отоплителния сезон, съобщи МВР.По данни на ведомството други 30 души са пострадали при битовите огнени бедствия.Само през последната седмици на територията на страната са възникнали над 150 пожара със материални загуби. При пожарите са загинали 2 души, а други петима са пострадали. При тези инциденти огнеборците са спасили живота на 9 души.На 22 ноември във видинската пожарна е получено съобщение за пожар в едноетажна къща в село Бойница, община Кула. Въпреки бързите действия на пожарникарите, Предполагаемата причина за инцидента е небрежност при тютюнопушене.На 25 ноември, неделя, в 9.40 часа в дежурната част на РДПБЗН - Добрич е съобщено за пожар във временна постройка - барака в село Карагулево. При произшествието е пострадал 80-годишен мъж, който е транспортиран до болнично заведение. Предполагаемата причина за пожара е късо съединение в електрическата инсталация.Вчера сутрин, 26 ноември, малко преди 4 часа в оперативния център на русенската пожарна е получено съобщение за . Незабавно за мястото на инцидента били изпратени два екипа пожарникари. Оказало се, че гори покривната конструкция на къщата, а огнената стихия е обхванала и покрива на съседната сграда. Незабавно били предприети действия за евакуиране на застрашените хора - екипите успели да изведат на безопасно разстояние жена и дете. Огнената стихия отнела живота на 76-годишен мъж. Предстои да бъде извършен оглед от полицаите от Второ РУ - Русе. Причините са за инцидента са в процес на установяване.Пред Нова темата коментира главен инспектор Стефан Стефанов от главна дирекция \"Пожарна безопасност и защита на населението\". По думите му при огнените бедствия най-често загиват възрастни и трудноподвижни хора, които не чуват добре или не могат да реагират адекватно и бързо.\"Въглеродният оксид не прощава. Хората загиват тихо, без да разберат какво става\", допълни той.", "date": "2018.11.27", "title": "Битовите пожари са взели 22 жертви у нас от началото на отоплителния сезон"}
{"url": "https://news.bg/society/balgarin-pochina-v-samolet-na-vrashtane-ot-egipet.html", "text": "Българин почина в самолет на път за вкъщи от екскурзия в Египет. Министерството на външните работи потвърди информацията. Във връзка с инцидента Министерството на туризма проверява туроператорите, организирали екскурзия до Египет. Ведомството е започнало действия за установяване на статута на фирмата.По информация на БНР от \"Гранична полиция\" са заявили, че мъжът е починал от естествена смърт.Спешна проверка в Националния туристически регистър (НТР) показва, че дружество \"Абакс\" има валидна застраховка \"Отговорност на туроператорa\".Министерството на туризма е в непрекъсната връзка с всички институции, които имат компетенции по случая.", "date": "2018.11.27", "title": "Българин почина в самолет на връщане от Египет "}
{"url": "https://news.bg/society/preglezhdat-bezplatno-patsienti-v-risk-ot-sardechnosadovi-zabolyavaniya.html", "text": "В София, Пловдив и Смолян провеждат безплатни прегледи за пациенти в риск от сърдечносъдови заболявания, информира БНР.Прегледите се извършват след предварително записване на посочените във всяко конкретно място телефони.Целта е предотвратяването на инсултите и подобряването на качеството на живот на пациентите.Пет болници се включват в инициативата. В София прегледите се извършват в \"Пирогов\", в Пловдив участват четири лечебни заведения - УМБАЛ \"Св. Георги\", МБАЛ \"Св. Иван Рилски\", Университетската болница \"Еврохоспитал\" и Университетската болница \"Пълмед\", а в Смолян се включва местната многопрофилна болница.Безплатни прегледи до края на ноември ще има и в малките населени места - Игнатово, Долни чифлик, Александрово, Тъжа, Павел баня, Мъглиж, Стамболийски, а записването за тях става чрез личните лекари.Организатор е Национална пациентска организация, а поводът - Международната седмица на предсърдното мъждене.", "date": "2018.11.27", "title": "Преглеждат безплатно пациенти в риск от сърдечносъдови заболявания"}
{"url": "https://news.bg/regions/mazh-zagina-sled-padane-ot-nadlez-v-plovdiv.html", "text": "59-годишен пешеходец загина, след като падна от надлеза на Коматевско шосе в Пловдив, предаде БНР.Малко след полунощ на тел. 112 е подаден сигнал за мъж в безпомощно състояние на пътното платно. Пристигналите на място полицейски и медицински екипи установили смъртта на мъжа.В присъствието на съдебен лекар бил извършен оглед на местопроизшествието.По първоначална информация мъжът не бил блъснат от автомобил, а паднал от надлеза и починал от получените травми.По случая е образувано досъдебно производство. Обстоятелствата около смъртта на мъжа все още се изясняват.", "date": "2018.11.27", "title": "Мъж загина след падане от надлез в Пловдив"}
{"url": "https://news.bg/world/rusiya-obezpokoena-ukrayna-mozhe-da-razpali-konflikta.html", "text": "Руският президент Владимир Путин е изразил \"сериозно безпокойство\" относно решението на Украйна да въведе военно положение, обяви Кремъл, цитиран от \"Гардиън\".Британското издание отбелязва, че  По време на телефонен разговор с германския канцлер Ангела Меркел, Путин също заяви, че се надява германският лидер да се намеси и да обуздае Киев.Путин \"\", се казва в съобщението на Кремъл след телефонния разговор.Руският лидер също изрази надежда, че \"Берлин може да окаже влияние върху украинските власти, за да ги разубеди да не предприемат нови безразсъдни действия\".Русия стреля и иззе три украински кораба в Керченския проток, който разделя Крим от руската континентална територия. Украйна. Шестима украинци са ранени, един е в критично състояние. Според Москва трима украинци са ранени. Инцидентът доведе до  на ООН, където посланиците на Русия и Украйна си отправиха взаимни обвинения, че се опитват да предизвикат конфликт заради нисък рейтинг на одобрение на лидерите на двете държави.Междувременно Кремъл предупреди, че военното положение може да поднови конфликта в Източна Украйна.Вчера украинският парламент прие предложение на президента за въвеждане на военно положение за 30 дни.Говорителят на Кремъл Дмитрий Песков предупреди, че военното положение в 10 украински региона \"има потенциал\" да разпали конфликта в източната част на страната.Германският външен министър Хайко Маас заяви, че Берлин призовава Русия и Украйна да покажат \"възможно най-голяма сдържаност\" и поясни, че Германия, Франция, Русия и Украйна могат да работят заедно за разрешаване на напрежението.Запитан дали е имало други предложения за посредничество, Песков отговори, че Русия не се нуждае, защото разглежда казуса в Черно море като обикновен случай на нарушение на границите на руската държава.\"\", предупреди Песков.По думите му няма планове за директни разговори между Путин и украинския лидер Петро Порошенко, тъй като в момента ситуацията не го изисква.Песков отбеляза, че Путин най-вероятно ще разкрие позицията си за инцидента през следващите дни, вероятно на срещата на Г-20 в Аржентина по-късно тази седмица.", "date": "2018.11.27", "title": "Русия обезпокоена - Украйна може да разпали конфликта"}
{"url": "https://news.bg/int-politics/shveytsariya-otlaga-sporazumenieto-si-s-es.html", "text": "Швейцарското правителство отлага графика за споразумение с Европейския съюз за нов договор, което двете страни възнамеряваха да сключат тази година, съобщава \"Ройтерс\".Намаляват перспективите за сключване на договор, установяващ връзките на Швейцария със своя най-голям търговски партньор, след като преговарящите не успяха да постигнат пробив след четиригодишни преговори.ЕС иска неутрална Швейцария да облекчи правилата, които защитават високите швейцарски заплати от трансгранична конкуренция от квалифицирана работна ръка. Швейцарските синдикати се борят със \"зъб и нокти\" и поставят под съмнение перспективата за договорно споразумение.Швейцарският кабинет трябва да обясни състоянието на преговорите в петък, докато лидерите на четирите партии в коалицията изразяват скептицизъм, че тази година може да се договори сделка преди изборите както в Швейцария, така и в Европейския парламент през 2019 г.Брюксел натиска Швейцария да постигне съгласие за пакт, който да допълва съществуващите 120 секторни споразумения и швейцарците да приемат редовно промени в правилата на единния пазар.Договорът би се съсредоточи върху пет области: свободно движение на хора, гражданско въздухоплаване, сухопътен транспорт, взаимно признаване на промишлени стандарти и преработени селскостопански стоки, също така би трябвало да осигури по-ефективна платформа за решаване на спорове.Ако разговорите се провалят, секторните споразумения ще останат в сила, но двупосочните връзки ще бъдат дълбоко замразени.Брюксел заяви, че може да предприеме наказателни мерки, ако разговорите не успеят, включително да откаже и да прекрати признаването на правилата на швейцарската борса след края на 2018 г., заплаха, която би засегнала потенциални швейцарски ответни мерки.В обобщение на целите на политиката си за следващата година, Швейцария също така заявява, че следи отблизо излизането на Великобритания от ЕС и ще подготви предложения за бъдещи двустранни отношения.", "date": "2018.11.27", "title": "Швейцария отлага споразумението си с ЕС"}
{"url": "https://news.bg/energy/kt-podkrepa-sreshtu-nikneshtite-ginki-v-energetikata.html", "text": "Синдикатите излизат на улицата в защита на въглищната енергетика.Протестът започва в четвъртък от 13 часа. Шествието ще мине през Министерството на икономиката, сградата на ЕК у нас, президентството, МС, КЕВР, до МЕ и ековедомството.Петък следобед КТ \"Подкрепа\" и КНСБ имат среща с държавния глава Румен Радев и след това в Министерски съвет с премиера Бойко Борисов и работодателите. КТ \"Подкрепа\" настоява за провеждането на справедлив енергиен преход, създаване на работни места, формулиране на ясни регионални политики и ясна алтернатива за работещите в индустрията и енергетиката.Притесненията на синдиката идват от Парижкото споразумение и Рамковата конвенция на ООН за климата. Договореностите там, според синдиката, не са обвързани с регионалните и национални особености на енергийните системи на страните членки. Увеличените цени на въглеродните квоти водят до увеличаване на цената на електроенергията, което изправя националните правителства пред решението за спиране на производството на електроенергия от ТЕЦ-ове на въглища.Директивата за емисиите от промишлеността и системата за търговия с емисии не само въвеждат ограничения с производството на електроенергия от въглища, но водят до увеличаване на цената на произвежданата електроенергия, което изправя хората пред невъзможността да имат достъп до енергия и сериозно увеличава ръста на безработицата.Синдикатът недоумява защо Европа налага рестриктивни мерки за ограничаване на замърсяването, след като не е най-големият замърсител в света.КТ \"Подкрепа\" настоява за заменяне на концепцията за декарбонизация с концепция за климатичен неутралитет, основана на климатично-неутрално развитие чрез иновации и финансови механизми за всяка отделна страна. Също така синдикатите искат българската страна да изготви Национален план за климата и енергетиката, отчитащ българските реалности в енергийния сектор и последствията за българската икономика.Синдикатът също така недоволства, че нямаме национална енергийна стратегия и програма за бъдещо развитие на отрасъла.\"Почти половината енергетика в България е въглищна\", предупреди Димитър Манолов. Той е притеснен, че ще се ликвидира чисто български сектор.Владимир Топалов също критикува политиката в сферата на енергетиката, от която изниквали гинки (визира Гинка Върбакова - бел. ред.). Цената на тока ще се увеличи. Сега умишлено се задържала заради евроизборите.", "date": "2018.11.27", "title": "КТ Подкрепа срещу никнещите гинки в енергетиката"}
{"url": "https://news.bg/crime/obvinenite-za-ubiystvoto-vav-vlaka-ostavat-v-aresta.html", "text": "Софийският апелативен съд остави в ареста Красимир и Запринка - брат и сестра, обвинени за убийството на 50-годишeн мъж във влак, съобщи Нова телевизия, позовавайки се на БГНЕС.Решението на апелативните магистрати е окончателно.Адвокатът на Запринка - Георги Аргиров каза, че тя е съдействала на разследващите. Според него, това би следвало да бъде отчетено от съда като смекчаващо вина обстоятелство. Той посочи и че здравословното й състояние е много зле.На 16 ноември полицията спря влак в района на Вакарел заради намушкан мъж в един от вагоните. Мъжът успял да слезе на перона и по-късно починал.Извършителите се издирваха и след часове бяха заловени от полицията. Още по първоначална информация се знаеше, те са брат и сестра. 50-годишният намушкан мъж получил кръвоизлив и е починал в 8:33 часа в линейката, на метри от болница \"Света Анна\" в София.Причината да бъде наръган 50-годишният мъж, е направена от него забележка за силна музика.Припомняме, на .Влакът е спрян в района на гарата, а на мястото веднага са изпратени екипи на Спешна помощ и на полицията.Извършителите успяха да избягат. .По-късно .И двамата са криминално проявени - мъжът има множество регистрации за просия, а сестра му - за набиране на момичета за проституция. ", "date": "2018.11.27", "title": "Обвинените за убийството във влака остават в ареста"}
{"url": "https://news.bg/politics/ne-patuvayte-v-ukrayna-preporachva-vanshno.html", "text": "Министерството на външните работи препоръчва на българските граждани да ограничат пътуванията си до Украйна, особено в областите, за които е обявено .По данни на Външно от българското посолство в Киев военно положение е обявено за областите: Военното положение е обявено от 9 часа на 28 ноември до 9 часа на 28 декември 2018 година.Припомняме обаче, че има вероятност военното положение да бъде и удължено. Първоначално президентът на Украйна Петро Порошенко поиска да бъде обявено военно положение в страната за . Върховната Рада обаче се обяви против по-дългия срок и го съкрати наполовина - .Според МВнР е възможно в Украйна да бъдат ограничени правата и свободите на гражданите, а именно правото на свободно придвижване, неприкосновеността на кореспонденцията, включително телефонна и електронна, изразяване на убеждения и други.Правомощията на военното командване в условията на военно положение включват:Министерството на външните работи съветва българските граждани, пребиваващи на територията на Украйна или пътуващи за страната, да предприемат следните мерки:При необходимост сънародниците ни могат да се свържат с българското посолство в Киев на следните телефони: +380 44 246 72 37 и +380 44 246 76 72, както и с българското Генерално консулство в Одеса на телефон +380 68 293 00 48.", "date": "2018.11.27", "title": "Не пътувайте в Украйна, препоръчва Външно"}
{"url": "https://news.bg/regions/izmervat-kachestvoto-na-vazduha-v-burgas.html", "text": "Независима лаборатория ще измерва качеството на атмосферния въздух в Бургас, съобщи БНР.Решението е взето от Общинския съвет в Бургас, след предложение на Георги Дражев, подкрепено и от други съветници.Според Георги Митев от СДС, който е внесъл докладната, на 24 -часовият мониторингов екран се вижда, че въздухът на Бургас не е замърсен навсякъде.Ако то е замърсен, е от фини прахови частици (ФПЧ). Те са от леките автомобили и от твърдото битово гориво.Поръчката за тази лаборатория трябва да бъде внесена през март 2019.Припомняме, че  Те се оплакват от зачестили напоследък случаи на задушлива миризма на нефтопродукти.", "date": "2018.11.27", "title": "Измерват качеството на въздуха в Бургас"}
{"url": "https://news.bg/world/amazon-kiberponedelnikat-schupi-rekorda-za-nay-mnogo-prodazhbi.html", "text": "Американският гигант Amazon обяви, че Киберпонеделникът през тази година е счупил рекорда за най-много продажби в рамките на един ден в историята на компанията.Amazon допълва, че за петте дни от Деня на благодарността до Киберпонеделника е подобрен рекордът на годишна база, след като клиентите са поръчали над 180 милиона артикула.Малките и средни бизнеси са увеличили продажбите си с 20% на Черния петък в сравнение със същия ден през 2017 г. На Черния петък са поръчани над 4 милиона играчки и електроника чрез мобилното приложение на Amazon.Общо повече от 13 милиона модни артикула и повече от 18 милиона играчки са продадени на Черния петък.Най-продаваният продукт на Amazon във всички категории е портативен високоговорител с изкуствен интелект Echo Dot.", "date": "2018.11.27", "title": "Amazon: Киберпонеделникът счупи рекорда за най-много продажби"}
{"url": "https://news.bg/politics/deputatite-gledat-na-skorogovorka-byudzheta-na-nzok-na-vtoro-chetene.html", "text": "БСП се противопостави на бързото гледане на второ четене на бюджета на НЗОК.Филип Попов се ядоса, че шефката на бюджетната комисия Менда Стоянова четяла параграфите и членовете в Законопроекта като скороговорка. Никой не знаел до кой параграф се е стигнало. Научили сте две -три скороговорки, недоволен бе червеният депутат.Правилникът не забранява по този начин, попари го председателят на парламента Цвета Караянчева.Думата лимит е вредна за системата на здравеопазване, включим се социалистът Иван Иванов. Той е доволен , че има повече пари за сектора, но навсякъде средствата са за първична помощ.Съпартиецът му Георги Михайлов пак се захвана за бързото четене. И Наполеон не би се ориентирал, заяде се той. Препратката му е заради това, защото се е считало, че Бонапарт е чел със скорост от 2000 думи в минута.Предвидените средства за здравеопазване за предстоящата 2019 година са с 547 милиона лв. повече от тези за 2018 година.Предвижда се да бъде създаден нов орган - Агенция по медицински одит. Тя ще обедини функциите на Изпълнителната агенция по трансплантации и на Изпълнителната агенция по медицински одит. За целта ще се направи и трансфер от 16 милиона лева от Министерството на здравеопазването към новата мегаагенция.Червените не харесаха закриването на Фонда за лечение на деца. Очаквано здравният министър Кирил Ананиев защити трансформацията. \"НЗОК има много по-голям опит относно трансплантациите, отколкото Фонда за лечение на деца в чужбина и не е проблем, че той ще бъде закрит\", заяви Ананиев от трибуната на Народното събрание.Според него не се отменят съществуващи права на нашите деца като пациенти за лечение в чужбина.Ананиев очаква повече прозрачност след промяната.\"НЗОК спазва европейски директиви и правила, които се прилагат в цяла Европа за лечение на чужди граждани\", отсече министърът.Припомняме, че днес , за да гледат бюджетите на Националната здравноосигурителна каса (НЗОК) и на държавното обществено осигуряване (ДОО) за 2019 година. Това е второ четене на текстовете в пленарна зала.", "date": "2018.11.27", "title": "Депутатите гледат на скороговорка бюджета на НЗОК на второ четене"}
{"url": "https://news.bg/crime/minyorite-ot-bobov-dol-stachkuvali-nezakonno-za-zaplatite-si-spored-sada.html", "text": "От ръководството на мини \"Бобов дол\" осъдиха миньорите за незаконна стачка заради забавена заплата.12 от стачкувалите на 11-и и 12-и май заради невзети заплати в мини \"Бобов дол\" са нарушили закона, съобщи БНР.Срещу миньорите, излезли на стачка от безпаричие, е уважена една част от съдебния иск, постанови състав на Кюстендилския окръжен съд.Подсъдими по делото са 85-има протестирали миньори. Делото продължи повече от година. От ръководството на мините внесоха иск в съда за обявяване на стачката за незаконна.Миньори от дневната и нощната смяна на рудник \"Христо Ботев\" протестираха пред административната сграда на мините заради забавена заплата и неполучени ваучери за храна.За 75 от миньорите искът е отхвърлен от съда поради недоказана стачка на посочените дати 11-и и 12-и май 2017-а година. Само за датата 11-и май 2017-а искът е уважен по отношение на 12 работника, които са били нощна смяна в дружеството.Според съдебното решение, стачката е незаконна.Решението може да се обжалва пред Софийския апелативен съд в двуседмичен срок от връчването на страните.\"Ще се консултирам с миньорите и те ще решат дали ще обжалваме решението. Според това решение нито един от миньорите няма да бъде санкциониран да внася суми за нанесени щети на дружеството от това, че не са били на работа в този ден\", поясни адвокатът на подсъдимите миньори Ивона Павлова.", "date": "2018.11.27", "title": "Миньорите от \"Бобов дол\" стачкували незаконно за заплатите си, според съда"}
{"url": "https://news.bg/politics/za-politsai-prebili-momche-v-sandanski-pitat-chervenite.html", "text": "Полицейски тормоз над дете. За това алармираха депутатите от БСП на брифинг в Народното събрание.Антон Кутев представи медицинската експертиза на битото 17-годишно момче. Повече от пет полицаи са го били. Инцидентът е станал в петък (16 ноември) вечерта в Сандански.Група младежи се държали провокативно и попаднали на цивилен полицай. Малко след спречкването дошли две полицейски коли и единият от младежите бил пребит от униформените. Народните представители от левицата търсят съдействието на медиите да искат отговор от силовия министър Младен Маринов за случая.Става въпрос за превишаване правата на полицаите, смята червеният депутат. Какви ще са мерките към РУ в Сандански, пита още Кутев.По-късно на брифинг в МВР и.д. главният секретар на МВР Георги Арабаджиев обясни, че младежът от Сандански се е държал агресивно и не е изпълнявал полицейските нареждания. С него е работено от специалисти от детска педагогическа стая. Материалите са докладвани в Районна прокуратура - Сандански.", "date": "2018.11.27", "title": "За полицаи, пребили момче в Сандански, питат червените"}
{"url": "https://news.bg/world/zalyaha-s-boya-groba-na-kant-v-kaliningrad.html", "text": "В Калининград неизвестни лица изляха розова боя над гроба на германския философ Имануел Кант. Освен това и паметникът на Кант, и паметникът на къщата, в която е роден и живял, са повредени. На паметника до една от сградите на Балтийския федерален университет \"Имануел Кант\" са разпръснати листовки с призив към учащите, в които Кант е обявен за враг, а името му е \"чуждо\", \"езическо\" и \"враждебно\", съобщава \"Газета.ру\".Според публикацията на \"Ню Калининград\" служители вече са измили паметника от боята. На свой ред, в катедралата, до която е гроба на философа, се изчакват разследващите действия на полицията. В близост до катедралата са намерени листовки с друг текст, този път с призив към жителите на града. Авторите изразяват радостта си, че \"името на германския Кант\" няма да оскверни летището, за разлика от името на \"Великата императрица на руската земя Елисавета\".Основателят на немската класическа философия Имануел Кант е роден през 1724 г. в Кьонигсберг и е починал там през 1804 г. Името му влиза в списъка за конкурса за имената на градските летища. При гласуването за име летище \"Храброво\" в Калининград с 24,750 - 34% от гласовете са за императрица Елисавета Петровна, а на второ място е Имануел Кант, получил 23,715 - 32% от гласовете.", "date": "2018.11.27", "title": "Заляха с боя гроба, паметника и къщата на Кант в Калининград"}
{"url": "https://news.bg/politics/duhove-i-prizratsi-brodyat-v-parlamenta.html", "text": "Депутатите поспориха за призраци и духове в парламента по време на дебата за бюджета за здравеопазване за 2019 година. Повод за изказването стана поименната проверка, поискана от депутати от ГЕРБ. В пленарната зала имаше кворум.На трибуната излезе червеният депутат Таско Ерменков. Къде изчезнаха около 30 души, попита той. Веднага след проверката гласували около 90 депутати, а кворумът е 134. За около минута тридесетина законотворци \"изчезнали\" при гласуването.Димитър Лазаров се заяде с Ерменков, че при поименната проверка го нямало в зала, а пък веднага след нея излязъл да се изкаже. \"То бива, бива... призраци. Духове ли са, призраци ли са\", недоумява депутатът. Това е признак за хората с раздвоено съзнание, изтъкна Лазоров.Шефът на правната комисия Данаил Кирилов е готов с крути мерки за депутатската дисциплина. Глоба от 750 лева ще предложи той за неоснователно отсъствие от проверка на кворума.", "date": "2018.11.27", "title": "Духове и призраци бродят в парламента"}
{"url": "https://news.bg/world/14-g-zatvor-za-izvarshitelya-na-atentata-sreshtu-avtobusa-na-borusiya.html", "text": "Извършителят на бомбената атака срещу , съобщава \"Дойче веле\".29-годишният руснак с германски паспорт Сергей В. е признат за виновен по 28 обвинения в опит за убийство. Той атакува автобуса с експлозиви преди футболна среща от Шампионската лига  на 11 април 2017 г. Бомбата е била поставена до стадиона на германския отбор, който трябваше да изиграе срещата си срещу \"Монако\". Осъденият се е надявал да спечели от срива на цената на акциите на футболния отбор.Сергей В. заяви, че не е искал да нарани хора, а просто да всее страх и ужас. Той е щял да спечели повече от половин милион евро при сриване на акциите.Прокуратурата поиска доживотен затвор, докато защитата настоя за присъда под 10 г.Съдебният процес продължи 11 месеца.Играчи и треньори на \"Борусия\" (Дортмунд) свидетелстваха по време на процеса.Тройната експлозия на 11 април 2017 г. счупи прозорците на автобуса и счупи китката на 26-годишния испански футболист Марк Бартра. Служител на полицията получи увреждане на слуха.", "date": "2018.11.27", "title": "14 г. затвор за извършителя на атентата срещу автобуса на \"Борусия\""}
{"url": "https://news.bg/politics/i-demokratite-nastoyavat-za-mashinno-i-distantsionno-elektronno-glasuvane.html", "text": "Политическите партии от демократичната общност настояват за въвеждане на машинното и дистанционното електронно гласуване на следващите избори.Според тях правителството и Народното събрание са длъжни да спазят волята на българските граждани, изразена на провелия се през 2015 г. референдум.Демократите са категорични, че се противопоставят на законопроекта на ГЕРБ и Обединени патриоти  и настояват да се предвидят в държавния бюджет средствата, необходими за закупуването на сигурни технологии, както и да започне издаването на електронни идентификационни документи.Те искат още въвеждането на нормативни правила за гарантиране на сигурни системи, създаване на коректни избирателни списъци и регистри, както и въвеждане на възможността за дистанционно гласуване по пощата.От \"Демократична България\" подчертават, че изборите трябва да са свободни и честни.По думите им партиите, които планират промени в Изборния кодекс, за да си осигурят служебна победа, водят страната към пълзяща диктатура.От обединението отбелязват още, че гражданите у нас и в чужбина трябва да имат истински свободен достъп до гласуване и участие в демократичния процес.Припомняме, по време дискусията , че ако машинното и електронно гласуване не бъде внесено, тя ще сезира Конституционния съд на Р. България.", "date": "2018.11.27", "title": "И демократите настояват за машинно и дистанционно електронно гласуване"}
{"url": "https://news.bg/news-voice/feyk-politika-narodat-shte-ofejka.html", "text": "Каквито ни новините, такива ни политиците, такава ни държавата, абе ... Докато Европейската комисия се бори с фалшивите новини, свободата на словото, у нас фейк новините се оказаха извор за правене на политика. Опозицията се вдъхнови от доказана фейк новина, за да атакува врага в лицето на ГЕРБ ( апартаментната афера на четирима депутати).Терминът за фалшивите новини, промотиран от Доналд Тръмп прелетя океана и се загнезди на нашите ширини, придобивайки типични балкански характеристики. У нас всичко фейк е на почит. Още от деветдесетте, когато царуваха фалшификатите на известни марки по родните битаци. Опасявам се, че фалшивите новини, срещу които родните политици все скачат, са удобно оръжие. Те са или са лоши, или са добри - зависи за кого и срещу кого работят. Фейк е лошо, когато обслужва опонента, и е добро, когато е с нас! Май това е логиката на фейка в политическата ни действителност. Да правиш политика от нещо сътворено като фалшиво (самият сайт, източник на информацията се рекламира като закачлив) е несериозно, меко казано!И целият този фейк сюжет се развива в сградата на Народното събрание и... по време на дебатите по второто четене на бюджета на Здравната каса за 2019 година - закон и бюджет, който засяга всеки един от нас, всеки един гражданин - от бебето и малкото дете, до бабата в последното българско село.Ей затова хората искат смяна на системата, лице на която са фейк политиците! Всичко ни е фейк! Как ще ни оправят живота политици, които дълбаят във фейка?! Гледаш и се чудиш - какви ли закони гласуват тези хора, дето четат фалшиви новини, вярват им и ги ползват за основа на политиката си - а, резултатът няма как да не е фейк закони.А какво следва от фейк закона? Фейк прилагане, фейк правораздаване, фейк, фейк, фейк... не че се заяждаме умишлено с опозицията и не става въпрос за тенденциозно отношение. Но толкова ли няма за какво да захапят властта? Толкова ли е ни е добро здравеопазването, че единственият повод за заяждане в този ден е фалшивата новина? А опашките пред лекарските кабинети, а скъпото здравеопазване, а отношенията лекар - пациент, а парите под масата (дано ги няма!), а непосилните цени на лекарствата за пенсионерите (и за всички останали), а течовете в здравната система, а закъснелите линейки, а починалите родилки, а липсата на кувьози за недоносените бебета, а проблемите с онкоболните и изобщо с болните, а липсата на направления, а нископлатения медицински труд?....И още толкова много въпроси. Не фейк, а истински! Тези отговори очакват хората. По тези теми искат скандал, битка, борба. Другото е фейк политика на фейк политици, във фейк държава и затова народът ще офейка. В името на не-фейка!", "date": "2018.11.27", "title": "Фейк политика! Народът ще оФЕЙКа..."}
{"url": "https://news.bg/world/tramp-mozhe-da-udari-evropa-s-25-mito-varhu-vsichki-avtomobili.html", "text": "Президентът на САЩ Доналд Тръмп може да удари Европа с 25% мито върху внос на европейски автомобили, съобщава германското списание за бизнес Wirtschaftswoche, позовавайки се на източници в Брюксел.Тръмп ще прегледа доклад на търговското министерство, в който се препоръчва 25% мито върху внос на всички автомобили. Само автомобилите от Канада и Мексико няма да бъдат засегнати от мярката.Източниците добавиха, че президентът на САЩ се очаква да вземе решението за митата много скоро, вероятно след срещата на Г-20 тази седмица.Въпросът ще бъде обсъден във Вашингтон в сряда между еврокомисаря Сесилия Малмстрьом и търговския представител на САЩ Робърт Лайтхайзър.Германската автомобилна индустрия, най-голямата в света, ще бъде най-засегната. През 2017 г. Германия е изнесла за САЩ автомобили за 20 милиарда долара.", "date": "2018.11.27", "title": "Тръмп може да удари Европа с 25% мито върху всички автомобили"}
{"url": "https://news.bg/politics/sled-agentsiyata-karakachanov-iska-ministerstvo-za-balgarite-v-chuzhbina.html", "text": "Военният министър Красимир Каракачанов иска да бъде възстановено Министерството на българите в чужбина. Това заяви той в коментар пред журналистите след заседание на Съвета по превенция на престъпносттаНа въпрос как би коментирал евентуалното закриване на Държавната агенция за българите в чужбина (ДАБЧ) по искане на премиера Бойко Борисов, лидерът на ВМРО отбеляза, че трябва да бъде възстановено Министерството на българите в чужбина, ако в крайна сметка бъде закрита Агенцията.Каракачанов обясни, че агенцията и/или министерството има за цел да поддържа връзките, а и българското съзнание не само на новата емиграция, но и със старите български общности в чужбина.\"Има смисъл в закриването на Агенцията, само ако се възстанови Министерството от първия мандат на Борисов, отсече Каракачанов и припомни, че тогава министър беше Божидар Димитров.Според Каракачанов трябва да има сериозен държавен орган, който да осъществява политиката на държавата спрямо българските общности, защитавайки техните социални и исторически интереси.Припомняме, че премиерът  да започнат предварителни действия по закриването на Агенцията за българите в чужбина. Това стана ясно от стенограмата дни след самото заседание.Скандалът около ДАБЧ започна на 29 октомври рано сутринта, когато  по разследване на схеми за продажба на българско гражданство. Първоначално бяха арестувани над 20 служители на агенцията, обвинения , включително и на председателя на , който е от .По-късно  и поискаха извинение от всички, които твърдят, че .По казуса с Ангел Джамбазки, в чийто багаж на летището е било засечено оръжие, Каракачанов окачестви случаят като банален. Вицепремиерът уточни, че при проверката на място е установено, че оръжието е законно. То било иззето с протокол, а след като се е върнал у нас, Джамбазки си го получил.", "date": "2018.11.27", "title": "След агенцията, Каракачанов иска Министерство за българите в чужбина"}
{"url": "https://news.bg/regions/otkriha-trup-na-zhena-na-varnenska-ulitsa.html", "text": "Откриха тяло на жена край жилищна сграда във Варна. Това съобщиха от Областната дирекция на МВР за \"Фокус\".Тялото било открито днес следобед на ул. \"Генерал Скобелев\".По първоначална информация няма данни за извършено престъпление спрямо жената.Предстои причините за инцидента да бъдат изяснени.Полицията все още не разполага с информация за самоличността и възрастта на починалата.", "date": "2018.11.27", "title": "Откриха труп на жена на варненска улица"}
{"url": "https://news.bg/world/v-italiya-zaloviha-edin-ot-nay-izdirvanite-mafioti-ot-kamora.html", "text": "Италианската полиция изненадващо залови шеф на мафията, който бе включен в списъка на най-опасните бегълци в страната, след като откриха луксозното му скривалище в Неаполския хинтерланд, съобщава АФП.Антонио Орландо, предполагаем основен играч в безмилостната организирана престъпна група Камора е закопчан след 15 години на бягство, по време на които продължава да дава заповеди на клана, съобщава полицията. \"Добрите времена свършиха\" за 60-годишния гангстер, коментира министърът на вътрешните работи Матео Салвини.Агенти откриват Орландо в апартамент в Муняно, който е оборудван така, че самозаточилият се мафиот да пази и здравето си през годините с фитнес, пътека за бягане, сауна и солариум. \"Той дори се похвали с тайно скривалище под седалката на сауната\", допълва полицията.Орландо, който се е подготвял да се премести в друго скривалище, тъкмо е унищожавал фалшиви документи за самоличност и просто е вдигнал ръцете си, когато полицията нахлува в скривалището, обяснява регионалният полицейски началник Убалдо дел Монако.При претърсване на апартамента са открити 6 000 евро в брой, както и някои от съобщенията, които са му изпратени от неговите \"лейтенантите\" представляващи го навън. Той е издирван за подозрения за връзки с организираната престъпност, а неговият клан е специализиран в трафик на наркотици от Мароко и Испания, както и пране на пари, но има история и в изнудване и убийство, допълва полицията.Шефовете на Камора се отнасят за средиземноморското крайбрежие на Испания като \"Коста Ностра\" или \"Нашето крайбрежие\", които се позовават на сицилианската мафия \"Коза Ностра\", според италианския журналист Роберто Савиано, специалист относно подземния свят на Неапол.Местните медии съобщават, че семейството на Орландо има силни връзки с брак с клана Нуволета - единствената група от Камора, която има връзка със сицилианската мафия и Корлеоне, които станаха синоним за мафия чрез филмите на Франсис Форд Копола.Полицията е подпомогната от убиец, който се превръща в информатор и подробно описва издигането на Орландо на власт и изграждане на съюз през 90-те години между клана Орландо и фамилията Полверино. Полверино са в съюза с Нуволета, но фамилиите се обръщат една срещу друга, след като бос зашлевява друг, според италиански медии.Орландо е принуден да избере страна и избира Полверино, но през 2012 г. Нуволета са върнати обратно и според информацията, Антонио Орландо би трябвало да води съюз между всички три фамилии.", "date": "2018.11.27", "title": "В Италия заловиха един от най-издирваните мафиоти от Камора"}
{"url": "https://news.bg/world/kndr-dopuska-inspektori-do-yadreniya-tsentar-jonbyon.html", "text": "Северна Корея може да допусне инспектори до ядрения си център Йонбьон, предаде \"Ройтерс\". Лидерът Ким чен Ун има намерение да позволи инспекцията, както и да затвори обекта. Това съобщава агенцията \"Йонхап\", като цитира влиятелни свои източници. Не се оповестяват повече детайли около посещението на експертите. Ким чен Ун изрази това намерение още на срещата си с южнокорейския президент Мун дже ин през лятото. Той обаче постави като условие това да се случи действията на САЩ. Миналата седмица стана ясно, че САЩ и Южна Корея ще реорганизират военните си учения още от следващата година. Военните ще свият мащаба им. Това е жест към Северна Корея, която счита тези учения за агресия и заплаха за себе си.Традиционните съвместни учения на двете държави вече ще бъдат на ниво, което ще бъде съвместимо с дипломацията и усилията за постигане на мир в региона.Това обяви американският военен министър Джим Матис. През юни онлайн платформата 38 North, която следи събитията в Северна Корея, обяви, че сателитни снимки показват, че съоръженията за ядрени изследвания на страната все още биват развивани.", "date": "2018.11.27", "title": "КНДР допуска инспектори до ядрения център Йонбьон "}
{"url": "https://news.bg/world/gruevski-ostana-bez-deputatski-imunitet.html", "text": "Бившият македонски премиер и настоящ почетен председател и депутат от ВМРО-ДПМНЕ Никола Груевски остана без депутатски имунитет.Това стана ясно след днешното гласуване в македонския парламент, което се проведе без дебати, предаде МИА. 62-ма депутати гласуваха \"за\" отнемането на имунитета. Така те одобриха препоръката на парламентарна комисия.Припомняме, че случаят на Груевски обтегна отношенията между Македония и Унгария, а на още 2 държави се наложи да дават обяснения за придвижването на експремиера през границите. Македония  на бившия премиер Никола Груевски, който в момента се намира в Унгария.Никола Груевски бе осъден на две години затвор по обвинение в корупция. Той обачеи, след като в Македония беше издадена заповед за ареста му, за да изтърпи присъдата си.Появиха се спекулации, че Груевски е използвал български паспорт, което българските власти отрекоха. След проверка стана ясно, че Албания  , че Груевски е преминал през страната, без да уточнява детайли около престоя му.Черна гора също взе отношение по казуса, тъй като Груевски е преминал от там. Според външния министър Никола Димитров, не е имало никакви основания лицето да бъде задържано от властите.ЕС се намеси в спора и . Унгарският премиер Виктор Орбан трябва да предложи \"добро обяснение\" за решението на страната си  на бившия македонски премиер, коментира Йоханес Хан.", "date": "2018.11.27", "title": "Груевски остана без депутатски имунитет "}
{"url": "https://news.bg/world/poroshenko-i-putin-ne-sa-obsazhdali-intsidenta-v-kerchenskiya-proliv.html", "text": "Президентите на Украйна и Русия Петро Порошенко и Владимир Путин все още не са обсъждали . Това е заявил секретарят на Кремъл Дмитрий Песков, цитиран от ТАСС. \"Не е имало контакти и телефонни разговори между двамата президенти след инцидента\", е заявил Песков. Той е направил изявлението в отговор на въпрос на ТАСС искан ли е такъв разговор. Според него, ситуацията не изисква директни разговори между двамата. Така отговори той на настояването на американския държавен секретар Майк Помпео за разговор, който да помогне за деескалация на напрежението. По-рано през деня Порошенко съобщи, че е поискал телефонен разговор с Путин относно скандала, но не е получил отговор. Припомняме, че Порошенко подписа указ за  за срок от 30 дни. Първоначалното решение бе за 60 дни и указът бе публикуван в този вид, но след това стана ясно, че мярката е за 30 дни. Той поясни, че военното положение и свободи, както и президентската кампания, която ще започне на 31 декември - три месеца преди изборите през март.Свикани бяха извънредни срещи на НАТО и . Постоянният съвет на Организацията за сигурност и сътрудничество в Европа ще проведе специална сесия във Виена, за да обсъди \"агресията на Русия срещу Украйна\".Руското външно министерство обвини Украйна в  срещу Москва. Министерството на външните работи на Русия обвини Украйна, че е координирала със САЩ и ЕС \"планирана провокация\" за налагане на нови санкции срещу Москва. Кремъл твърди, че действията на Русия са в съответствие с международното право заради незаконно навлизане на корабите в руски териториални води.От своя страна Украйна счита , с която Кремъл цели да установи пълен контрол върху Азовско море.Русия . Комисарят по правата на човека в Русия Татяна Москалкова обяви, че трима моряци са ранени и се възстановяват в болница, но те не са в критично състояние.\"Европа ще остане единна в подкрепа на Украйна\", подчерта председателят на Европейския съвет Доналд Туск.Осъждам руското използване на сила в Азовско море. Руските власти трябва да предадат украинските моряци и кораби и да се въздържат от допълнителни провокации\", призова той., , включително и  осъдиха напрежението и призоваха украинските моряци да бъдат освободени, а напрежението в региона да бъде изгладено с диалог. ", "date": "2018.11.27", "title": "Порошенко и Путин не са обсъждали инцидента в Керченския пролив "}
{"url": "https://news.bg/bulgaria/ns-prie-ramkata-na-byudzheta-na-doo-za-2019-godina.html", "text": "Парламентът прие тази вечер рамката на бюджета на ДОО за следващата година, предаде Агенция \"Фокус\". Това стана със 107 гласа \"за\", 53 \"против\" и 13 \"въздържали се\". Приходите в бюджета са в размер на 11, 7 млрд. лева. Приходите от осигурителни вноски са в размер на 7,4 млрд. лева. Над 10 млрд. лева са разходите за пенсии и социални плащания. Предложенията на БСП и ДПС за увеличане на тези плащания бяха отхвърлени. Припомняме, че НС провежда извънредно заседание тази вечер, което вече бе удължено. Заседанието очаквано преминава при разгорещени дебати. По-рано на второ четене след продължили 8 часа дебати бе приет бюджетът на НЗОК. БСП обаче реагира остро и заплаши да се обърне към Конституционния съд. ", "date": "2018.11.27", "title": "НС прие рамката на бюджета на ДОО за 2019 година "}
