{"url": "https://news.bg/politics/demokratichna-balgariya-ofitsialno-otkri-kampaniyata-si-za-evrovota.html", "text": "Коалицията \"Демократична България\" официално откри кампанията си за евровота. Първи в листата е Радан Кънев, а втори - Стефан Тафров.Десните вярват, че ще получат два мандата в Европейския парламент, а номер 13 ще им донесе късмет.\"Faire-play в българската политика никога няма, но ние винаги сме играли честно, не сме част от апартаментите и компроматни войни, ние сме хора, които сме излезли малко по-бедни, отколкото сме влезли\", заяви Радан Кънев.", "date": "2019.04.24", "title": "\"Демократична България\" официално откри кампанията си за евровота"}
{"url": "https://news.bg/regions/politsiyata-v-blagoevgrad-podkrepya-moralno-osadenite-za-smartta-na-chorata.html", "text": "Областният директор на МВР в Благоевград старши комисар Николай Хаджиев заяви, че всички колеги подкрепят морално петимата осъдени полицаи за смъртта на Чората, предаде БНР.Припомняме, 14 години след смъртта на   по време на специализирана операция срещу наркоразпространението и сексуалната търговия  за полицаите Мирослав Писов, Борис Механджийски, Иво Иванов, Янко Граховски и Георги Калинков.Въпреки че полицаите бяха оправдани по обвинението за причиняване на смъртта на Ангел Димитров, Европейският съд по правата на човека призна държавата за виновна. По този начин се стигна до възобновяване на делото, което завърши с осъдителни присъди.От Областната дирекция коментираха развоя на събитията като \"изключително неприятна ситуация\" и признаха, че са останали изненадани от завършека. Старши комисар Хаджиев изрази надежда, че случаят няма да приключи по този начин.\"Не бих искал да коментирам решения на съда, а и не е редно. Аз лично се надявам това да не е краят\", посочи той, допълвайки, че Областната дирекция на МВР също е страна по делото.\"Областната дирекция също е осъдена по това дело. Юристите към момента се запознават с решението на съда, за да се види какви са мотивите и как са разгледани доказателствата по делото\", заяви той.", "date": "2019.04.24", "title": "Полицията в Благоевград подкрепя морално осъдените за смъртта на Чората"}
{"url": "https://news.bg/world/sasht-otrekoha-sluhove-za-konfederatsiya-mezhdu-izrael-jordaniya-i-palestina.html", "text": "Американският специален пратеник за Близкия изток Джейсън Грийнблат обяви, че дългоочакваният мирен план на САЩ не включва предложение за конфедерация между Израел, Палестина и Йордания, пише \"Таймс ъв Израел\".Грийнблат отбеляза също, че Йордания няма да се превърне в \"родина за палестинците\".В \"Туитър\" специалният пратеник на Белия дом отхвърли \"слухове\" за така нареченото \"споразумение на века\" и определи Йордания като силен съюзник.\"Крал Абдула II и Йордания са силни съюзници на САЩ. Слуховете, че нашата мирна визия включва конфедерация между Йордания, Израел и палестинските власти, или че визията предвижда Йордания да стане родина на палестинците, са неверни. Моля ви, не разпространявайте слухове\", призова той.Вчера Джаред Къшнър, зет на президента на САЩ Доналд Тръмп, съобщи, че ", "date": "2019.04.24", "title": "САЩ отрекоха слухове за конфедерация между Израел, Йордания и Палестина"}
{"url": "https://news.bg/disasters/elektronni-otpadatsi-ot-evropa-trovyat-hranitelnata-veriga-v-gana.html", "text": "Някои от най-опасните химикали на Земята навлизат в хранителната верига в Гана от незаконно изхвърлени електронни отпадъци, идващи от Европа.Според нов доклад на две природозащитни организации, проследяващи изхвърлянето на електронни отпадъци, яйца от бедняшкия квартал Agbogbloshie в столицата Акра, където местните жители се занимават със събирането на метали от боклука, съдържат опасни нива на диоксини и полихлорирани бифенили, наред с други вредни вещества, съобщава британският в. \"Гардиън\".Изследователи от двете организации, Ipen и Basel Action Network, са анализирали яйца, снесени от отглеждани на свобода кокошки, които търсят храна в Agbogbloshie, където живеят около 80 000 души, които преживяват предимно чрез извличане и продажба на медни кабели и други метали от електронните отпадъци.Анализът е установил, че възрастен човек, който изяжда само едно яйце в бедняшкия квартал и прилежащото му бунище, ще надвиши 220 пъти нормите на Европейската агенция за безопасност на храните за хлорирани диоксини. Други токсични химикали са констатирани в подобни тревожни концентрации, включително полихлорирани бифенили и огнезащитни съединения. Диоксините, по-специално, са силно увреждащи дори в малки концентрации.Докладът отново подчертава проблемите при регулирането на прехвърлянето на токсични отпадъци от Европа към африканските страни, включително Гана, Танзания и Нигерия, което води до призиви за по-строг контрол на опасните отпадъци съгласно настоящата Стокхолмска конвенция.Анализът на яйцата е бил извършен от Basel Action Network, която е снабдила отпадъци от Европа с монитори и ги е проследила до Гана и други страни.Активистите призовават за по-стриктно прилагане на правилата, уреждащи прехвърлянето на отпадъци, съдържащи токсични химикали, за да се предотврати те да бъдат изпращани в страни без инфраструктура за безопасното им обработване.\"Европа трябва да се бори с токсичните си електронни отпадъци, вместо да ги насочва към развиващи се страни, като Гана, където опасните химикали замърсяват населението (особено уязвимите) и околната среда, в резултат на неправилни действия и съществуващи практики за изхвърляне\", изтъква Сам Аду-Куми от Агенцията за опазване на околната среда на Гана в отговор на констатациите.\"Африканските страни вече не трябва да се използват като сметище за електронни отпадъци, тъй като ние нямаме технологичния капацитет за справяне с отпадъците, съдържащи високи нива на устойчиви органични замърсители\", настоя още той.", "date": "2019.04.24", "title": "Електронни отпадъци от Европа тровят хранителната верига в Гана"}
{"url": "https://news.bg/economics/zhelyazkov-ochakva-ot-kontsesionera-na-letishte-sofiya-nov-terminal-i-pista.html", "text": "Офертите за концесия на летище София ще бъдат отворени на 9 май на открито заседание. Това заяви министърът на транспорта, информационните технологии и съобщенията Росен Желязков пред ресорната парламентарна комисия.Най-напред ще бъдат обявени допуснатите участници, след което ще бъдат отворени офертите им. Министърът посочи, че на това заседание ще бъдат обявени и параметрите, които предлага всеки от участниците - размер на годишното концесионно възнаграждение, размер на инвестициите, планове за развитие на летището.Той изтъкна, че бъдещият концесионер трябва да изгради нов терминал и писта на най-голямото летище у нас до десетата година от подписването на концесионния договор, защото капацитетът на съществуващите вече е запълнен. Желязков отбеляза, че вчера в своя позиция Световната банка е поздравила правителството за доброто протичане на процедурата.По негови думи позицията на опозицията е ясно изразена и политическа. Няма как да не призная, че най-успешните концесии в летищната и пристанищната инфраструктура са направени по времето на управлението на тройната коалиция, за което е и видимо, че това води до подобряване на услугата и до подобряване на инфраструктурата, посочи още той.Относно исковата молба на Европейската комисия пред Съда на Европейския съюз, че страната ни не е изпълнила задълженията си спрямо безопасността на железопътния транспорт в Общността, отнасящи се към дейността на звеното за разследване на произшествия във въздушния, водния и железопътния транспорт, Желязков заяви, че са подготвени промени в три закона - Закона за гражданското въздухоплаване, Закона за железопътния транспорт и Кодекса на търговското корабоплаване.Предлага се и да бъде създаден Национален борд за разследване на произшествия във въздушния, водния и железопътния транспорт като самостоятелно юридическо лице към Министерския съвет. Обслужването му ще се осъществява от администрацията на транспортния министър, а членовете на борда ще се назначават от министър-председателя.", "date": "2019.04.24", "title": "Желязков очаква от концесионера на летище „София“ нов терминал и писта"}
{"url": "https://news.bg/world/ot-shtaba-na-vladimir-zelenski-prizovaha-za-zasilvane-na-sanktsiite-sreshtu-rusiya.html", "text": "От щаба на Владимир Зеленски призоваха за засилване на санкциите срещу Русия, информира ТАСС.Екипът на в Украйна обяви, че е необходимо да се наложат нови санкции на Русия, след като руският лидер Владимир Путин се подписа под указ за опростено получаване на руски паспорти от жителите на самопровъзгласилите се ДНР и ЛНР.Решението на Москва има признаци на \"окупация\", поясняват от щаба на Владимир Зеленски.Екипът на комика допълва, че разчитат на подкрепата на международната общност по въпроса за защита интересите на Киев. Те призоваха за засилване на дипломатическия натиск и санкциите срещу Русия.По-рано днес Путин се подписа под указ за предоставяне на руски паспорти на жителите на Донбас. Киев определи действията на Москва като агресия. Руският лидер пък коментира, че това решение се явява въпрос от хуманитарен характер.", "date": "2019.04.24", "title": "От щаба на Владимир Зеленски призоваха за засилване на санкциите срещу Русия"}
{"url": "https://news.bg/society/babh-ne-otkri-problemno-agneshko-ot-makedoniya.html", "text": "От 15 април се извършват  заради предстоящите празници в обекти за производство и търговия с храни, които предлагат агнешко месо и други традиционни храни за великденските и гергьовденски празници, напомнят от Българската агенция по безопасност на храните. Проверяват се документите за произход и безопасност на храните, както и здравната маркировка върху месото.БАБХ съобщава, че при проверки на място в обектите за търговия с агнешко от Северна Македония с неясен печат, ще предприеме мерки за възбрана на месото с нечетлива здравна маркировка.От Агенцията посочват, че у нас има Гранични инспекционни пунктове (ГИП), одобрени за внос на опаковани храни. Причината пратките с агнешко месо да постъпват в ЕС през граничен пункт в Гърция е, че няма одобрен български ГИП. Те се придружават с ветеринарен здравен сертификат, издаден от компетентните органи в Северна Македония. Когато пратките агнешко месо постъпят на ГИП, органите в Гърция проверка за съответствие, след което генерират единен ветеринарен документ за въвеждане, който съдържа информация от ветеринарния здравен сертификат, посочват от БАБХ.Те съобщават, че македонското агнешко, което се предлага на родния пазар, е маркирано с печати, които съдържат информация за регистрационния номер на кланицата, одобрена да извършва търговия с Европейския съюз. То се разпространява в търговската мрежа етикетирано съгласно изискванията на европейското законодателство, заключават от Агенцията по храните.", "date": "2019.04.24", "title": "БАБХ не откри проблемно агнешко от Македония"}
{"url": "https://news.bg/disasters/izklyuchitelno-neobichayno-za-april-golyam-gorski-pozhar-v-norvegiya.html", "text": "Стотици хора е трябвало да напуснат домовете си в Норвегия, след като службите за спешно реагиране се опитват да гасят горски пожари, бушуващи в южната част на скандинавската страна, съобщава Би Би Си.Около 148 домакинства са били евакуирани около град Согндал, където от вчера бушуват пожари.От полицията посочват, че пожарите все още не са овладени и предупреждават, че силни ветрове могат да им помогнат да се разпространят.Април е много ранен период за горски пожари в Норвегия, а експерти предупредиха за драматично увеличение на пожарите в Европа.Само този месец горски пожари са бушували в Швеция, Германия и Великобритания.Пожарите в Европа \"са далеч над средното\" за това време на годината, уточни служител на Европейската информационна система за горските пожари.\"Сезонът е драстично по-лош в сравнение с периода в последното десетилетие\", подчерта служителят и добави, че \"много сухата зима в по-голямата част на Европа\" и постоянната суша са допринесли за увеличаването на горските пожари и че \"дългосрочната прогноза не обещава подобрение\".Полицията в югозападната част на Норвегия все още не е сигурна какво е предизвикало пожарите, които са опустошили 7,5 кв. км земя близо до Согндал, на 100 км югоизточно от крайбрежния град Ставангер.Освен в евакуиране на местните жители, спасителните служби са прекарали нощта в напояването на земя в околните райони в опит да спрат разпространението на пожара.Те обаче се опасяват, че очакваните ветрове от девет до десет метра в секунда биха могли да доведат до прехвърляне на пожара в съседните райони.", "date": "2019.04.24", "title": "Изключително необичайно за април: Голям горски пожар в Норвегия"}
{"url": "https://news.bg/world/parlamentat-na-rumaniya-prokara-zakonoproekt-za-vrashtane-na-zlatnite-rezervi-ot-london.html", "text": "Парламентът на Румъния прокара законопроект, който задължава Националната банка на страната да върне по-голямата част от златните резерви, съхранявани в Банката на Англия в Лондон, информира Romania Insider.В момента 65% от златния резерв на Румъния се държи в Банката на Англия.Законопроектът е внесен от лидера на управляващата Социалистическа партия Ливиу Драгня и сенатор Сербан Николае.165 депутати срещу 90 гласуваха в подкрепа на законодателството, а трима се въздържаха. Сенатът прие законопроекта още на 1 април.Проектът, който внася поправки в закона за румънската банка, беше внесен в парламента в края на февруари.За да влезе в сила законопроектът, президентът Клаус Йоханис трябва да го одобри.", "date": "2019.04.24", "title": "Парламентът на Румъния прокара законопроект за връщане на златните резерви от Лондон"}
{"url": "https://news.bg/world/moskva-sasht-razvivat-pro-za-nanasyane-na-vnezapen-yadren-udar-po-rusiya.html", "text": "САЩ развиват глобална система за противоракетна отбрана (ПРО) с възможности за нанасяне на внезапен ядрен удар по Русия.Това предупреди първият заместник на началника на Генералния щаб на Въоръжените сили на Руската Федерация генерал-лейтенант Виктор Познихир, цитиран от \"Интерфакс\" и РИА \"Новости\".\"Разполагането на противоракетни средства в близост до границите ни създава мощен ударен потенциал на САЩ за възможно нанасяне на внезапен ядрен удар по Руската Федерация\", алармира Познихир.По думите на генерала при тези условия руската страна е принудена да предприеме ответни мерки. По-специално става въпрос за снабдяване на стратегическите настъпателни сили с обещаващи ракетни комплекси като \"Ярс\", \"Авангард\" и \"Сармат\".Според генерала с тази система САЩ се опитват да неутрализират стратегическия ядрен потенциал на Русия и Китай. Той е убеден, че Вашингтон се стреми към стратегическо превъзходство чрез унищожаване на ядрения арсенал на противника.Познихир отбеляза, че разгръщането на глобална система за противоракетна отбрана не само унищожава стратегическата стабилност, но и дестабилизира обстановката в различни региони на света.Генералът съобщи, че военното министерство на Русия е обезпокоено от стремежа на САЩ да възродят програмата \"Звездни войни\" със създаването на космически ешалон на системата за противоракетна отбрана, който ще може да сваля междуконтинентални балистични ракети в началния етап на полета.Познихир смята, че Вашингтон може да използва космически средства от ПРО за нанасяне на удари по обекти на Русия, Китай и други държави по света.Виктор Познихир предупреди, че държавите, които разполагат на териториите си елементи от американската система за противоракетна отбрана, първи ще бъдат ударени. Също така могат да пострадат и държави, които не участват в плановете на Пентагона.По-рано военният министър на Русия Сергей Шойгу заяви, че САЩ са документирали антируското направление на противоракетната си отбрана.На 19 април вестник \"Комерсант\" писа, позовавайки се на източници, че  за недопускане на ядрена война. Изданието отбелязва, че инициативата е останала без отговор.", "date": "2019.04.24", "title": "Москва: САЩ развиват ПРО за нанасяне на внезапен ядрен удар по Русия"}
{"url": "https://news.bg/disasters/strelba-v-severna-frantsiya.html", "text": "Стрелба е станала в северна Франция. Маскирани в черно мъже откриха стрелба в кафене в град Туркоен, съобщава \"Инфо Рубе\".Тежковъоръжени полицаи са отцепили района на стрелбата. Властите призовават жителите на града да останат по домовете си и да избягват района на кафенето.Очевидци съобщават, че малко след началото на стрелбата нападателите са избягали от кафенето и са се качили на микробус.Полицията издирва нападателите. Силите на реда са поставени в най-висока степен на мобилизация. По последни данни се издирват двама нападатели.", "date": "2019.04.24", "title": "Стрелба в северна Франция"}
{"url": "https://news.bg/world/politsiyata-v-rio-de-zhaneyro-se-otkazva-ot-ak-47.html", "text": "Полицията в Рио де Жанейро е принудена да се откаже от по-нататъшното използване на автомата \"Калашников\" АК-47. Причината е липсата на боеприпаси за тези оръжия в складовете на силите на реда, разкрива телевизия \"Глобо\".Решението е взето поради съществуващите административни трудности при закупуването на нови боеприпаси за руски автомати. Като цяло, специалните части на полицията имат 200 автомата от АК-47. Те ще бъдат предадени на въоръжените сили на страната. По-нататъшната съдба на автоматите не се съобщава.Според телевизионния канал се планира закупуването на американски автоматични пушки от моделите AR-10 (калибър 7.62 мм) - 500 единици и AR-15 (калибър 5.56 мм) - 1.2 хил. единици. Бразилската полиция същи ще купи и 500 картечници на базата на AR-15. Приблизителната стойност на сделката е 20 милиона реала (около $5 милиона).", "date": "2019.04.24", "title": "Полицията в Рио де Жанейро се отказва от АК-47"}
{"url": "https://news.bg/crime/arestuvaha-bashtata-na-izostavenoto-bebe-v-plovdiv.html", "text": "Полицията в Пловдив арестува бащата на изоставеното 6-месечно бебе. 28- годишният мъж е задържан за 24 часа, съобщи бТВ.Майката все още се издирва. Бащата дава противоречиви показания пред полицаите и все още не ясно кой е изоставил бебето.Неговото здравословно състояние е добро. Видимо е гледано добре и няма заболявания, информираха лекарите.Никой от района на паркинга, който се намира в близост до детска градина, не е видял хора, които да оставят бебе. То било поставено на земята. Мъж, който паркирал автомобила си, го забелязал в последния момент, казват от полицията.Социалният министър не изключи възможността, ако родителите, изоставили детето бъдат открити, да продължат да се грижат за него", "date": "2019.04.24", "title": "Арестуваха бащата на изоставеното бебе в Пловдив"}
{"url": "https://news.bg/world/diplomat-na-sasht-prodaval-informatsiya-na-kitay.html", "text": "Бивш служител на Държавния департамент, обвинен, че е продавал правителствена информация на китайски агенти, се призна за виновена по обвинение в заговор за измама в САЩ, съобщи Министерството на правосъдието.Кандейс Мари Клейборн, която имаше топ секретен достъп до информация, прикривала \"многобройните контакти, които имала в продължение на няколко години с китайските агенти от разузнаването\" и \"използвала позицията си и достъпа си до чувствителни дипломатически данни за лична печалба\", заявиха от обвинението. В замяна на информацията, Клейборн получавала хиляди долари, подаръци и агентите предоставиха на Клаборн \"хиляди долари от подаръци и подкупи.Преди това в САЩ бяха арестувани няколко китайски граждани по обвинения в шпионаж.Бившата служителка на Държавния департамент Клейборн, която сега е на 63 години, е била арестуван от ФБР през март 2017 г. Тя е обвинена, че е давала фалшиви показания на служителите на ФБР и създавала препятствия пред професионалната им дейност.Задържаната е изправена пред 25 години затвор.Клейборн постъпва на работа в Държавния департамент през 1999 г. и работи в американските дипломатически мисии в Багдад, Хартум, Пекин и Шанхай.", "date": "2019.04.24", "title": "Дипломат на САЩ продавал информация на Китай"}
{"url": "https://news.bg/crime/kola-letya-s-266-km-ch-po-trakiya.html", "text": "Камери засякоха автомобил, движещ се с рекордните 266 км/ч.Сценарият като на филм се разиграва на автомагистрала \"Тракия\", където ограничението е 140 км/ч. Нарушителят е засечен зад волана на скъп автомобил, отбелязва \"Нова телевизия\".\"При тази превишена в пъти максимална скорост е предвидена глоба, която е в размер на 1350 лева\", обясни Мирослав Стоянов, говорител на полицията в Пазарджик.Само няколко дни по-късно пътните патрули засичат нов нарушител в района на Пазарджик.\"В район с ограничение от 60 км/ч , автомобил е засечен да се движи със 156 км/ч.\", обясни Стоянов.Глобата ще е 1100 лева.За да се ограничат своеволията на пътя, през почивните дни от КАТ засилват контрола. А държавата въвежда жълта степен за опасност от тероризъм.\"С моя заповед от 28 март е повишена степента на готовност за реакция при терористична заплаха на жълта степен\", заяви транспортният министър Росен Желязков.Предвидени са и 23 нови супер камери.\"С тази камера ще заснемаме номерата, ще бъдат предавани на колегите, ще бъдат спирани и съответно ще бъде взето административно отношение\", обясни Атанас Шиников, началник на Магистрална полиция в Пазарджик.Освен за опасни шофьори, устройствата следят и за липса на \"Гражданска отговорност\". По информация на \"Нова телевизия\" обаче модерните камери все още не засичат превишената скорост. Стига се и до куриозни случаи. Само за няколко часа екипът ни се натъкна на ситуация, при която намерен вече автомобил в системата стои като издирван. А полицаите, трябва да се ориентират на място.За целта от МВР засилват присъствието на познатите мобилни камери.", "date": "2019.04.24", "title": "Кола \"летя\" с 266 км/ч. по \"Тракия\""}
{"url": "https://news.bg/int-politics/velikobritaniya-kritikuva-ostro-facebook-twitter-i-youtube-zaradi-rechta-na-omrazata.html", "text": "Британските депутати разкритикуваха представители на интернет гигантите Facebook, Twitter и YouTube за начина, по който социалните медийни платформи боравят с речта на омразата, съобщават британските медии.Депутати коментираха, че социалните платформи не вземат проблема достатъчно сериозно и специално посочиха, че копия от снимки на джамията в Крайстчърч, където бял австралиец расист изби 50 души, продължават да се появяват във Facebook. Ръководителят за публичната политика на компанията Нийл Потс каза на политиците, че Facebook разработва инструментите си за модерация с машинно обучение, за да се решат проблемите.Платформата за споделяне на видеосъдържание YouTube е била обект на специални критики заради прекомерно неонацистко съдържание, като представителите на компанията, собственост на Google, са посочили, че работят върху това то да стане по-малко видимо.", "date": "2019.04.24", "title": "Великобритания критикува остро Facebook, Twitter и YouTube заради речта на омразата"}
{"url": "https://news.bg/world/tramp-se-obrashta-kam-varhovniya-sad-ako-fanatichnite-demokrati-se-opitat-da-go-svalyat.html", "text": "Президентът на САЩ Доналд Тръмп се закани, че ще се обърне директно към Върховния съд, ако \"фанатичните демократи\" се опитат да го отстранят от власт, информира АП.Но стратегията на Тръмп може да претърпи провал. Самият Върховен съд обяви през 1993 г., че авторите на Конституцията не са предвидили съдилищата да имат правомощия да се произнасят по процедури за импийчмънт и че процедурите за импийчмънт и отстраняване от длъжност са задължение единствено на Конгреса.\"Не съм направил нищо нередно\", написа американският лидер в \"Туитър\". Той отбеляза, че липсват не само \"тежки престъпления и закононарушения\", едно от основанията за импийчмънт съгласно Конституцията на САЩ, а и \"няма никакви престъпления от моя страна\".Той обвини демократите в престъпления и отбеляза, че те гледат \"към Конгреса като последна надежда\", защото \"ние чакахме за Мълър и спечелихме\".", "date": "2019.04.24", "title": "Тръмп се обръща към Върховния съд, ако фанатичните демократи се опитат да го свалят"}
{"url": "https://news.bg/regions/v-obshtina-sandanski-razpolagali-s-klyuch-ot-kashtata-na-manolev.html", "text": "Прокуратурата не получава съдействие от община Сандански. Единственото съдействие от кмета е, че отворил общината след 17.30 ч. и е предал документите, които разследващите органи са поискали.Интересното е, че някой е минал през общината и е оставил ключ за къщата, но не се знае кой е този човек. Никой и не желае да свидетелства от общината и никой не помни кой е оставил ключа за къщата на Александър Манолев. Това стана ясно от думите на говорителя на прокуратурата Румяна Арнаудова.В къщата не е открит никой и първоначално Анна Димитрова не е била открита за контакт. Къщата е била добре почистена, но са липсвали дисковете за видеонаблюдение, няма ги и регистрите на посетителите. До този момент са претърсени 3 адреса, които са били предоставени на ДФ \"Земеделие\" като адрес на регистрация на едноличния търговец Анна Димитрова.До настоящия момент 10 човека са разпитани като свидетели, Ана Димитрова също е била разпитана. Не всички подписи, които са положени по документациите, са идентични.Установява се доколко нейните телефони отговарят на нейния номер.Продължава да бъде налице сериозното подозрение, че момичето е подставено лице и че е използвана, посочи Румяна Арнаудова.От думите на Арнаудова стана ясно обаче, че има явни индикации, че къщите са построени в парк - там където не може да има строителство.Утре предстоят други действия, които ще се разберат в рамките на утрешния ден. Назначени са и експертизи, изискани са разрешения за строителството на къщата, басейна и цялата документация за къщата на гости. Все още не е получен отговор за платения данък, както и кога е платен.В момента, в който прокуратурата обяви, че разследва случая за къщата за гости на Александър Манолев на следващия ден са започнали различни институции да получават различни документи, коментира Арнаудова.Говорителят на главния прокурор отказа да разясни на журналистите какви способи използва прокуратурата за разследването си, тъй като би било \"професионално некоректно\", а и за да не се предупредят и да не се даде възможност на хората да създадат необходимата книжна база.Арнаудова увери, че има постигната уговорка с ГДНП в момента, в който приключат с разследването за една къща, да изпратя материалите на ВКП.Припомняме, миналата седмица стана ясно, че след медиен сигнал Върховната касационна прокуратура е започнала проверка спрямо зам.-министъра на икономиката Александър Манолев за  Заради разследването Манолев се видя принуден даПреди дни министърът на земеделието и храните Румен Порожанов призна, че на въпросната къща за гости всъщност , след като е направена първата проверка по документи.Вчера пък Яне Янев заяви, че кметът на Сандански Кирил Котев има хотел и заедно с  прекарват минерална вода и феодализират града.По този повод днес Котев изрично обясни, че всъщност хотелът е на майка му, а . Освен това всичко се случило, много преди да заеме кметския пост.", "date": "2019.04.24", "title": "В община Сандански разполагали с ключ от къщата на Манолев"}
{"url": "https://news.bg/health/bls-podkrepi-pediatrite-ot-stolichnata-bolnitsa.html", "text": "Българският лекарски съюз се обяви в подкрепа на педиатрите от Специализираната болница по детски болести \"Проф. д-р Иван Митев\", но поясни, че протестите на са начина за решаване на проблема с остойностяване на труда на здравните специалисти.Според тях единственият начин за публично финансиране на здравеопазването в България е през НЗОК, а финансирането на отдалечените региони е отговорност на Министерство на здравеопазването чрез програмата за лечебните заведения, работещи в неблагоприятни условия.Според съсловната организация проблемите трябва да бъдат решени чрез повишаване на цените на клиничната пътека в болничната помощ и чрез повишаване на цените на медицинските дейности. Затова от Българския лекарки съюз настояват да се предприемат някои конкретни действия. В тях се включва отпадането на лимитите за броя легла по клиники в Педиатрията. Ограничението да е общо за броя легла за педиатричните болници и отделения.БЛС настоява за увеличаване на цените на медицинските дейности (особено за педиатричните пътеки), като за тази цел да се използва резерва на НЗОК. Те искат още изплащане на т. нар. \"надлимитна дейност\" на болниците на стойност 153 млн. лв. с икономии реализирани от бюджета за болничната помощ за 2019.Съсловната организация иска да бъде въведена потребителска такса за преглед на дете, която да бъде поета от държавата. БЛС отбелязва и нуждата от достойно заплащане на всички, работещи в здравния сектор, което да се реализира чрез реално остойностяване на труда на медицинските специалисти.Съсловната организация е на мнение, че само по този начин ще се гарантира спокойствието на пациента и предвидимост в системата.", "date": "2019.04.24", "title": "БЛС подкрепи педиатрите от столичната болница"}
{"url": "https://news.bg/world/turtsiya-predotvrati-atentat-sreshtu-avstraliytsi-i-novozelandtsi-na-galipoli.html", "text": "Турските власти арестуваха член на ДАЕШ (\"Ислямска държава\"). Властите вярват, че задържаният е планирал атака на мероприятия в Галиполи тази седмица по повод Първата световна война, на които са участвали стотици австралийци и новозеландци, информират \"Ройтерс\" и \"Гардиън\".Заподозряният, гражданин на Сирия, е арестуван при полицейска операция в Османие. Той е сред няколко задържани членове на ДАЕШ.Турската полиция предполага, че Абдул Карим Хелиф е , Нова Зеландия.Като доказателства срещу Хелиф са иззети две SIM карти и един телефон \"Самсунг\".Граждани на Австралия и Нова Зеландия всяка година пътуват до Турция, за да участват в службите в памет на загиналите по време на неуспешната Галиполска операция на Антантата за изтласкване на османската армия от Галиполи и Дарданелите.Днес войници от Нова Зеландия, Австралия, Турция и други държави участваха в събитията на полуострова. Утре сутринта австралийци и новозеландци ще проведат специална служба, с която ще отбележат десанта.", "date": "2019.04.24", "title": "Турция предотврати атентат срещу австралийци и новозеландци на Галиполи"}
{"url": "https://news.bg/finance/bankite-shte-sa-zadalzheni-da-imat-spetsialna-politika-za-podbor-i-otsenka-na-vodeshtite-si-menidzhari.html", "text": "Управителният съвет на БНБ прие Наредба №20 за издаване на одобрения за членове на управителния съвет (Съветът на директорите) и надзорния съвет на кредитна институция и изисквания във връзка с изпълнение на техните функции.Наредбата усъвършенства досегашната правна уредба, като я развива в съответствие с последните изменения в Закона за кредитните институции и изискванията на Насоките за оценка на пригодността на членовете на ръководния орган и лицата, заемащи ключови позиции, приети от Европейския банков орган и Европейския орган за ценни книжа и пазари.Въведени са изрични критерии за установяване на необходимия професионалния опит по отношение на членовете на Надзорния съвет.Регламентирано е задължение на банките да приемат политика за подбор и оценка на пригодността на членовете на ръководните органи на банката, като е уредено и нейното минимално съдържание. Предвидено е в политиката да се включат правила за насърчаване на многообразието в рамките на съветите, чиято цел е да се осигури широк диапазон от качества и компетенции, което да гарантира представянето на разнообразни гледни точки и изразяването на независими едно от друго становища.Описана е подробно информацията, която банките трябва да представят на БНБ текущо и при избор на нови членове в управителния съвет, съвета на директорите, надзорния съвет, прокуристи и лица, заемащи ключови позиции.Според наредбата издадените одобрения на членовете на управителния съвет (съвета на директорите) и на надзорния съвет до влизането в сила на наредбата запазват действието си.", "date": "2019.04.24", "title": "Банките ще са задължени да имат специална политика за подбор и оценка на водещите си мениджъри"}
{"url": "https://news.bg/society/natsionalna-mrezha-za-detsata-nastoyava-polititsite-da-podkrepyat-strategiyata-za-deteto.html", "text": "Национална мрежа за децата настоява политическите партии да подкрепят Националната стратегия за детето 2019-2030 г. Това става ясно от отворено писмо  до медиите, в което те се обръщат към политиците.Те ги призовават да участват в дебатите по представянето и приемането й и да осъществяват онези мерки, които водят до обединяването на обществото за решаването на проблеми, свързани с демографията, бедността, доходите на родителите и подкрепата към тях.По думите им политиците посягат към едно от най-важните постижения на демокрацията - правата на децата, тъй като се отричат от Националната стратегия за детето.Според тях по този начин лишават държавата от единна национална рамка за планиране на политики за подкрепа на родителите, семействата и осигуряване на детското благополучие.Те подчертават, че политиките за семействата и децата не могат да бъдат само за \"моето дете\", а целят да обслужат цялото общество, да насочат обществените ресурси към качествено образование и здравеопазване, социална подкрепа на всички родители и деца, сигурно жилище и квартал.\"Напомняме ви, че като политици, вие трябва да служите на всички родители и деца, трябва да изисквате институциите да работят за това всяко дете да се радва на достоен начин на живот и условия за развитие\", пише още в писмото на представителите на Националната мрежа за децата.Те призовават политиците отново да прочетат Стратегията за детето и да си отговорят на въпросите дали тя предвижда повече подкрепа за родителите, повече мерки семействата да получават по-добро здравеопазване за децата си, повече мерки за по-качествено образование, както и повече мерки за изграждането на активни и свободни бъдещи поколения.От Националната мрежа за децата са категорични, че ако политиците не могат да видят тези мерки в стратегията, то това означава, че не искат да бъдат избирани от свободни и мислещи хора.Припомняме, че  с искане за цялостна отмяна на Националната стратегия за детето. СДС определиха стратегията като  От  стратегията. ", "date": "2019.04.24", "title": "Национална мрежа за децата настоява политиците да подкрепят стратегията за детето"}
{"url": "https://news.bg/world/boeing-gubi-usd1-mlrd-zaradi-krizata-sas-737-max.html", "text": "Печалбата на Boeing се срина с 21 процента през първите три месеца на годината заради кризата, която доведе до спирането на полетите на най-добре продаващите се самолети на компанията 737 MAX, През тримесечието печалбата пада до $2,15 милиарда, при $2,48 милиарда година по-рано, а продажбите намаляват с два процента до $22,92 милиарда.По време на представянето на резултатите от Boeing заявиха, че кризата със свалените 737 MAX е струвала на компанията около $1 милиард повишени разходи през трите месеца. Заради двете катастрофи и мерките след тях производството на самолетите се е оскъпило. Част от средствата са вложени и в усилията за поправяне на програмното обезпечение на машините, което може би е довело до смъртта на общо 346 души.Анализатори, цитирани от The Wall Street Journal, изчисляват, че кризата може да струва на Boeing до $3 милиарда, като в тази сума са включени обезщетения за семействата на загиналите, както и на авиолиниите и доставчиците.Компанията обяви още, че е постигнала прогрес при създаването на софтуерна поправка, която да реши проблема.Междувременно Boeing е намалила и производството на самолети до 42 на месец от 52 през предходното тримесечие, което е довело и до по-нисък паричен поток от около $350 милиона спрямо година по-рано.Поръчките, които производителят трябва да изпълни, са 5 600 на обща стойност $399 милиарда при 5 900 поръчки за $412 милиарда през предходното тримесечие.От Boeing обявиха, че заради несигурността около това кога ще се позволи на 737 Max отново да полети, компанията няма да прогнозира приходите през тази година.", "date": "2019.04.24", "title": "Boeing губи $1 млрд. заради кризата със 737 MAX"}
{"url": "https://news.bg/finance/bsk-zove-naredbata-za-kasovite-aparati-da-se-preosmisli-kakto-zakonat-za-prane-na-pari.html", "text": "Българската стопанска камара приветства намерението на управляващите за промяна в Закона за мерките срещу изпирането на пари и облекчаването на изискванията за деклариране на действителен собственик на юридическо лице, както и отпадането на задължението за фирмите да декларират в ДАНС своите планове за обучение на служителите си във връзка с прилагането на Закона. Това заявиха в свое становище до медиите по повод От БСК посочват, че въпреки предупрежденията на работодателските организации, че тези изисквания са свръхрегулация и създават излишна административна тежест върху бизнеса, нормативната промяна е била приета без да бъде оценено въздействието й. В края на март бяхме свидетели на  във връзка с необходимостта от приложение на изискванията, напомнят от Камарата.Те смятат за похвално, че проблемът е бил осъзнат от управляващите и вече има готовност за разрешаването му. От БСК обаче изразяват съжаление, че не виждат подобна готовност и по отношение на други регламенти, които също са проблемни за фирмите, като Наредба Н-18 (за касовите апарати). Те посочват, че все още не е ясно кога ще бъдат въведени промените в някои от конфликтните текстове, но дори това не би разрешило основните проблеми в Наредбата - свръхрегулация и достъп до чувствителна бизнес информация, промяна на статута на картовите разплащания, неясни дефиниции на софтуерите за управление на продажби.Реалните разходи, които трябва да направи бизнесът за постигане на съответствие с изискванията на Наредбата, са в пъти по-големи от предварително предвидените от Министерството на финансите, изчисляват от Камарата.Според тях изсветляването на икономиката и създаването на благоприятна бизнес среда няма как да бъдат постигнати чрез \"безсмислени регулации, които водят до непредвидимост, несигурност и хаос, и по същество са удар основно върху белия бизнес, докато некоректните търговци ще продължат да оперират безпрепятствено и безнаказано\".По тази причина те призовават управляващите да преосмислят подхода си по отношение Наредба Н-18, както са го направили със Закона за мерките срещу изпирането на пари.Това ще е доказателство, че в българската политика надделява разумът, а не въвеждането на прибързани и необмислени регулации, заключават те.", "date": "2019.04.24", "title": "БСК зове Наредбата за касовите апарати да се преосмисли както Законът за пране на пари"}
{"url": "https://news.bg/regions/avtobus-blasna-pensioner-na-peshehodna-pateka-v-plovdiv.html", "text": "Автобус блъсна възрастен мъж на пешеходна пътека в Пловдив, предаде bTV.81-годишният пешеходец е в тежко състояние и е настанен в болница.Инцидентът е станал около 11.45 часа днес на кръстовището на ул. \"Съединение\". Временно движението в района е било затруднено.", "date": "2019.04.24", "title": "Автобус блъсна пенсионер на пешеходна пътека в Пловдив"}
{"url": "https://news.bg/world/reytingat-na-odobrenie-na-mey-v-konservativnata-partiya-se-srina-do-rekordno-dano.html", "text": "Рейтингът на одобрение на премиера на Великобритания Тереза Мей сред членовете на Консервативната партия се срина до рекордно дъно, показва проучване, цитирано от \"Гардиън\".Новото изследване на сайта ConservativeHome разкрива, че Мей е счупила рекорда за най-непопулярен консервативен министър в британския кабинет. Според сайта рейтингът на одобрение на премиера сред торите е достигнал рекорден спад.През февруари рейтингът й беше -40.8, а след перспективите за отлагане на Брекзит се срина до -51.2 през март. Реалността, че няма да изпълни обещанието си я тласнаха до дъно от -73.5 през април. Това е най-лошото представяне на консерватор.Торите са най-удовлетворени от лидера на Камарата на общините Андреа Ледсъм с 40.6.Отлагането на Брекзит е катастрофално за кабинета като група. В края на февруари рейтингът на одобрение на кабинета беше на ниво -1.2, което означава неутрално ниво, макар че е с 1000 точки надолу в сравнение с преди година. До края на март падна до -159.6, а сега достигна -325.В проведеното през миналата седмица проучване са участвали 1119 консерватори.", "date": "2019.04.24", "title": "Рейтингът на одобрение на Мей в Консервативната партия се срина до рекордно дъно"}
{"url": "https://news.bg/politics/za-polititsite-numerologiyata-i-dve-kampanii-ot-aresta.html", "text": "За Цветан Цветанов номер 12 означава победа, която предстои за ГЕРБ на изборите. Той пожела успех на всички и настоя за толерантност.Георги Свиленски от БСП видя ясна задача зад номер 18- първо място и осем евродепутати. \"Надявам се с това число да се случи промяната с България, смяната на властта и изгонване на ГЕРБ от властта\", отсече социалистът.Не сме нумеролози* от школата на Питагор, партия \"Атака\" е дала ясно своите каузи и цели. Това заяви водачът на листата на националистите на Волен Сидеров Георги Димов. Партията щяла да се бори да си вземе своето от ЕС.И Ангел Джамбазки не разчита на нумерологията. Номерът е добър, обясни той. Разтълкува, че за ВМРО ще има трима евродепутати.\"Номер 20 е номерът на успеха\", заяви и Илхам Кючук от ДПС. Именно на 20 години е младежката организация на партията и в тази кампанията разчитали на младите си кандидати. Ние знаем как трябва да се реформира ЕС, обясни Кючук.От \"Да, България\" ще покажат, че страната ни може да е силна в сърцето на силна Европа.Веселин Марешки е доволен от номера му в интегралната бюлетина. Той показвал колебанието за \"Воля\" дали ще са двама или трима в ЕП. Затова му се паднал номер 23.От \"Път на младите\" пък се оплакаха, че НФСБ се намесили и затова са под номер 2.Хората на Евгения Банева пък обещават шоу от ареста. Очаквайте много шоу от нас, заяви Георги Георгиев.\"Прецедент в историята е човек от ареста да води политическа кампания\", обясни той. Това, че Банева щяла да е в ареста нямало да пречи, даже щяло да е по-интересно.От ареста ще се води може би и още една кампания - тази на Десислава Иванчева, която също тръгна към Европейския парламент.\"Едно и едно - две - три Десислава и Биляна\", така Петър Кържилов разтълкува номера в бюлетината. Хората й също са готови да водят кампанията и от ареста.", "date": "2019.04.24", "title": "За политиците, нумерологията и две кампании от ареста"}
{"url": "https://news.bg/int-politics/ukrayna-skasa-sporazumenieto-za-sekretnite-izobreteniya-ot-vremenata-na-sssr.html", "text": "Правителството на Украйна прие решение за оттеглянето на страната от споразумението за неразкриване на секретна информация, свързано с изобретенията от времената на СССР, съобщават руските медии.Документът е бил подписан на 4 юни 1999 г. между Украйна, Русия, Беларус, Армения, Грузия, Казахстан, Киргизстан, Молдова, Таджикистан и Узбекистан.Страните се ангажираха да \"осигурят режим на секретност по отношение на притежаваната от тях информация за секретни изобретения, (...) създадени в бившия СССР\".По-рано президентът на Украйна Петро Порошенко инструктира правителството да започне процедура за официално оттегляне от учредителните органи на Общността на независимите държави (ОНД), в която водеща е Русия.Той също така заявил, че Киев \"внимателно ще разгледа\" всички международни договори, сключени в рамките на ОНД, и ще излезе от онези, в които намери \"дори най-малкото несъответствие с националните интереси\".През август 2018 г. беше закрито представителството на Украйна в установените органи на ОНД, като контактите се осъществяват чрез украинското посолство в Минск.", "date": "2019.04.24", "title": "Украйна скъса споразумението за секретните изобретения от времената на СССР"}
{"url": "https://news.bg/world/v-shotlandiya-iskat-nov-referendum-za-nezavisimost-predi-may-2021-g.html", "text": "Първият министър на Шотландия Никола Стърджън обяви пред парламента, че иска страната да проведе втори референдум за независимост преди май 2021 г., пише \"Гардиън\".Тя отбеляза, че шотландците трябва да получат нова възможност да решат дали искат Шотландия да се превърне в независима държава. По думите й Шотландската национална партия е избрана с мандат за още един референдум.И има мнозинство за това в шотландския парламент, подчерта Стърджън, но добави, че не е в интерес на държавата да се бърза към втори референдум.Според нея също е важно да се \"научат уроците от Брекзит\".Вторият референдум за независимост трябва да се проведе \"в живота на този парламент\", обяви тя. Това означава преди май 2021 г., когато са парламентарните избори. По думите на първия министър шотландското правителство ще внесе съответното законодателство за провеждането на втори референдум, което трябва да бъде прокарано преди края на тази година.Шотландското правителство не се нуждае от одобрението на британското правителство за това законодателство. Необходимо е одобрението на Великобритания за референдума, за да се проведе без съмнение относно легитимността му, поясни Стърджън.Тя смята, че в момента британското правителство няма да позволи втори референдум, но настоящият британски кабинет няма да управлява дълго.Никола Стърджън вярва, че независимостта на страната ще позволи на Шотландия да заеме мястото си в Европа.Първият министър съобщи, че ще създаде събрание на гражданите, което ще обсъди какво трябва да бъде бъдещето на Шотландия.Мисля, че Шотландия трябва да бъде независима, обяви Никола Стърджън и добави, че други хора не са съгласни с това, но ще работят за единство.", "date": "2019.04.24", "title": "В Шотландия искат нов референдум за независимост преди май 2021 г. "}
{"url": "https://news.bg/regions/na-dunav-most-se-gotvyat-za-napliv-na-rumanski-turisti-za-praznitsite.html", "text": "Въведена е организация за облекчено преминаване през граничния пункт \"Дунав мост\" за предстоящите празнични дни, съобщи БНР. Инициативата се изпълнява съвместно от българските и румънските гранични служби.В периода около празниците ще работят всички гишета за вход и изход. Освен това ще бъде поставена временна нова хоризонтална маркировка за автомобилите.В Румъния предстоят десет почивни дни, които съвпадат и с ваканцията на учениците. По тази причина се очаква изключително интензивен поток от румънски туристи през граничния пункт.По информация на ръководителя на полицията в Русе старши комисар Теодор Атанасов до момента 15 000 места са запазени само в курорта \"Златни пясъци\". Очаква се още румънски граждани да посетят българските курорти без предварителна резервация.Засилено полицейско присъствие ще има както на граничния пункт, така и по всички основни пътища на областта.", "date": "2019.04.24", "title": "На \"Дунав мост\" се готвят за наплив на румънски туристи за празниците"}
{"url": "https://news.bg/society/wwf-i-interpol-se-obedinyavat-sreshtu-nezakonnata-sech.html", "text": "Природозащитната организация WWF и Интерпол започват проект срещу незаконната сеч.По думите им ограничаването на престъпленията срещу околната среда не може да стане само с въвеждането на законодателни мерки и санкции при проверки от страна на отговорните власти, а се налага разбиране и участие от цялото общество.В проекта се включват WWF Дунавско-Карпатска програма, WWF-Германия, Интерпол, WWF-Румъния, WWF-Франция, WWF-Белгия, WWF-ЕПО и WWF-България.В Белгия и Франция обучението ще се съсредоточи върху системи за проследяване на продукцията. Продуктите често се внасят чрез големи и трудни за контрол пристанища.В Румъния, България, Словакия и Украйна проектът ще се съсредоточи върху незаконната сеч в рамките на ЕС и върху трансграничните горски престъпления.В сътрудничество с Интерпол, WWF започва работа по изграждането мрежа от заинтересовани страни за по-ефективно противодействие на престъпленията в горския сектор.Проектът включва дейности по обмен на информация, изграждане на капацитет на гражданските организации, работещи по темите с незаконните дейности в горите, както и на отговорните държавни институции.WWF цели също и да превърне гражданското общество в партньор на властите в борбата с незаконния дърводобив.Според природозащитниците нелегално добитата дървесина все по-често прониква на пазара за дървен материал чрез корупционни практики, измами и фалшифициране на документи.По думите им поради избягването на плащането на данъци, лицензи и разрешителни, незаконната сеч наводнява пазара, подбива цените и води до огромни загуби за компаниите, които се стремят да произвеждат дървен материал в рамките на закона.Според анализа на WWF относно незаконния дърводобив, годишният обем на незаконната сеч в България достига между 1/4 и 1/3 от общия добив.Основните незаконни дейности са свързани с отсичане на дървета без марка, извършване на сечи без позволително, превозване на без съответния документ, както и манипулиране на количеството на добития материал.Според данните годишно чрез незаконния добив на дървесина сивият сектор в горското стопанство генерира скрити приходи от около 150 млн. лева.Нели Дончева, ръководител на практика \"Гори\" във WWF подчертава, че негативната тенденция у нас продължава, а това поставя под въпрос ефективността на предприетите от държавата мерки за намаляване на незаконния дърводобив.По думите ѝ затова са необходими обединени усилия в сектора и изграждането на интегрирана мрежа за обмен на информация, завишаване на контрола и прозрачността.През 2013 г. Европейският съюз е приел Регламент за дървения материал (EUTR) с цел да се сложи край на незаконния дърводобив и търговия с дървесни продукти.", "date": "2019.04.24", "title": "WWF и Интерпол се обединяват срещу незаконната сеч"}
{"url": "https://news.bg/finance/bnb-poluchava-pravoto-da-sazdava-mostova-banka.html", "text": "Народното събрание прие окончателно - на второ четене, поредната порция нормативни промени, които трябва да уеднаквят българските закони с тези, на които се подчиняват финансовите институции в държавите членки на Еврозоната. Този път става дума за цяла върволица корекции в Закона за въстрановяване и преструктуриране на кредитни институции и инвестиционни посредници.Част от тези изменения са чисто технически и ще влязат в сила незабавно след обнародването на промените в Държавен вестник. Други са по-съществени и ще влязат в сила едва когато Европейската централна банка реши да приеме България в Банковия съюз на ЕС по механизма за тясно сътрудничество от деня на влизане в сила на това решения. Тази втора група изменения в закона засяга прехвърлянето на всички важни пълномощия по процедурите за преструктуриране на кредитни институции и инвестиционни посредници от българските надзорни органи към Единния съвет за преструктуриране, към Единния фонд за преструктуриране и към ЕЦБ. В този случай БНБ и Комисията за финансов надзор, като местни органи по преструктурирането, ще останат обикновени трансмисии на волята на европейските органи по преструктуриране, но ще носят всички правни и репутационни рискове от техните решения. Това е един от дългосрочните негативни ефекти на влизането в Банковия съюз чрез механизма за тясно сътрудничество.Специално трябва да се отбележат някои важни законови корекции, които се въвеждат с въпросните изменения в закона. Например правомощията за създаването на т.нар. Мостова банка - един от инструментите за преструктуриране на кредитни институции, се прехвърля от Фонда за гарантиране на влоговете в банките към БНБ. Според приетото изменение в закона \"Мостова банка е юридическо лице, което се учредява от БНБ в качеството й на орган за преструктуриране...\", докато сегашният текст в закона гласи: \"Мостовата банка е юридическо лице, което се учредява от ФГВБ като акционерно дружество...\".Промените предвиждат създаването на тази мостова банка да се финансира с пари от Европейския единен фонд за преструктуриране или със средства от Българския фонд за преструктуриране на банки в зависимост от това под чий директен надзор попада подлежащата на преструктуриране банка. Разбира се, тези условия ще влязат в сила само когато България влезе в Банковия съюз на ЕС.Подобни промени засягат и създаването на мостови посредник - инструмент, с който ще се преструктурират закъсали инвестициони посредници. Той ще се учредява като акционерно дружество или като дружество с ограничена отговорност от Фонда за компенсиране на инвеститорите и в зависимост от типа дружество, което подлежи на преструктуриране, ще се финансира от Единния фонд за преструктуриране на ЕС или от Българския фонд за преструктуриране на инвестиционни посредници.Мостовият финансов холдинг, който е предназначен за преструктуриране на холдингови дружества, притежаващи банки и/или инвестиционни посредници и други надзиравани финансови институции, вече няма да се учредява от Фонда за гарантиране на влоговете в банките или от Фонда за компенсиране на инвеститорите. Това ще става по силата на чл. 277 от Търговския закон и следващите, които регламентират как се създава холдингово дружество. Капиталът на един такъв мостови холдинг обаче отново ще идва или от Единния фонд за преструктуриране на ЕС или от Българския фонд за преструктуриране на банки и Фонд за преструктуриране на инвестиционни посредници.", "date": "2019.04.24", "title": "БНБ получава правото да създава мостова банка"}
{"url": "https://news.bg/world/ukrayna-opredeli-kato-agresiya-ruskite-pasporti-za-zhitelite-na-donetsk.html", "text": "Украйна определи като агресия решението на Русия да предостави гражданство на жителите на Донбас, съобщават руски медии.Министърът на външните работи на Украйна Павел Климкин обвини Москва в намеса във вътрешните работи с решението си да предостави руски паспорти на жителите на Луганска и Донецка област.Решението на Русия за издаване на паспорти в окупираните украински територии - това е продължение на агресията и вмешателството в нашите вътрешни дела, написа той в \"Туитър\".По думите му тази мярка може да се счита като нов \"паспортен\" етап от окупацията на Донбас.Климкин призова украинците да не приемат руско гражданство. Русия ви лишава от настоящето и тепърва посяга към вашето бъдеще, предупреди той.По-рано днес Владимир Путин се подписа под указ, който улеснява сдобиването с руски паспорти от страна на жителите на отделни райони в Луганска и Донецка област на Украйна.Самият Путин коментира, че това решение се явява въпрос от хуманитарен характер.Нямаме никакво желание да създаваме проблеми на новите украински власти, но жителите на Донецк и Луганск са лишени от каквито и да е било граждански права...Това е въпрос от чисто хуманитарен характер, обясни руският президент.", "date": "2019.04.24", "title": "Украйна определи като агресия руските паспорти за жителите на Донецк"}
{"url": "https://news.bg/int-politics/sasht-tryabva-da-govoryat-s-revolyutsionnata-gvardiya-na-iran-za-da-vlyazat-v-ormuzkiya-protok.html", "text": "Ако САЩ искат да влязат в Ормузкия проток, ще трябва да разговарят със силите на Революционната гвардия на Иран, които го защитават. Това обяви иранският външен министър Мохамед Джавад Зариф, цитиран от \"Ройтерс\".\"Ние смятаме, че Иран ще продължи да продава петрола си. Ние ще продължим да откриваме купувачи за нашия петрол и ще продължим да използваме Ормузкия проток като безопасен транзитен път за продажбата на нашия петрол\", настоя Зариф, говорейки в Ню Йорк пред Азиатското общество.\"Ако САЩ предприемат налудничавата мярка да се опитат да ни попречат да сторим това, тогава те трябва да се подготвят за последствията\", предупреди той.Зариф обвини Вашингтон в провеждането на \"много опасна\" политика спрямо Техеран. Според него американският президент Доналд Тръмп греши, ако смята, че тежките санкции могат да накарат Иран да промени политиката си.\"Тръмп си мисли, че чрез допълнителен натиск върху Иран, т. нар. \"политика за максимален натиск\", той може да ни накара да паднем на колене\", коментира иранският първи дипломат, изтъквайки, че иранците били \"алергични към натиск\".Зариф също така отхвърли по-ранните предложения на администрацията на Тръмп за \"нови\" преговори за ядрената програма на Иран, посочвайки, че ядреното споразумение от 2015 г. е \"най-доброто споразумение, което можем да постигнем\".Администрацията на Тръмп официално определи Революционната гвардия на Иран като чуждестранна терористична организация, което накара Иран да отвърне реципрочно и да определи американските военни като терористична организация като част от \"всеобхватен план\" за отмъщение срещу \"враждебните политики\" на Вашингтон.В понеделник САЩ обявиха, че няма да подновят изключенията за износ на ирански петрол, предоставени на страни като Китай, Индия, Япония, Южна Корея и Турция, след като те изтекат на 2 май. Техеран се опълчи на заплахите със санкции, като върховният лидер Али Хаменеи подчерта, че страната ще продължи да изнася толкова петрол, колкото е необходимо.По-рано днес иранският президент , че Иран ще бъде готов да преговаря със САЩ за намаляване на напрежението, но сама ако Вашингтон се отнася към Техеран с уважение, отмени санкциите и се извини \"за техните незаконни действия\".", "date": "2019.04.24", "title": "САЩ трябва да говорят с Революционната гвардия на Иран, за да влязат в Ормузкия проток"}
{"url": "https://news.bg/regions/pernishki-magazini-pod-pritsel-za-nereglamentirana-prodazhba-na-hrani.html", "text": "Полицията проверява магазините в Пернишко за нерегламентирана продажба на месо и хранителни продукти, съобщава БНР.Съвместно с Областната дирекция по безопасност на храните униформените ще извършват проверки до Гергьовден.До момента са установени търговски обекти в града, в които е продавано месо без опаковка и етикети, както и работещи без трудови договори. Съставени са констативни протоколи, но все още не са наложени глоби, тъй като търговците са уверили, че ще представят необходимите документи.В Радомир ще бъдат съставени Актове за административни нарушения за продажба на алкохол със стар бандерол, а в Земен - за продажба на разливно мляко без документи.", "date": "2019.04.24", "title": "Пернишки магазини под прицел за нерегламентирана продажба на храни"}
{"url": "https://news.bg/society/zapochva-monitoring-na-kampaniyata-za-evroizborite.html", "text": "Международен екип от университетски изследователи от 27 страни-членки на ЕС започва мониторинг и анализ на предизборната кампания на кандидатите за Европейски парламент.Наблюдението започва на 28 април и ще продължи до деня на изборите на 26 май.Реализирането му се осъществява по проект \"Платформа ЕВРОПА\" на Европейския център за мониторинг на изборите (EEMC). Този изследователски проект е иницииран от Университета Roma Tre в Рим, Италия и е финансиран от Европейския парламент.Проектът е насочен към повишаване осведомеността на гражданите относно изборните дебати и процеса на гласуването.Основните цели на проекта са събирането, мониторинга и анализа на рекламните материали, изготвени от политическите партии в държавите-членки на ЕС, във връзка с предизборната кампания за Европейски парламент през 2019 г.Центърът включва 27 национални звена, съставени от изследователи по комуникации и политически науки от няколко европейски университета. Българският екип се ръководи от проф. д-р Лилия Райчева, преподавател в СУ \"Св. Климент Охридски\".На първата среща по проекта, провела се на 9 и 10 април в Италия, са обсъдени методите, по които да се извършва мониторинг на посланията, символиките и нагласите в рекламните клипове и плакати, с които кандидатите ще се състезават.Задачата на университетските изследователи от всяка страна е да проследят най-важните публични участия на кандидатите от съответната държава, включително и тези в социалните мрежи, събирайки ги в база данни и обработвайки ги чрез задълбочен анализ.Събраните и анализирани данни на всички страни-участнички в \"Платформа ЕВРОПА\" ще могат да се проследяват в реално време от сайта на Проекта. В допълнение към него, българският екип ще информира потребителите през фейсбук страницата Европейски център за мониторинг на изборите.", "date": "2019.04.24", "title": "Започва мониторинг на кампанията за евроизборите"}
{"url": "https://news.bg/crime/prokuraturata-ne-se-interesuva-ot-vsichki-klienti-na-arteks.html", "text": "Прокурори не са изисквали, нито са възлагали на други органи изискването на каквито и да е данни за всички клиенти, закупили обекти от \"Артекс\".Това се посочва в съобщение на прокуратурата в отговор на публикация на 24 часа със заглавие \"Някой много иска да освети 413 клиенти на \"Артекс\".На редакционния имейл на изданието е получен списък с 413 физически и юридически лица, които са сключвали сделки от 2016 година насам с фирмата. Списъкът е с анонимен подател. От \"Артекс\" са потвърдили автентичността на списъка, като са заявили, че преди дни са го изпратили на разследващите органи.", "date": "2019.04.24", "title": "Прокуратурата не се интересува от всички клиенти на \"Артекс\""}
{"url": "https://news.bg/world/samo-26-ot-germantsite-znayat-koy-e-manfred-veber.html", "text": "Само един на около четирима германци (26%) знаят кой е Манфред Вебер, информира \"Политико\".Социологическото проучване е направено месец преди изборите за Европейски парламент. Вебер се надява да бъде следващият председател на Европейската комисия.Но Вебер, водещият кандидат на Европейската народна партия, не е единственият непознат политик в германската политика. Според изследването на YouGov по поръчка на ДПА 45% от германците не знаят нито един от деветте водещи партийни кандидати на евроизборите.Сондажът разкрива, че Катарина Барли, водещият кандидат на Социалдемократическата партия на Германия, е най-познатият лидер (39%), защото е министър на правосъдието във федералното правителство.Никола Беер, генерален секретар на Свободната демократическа партия и кандидат на европейските либерали, е позната само на 26% от германците.Въпреки че Зелените постигнаха успехи на национално ниво в Германия, водещите им кандидати за евроизборите са относително непознати в страната, като Ска Келер е позната само на 7% от германците, а Свен Гиеголд на 6%.23% от респондентите вярват, че европейските избори са по-маловажни от изборите в Германия.Ключовите въпроси за германците на евровота са климатичните промени и околната среда (55%) и миграцията (54 на сто).", "date": "2019.04.24", "title": "Само 26% от германците знаят кой е Манфред Вебер"}
{"url": "https://news.bg/politics/otkriha-zavoda-kadeto-se-ochakva-da-badat-izgradeni-iztrebitelite-f-16-za-balgariya.html", "text": "Откриха завода на американската самолетостроителна компания \"Локхийд Мартин\" в Грийнвил, Южна Каролина, където се очаква да бъдат изградени изтребителите, за които правителството ни води преговори. Очаква се скоро в тази фабрика да започне производството на изтребител Ф-16 Блок 70.Оборудването и производствената екипировка в обновеното съоръжение в Грийнвил, Южна Каролина преди това са използвани във Форт Уърт, Тексас. С тях компанията скоро ще започне производство на изтребители Ф-16 Блок 70 за Бахрейн.Бахрейн стана първият клиент за Ф-16 Блок 70 през юни 2018 г. След това Словакия подписа \"писмо за съгласие\" през декември 2018 година за доставката на 14 самолета Блок 70. България и правителството на САЩ в момента са в преговори за придобиване на нов самолет Ф-16 Блок 70, който да осигури отбранителните нужди на страната на национално и съюзническо ниво.САЩ одобри предложената продажба на 25 нови самолета Ф-16 Блок 72 (идентични на Блок 70 с изключение на типа двигател) и подобрените Ф-16V за Мароко.Досега са произведени 4588 самолета Ф-16, а около 3 000 са самолетите Ф-16, които понастоящем са в употреба в 25 страни от цял свят.\"Това е вълнуващо време, тъй като ние празнуваме още едно важно събитие за Ф-16 - най-успешният и боеспособен изтребител от четвърто поколение в света\", заяви Мишел Еванс, изпълнителен вицепрезидент на Локхийд Мартин Аеронавтикс. \"Тази нова локация за производство на Ф-16 е изправена пред светло бъдеще.\"От компанията производител уверяват, че расте световното търсене, както за нови Ф-16, както и за модернизираната им версия Ф-16V.В писмото, с което информират за откриването на новия завод на \"Локхийд Мартин\", потвърждават и ангажимента си за предоставяне на икономически и промишлени ползи за България във връзка с придобиването на Ф-16 Блок 70. По този начин ще подкрепят суверенитета, споделянето на технологии и подпомогне местната заетост.Покупката на Ф-16 за българските военно-въздушни сили ще бъде катализатор на дългосрочно стратегическо партньорство в България.\"Като част от ангажимента си да подкрепя придобиването на Ф-16 от България, \"Локхийд Мартин \"ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 летателни часа живот\", заяви Джим Робинсън, ръководител на проекта за придобиване на Ф-16 в България.От компанията обсъждат и други партньорства с българската индустрия, както и възможност за сътрудничество с български академични институции в научно-изследователски програми, които ще развият таланти в науката и инженерството, необходими, за да бъдат посрещнати предизвикателствата на 21 век.\"Lockheed Martin е базирана в Бетесда, в американския щат Мериленд. Тя е глобална отбранителна и космическа компания с близо 100 000 служители в цял свят. Работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.04.24", "title": "Откриха завода, където се очаква да бъдат изградени изтребителите Ф-16 за България"}
{"url": "https://news.bg/society/80-tona-makedonsko-agneshko-s-neyasen-pechat-vdigna-na-krak-babh.html", "text": "80 тона агнешко месо от Македония с неясни печати за произход залива пазара у нас, съобщават от БНР по информация на Националната овцевъдна и козевъдна асоциация.По думи на съпредседателят на браншовата организация Симеон Караколев месото е с 20% по-евтино, но може да се окаже опасно.По данни на Националната овцевъдна и козевъдна асоциация съмнителното агнешко идва от кланица в Кавадарци през Гърция, като се внася от две фирми за три централни склада - в София, Пловдив и Добрич. От там се разпределя в цялата страна.Караколев обясни, че е притеснително, че месото не е проверено от български санитарни власти, а от гръцки. На голяма част от агнешкото не личи и печат.Той изказа опасения, че Агенцията за безопасност на храните все още не е проверила централните складове с македонското агнешко месо. По тази причина вчера се е провела среща с министъра на земеделието.Близо 200 тона българско агнешко се очаква да бъде продадено по празниците. Това е със 100 тона по-малко от предишни години. Във фермите изкупната цена на дребно е 6 лева/килограм живо тегло. Търговците изкупуват на едро с 1 лев по-евтино, а в магазините цената е между 13 и 18 лева за килограм българско агнешко.", "date": "2019.04.24", "title": "80 тона македонско агнешко с неясен печат вдигна на крак БАБХ"}
{"url": "https://news.bg/society/do-kraya-na-godinata-tragva-metroto-ot-krasno-selo-do-bul-vladimir-vazov.html", "text": "Всички дейности вървят в срок и до края на годината се очаква първите осем километра от третата линия на метрото от столичния квартал \"Красно село\" до бул. \"Владимир Вазов\" да бъдат напълно завършени и пуснати в експлоатация.Това заяви столичният кмет Йордана Фандъкова пред журналисти, след като инспектира строежа на третата линия на метрото от метростанция \"Красно село\" до метростанция \"Бул. България\" с новите модерни изпитателни влакове модел Инспиро, произведени от фирма \"Сименс\".Проверката започна от депото в Земляне, след което градоначалникът премина през залата за обучение на машинисти с действащ тренажор, произведен от \"Сименс\".На предстоящите нови станции бяха показани и предградни стени, които да предпазват от инциденти и да няма опасност някои да скочи на релсите. Те ще се отварят автоматично със спирането на влака.Такива преградни стени ще бъдат поставени и на част от старите метростанции, като те ще се отварят вертикално.Депото в Земляне е напълно готово и се очаква Акт 16 за него. Заедно с депото на 100% е готов и релсовият път на двете метростанции, като заедно с това започнаха единичните изпитания на метровлаковете, за да може навреме и в срок да се завърши всичко.18 нови влака са закупени и те са със сериозна автоматика. Очакват се последните два, за да може в срок да се направят изпитанията. Около 65% от дейностите по втория етап на разширяване на метрото с 4 километри и 4 метростанции в \"Овча купел\" са готови и те трябва да бъдат приключени през първата половина на следващата година, увери Фандъкова.Тя припомни, че за четирите меростанции в \"Овча купел\" е взела решение да се строят в настоящия програмен период, с подкрепата на ЕК и на правителството с национално съфинансиране.С тези 12 км метро от третата линия се очаква до 25% намаляване на трафика в зоните, в които минава метрото и около 11 000 тона годишно вредни емисии да бъдат спестени. Около 130 000 души дневно се очакват да бъдат превозвани по третата линия на метрото, посочи Фандъкова.\"Безспорно метрото е стратегически, екологичен и транспортен проект\", подчерта градоначалникът и отчете, че усилията за третата линия са най-тежките. По думите й това е най-добрият проект, който се финансира и изгражда от Оперативна програма \"Транспорт\".Фандъкова е взела решение за закупуване и на още 10 влака, които вече са поръчани и са отпуснати допълнителни средства.Според нея строителството за метрото не трябва да спира и с изграждането на третата линия на метрото очаква да вземе над 50% от градския транспорт.", "date": "2019.04.24", "title": "До края на годината тръгва метрото от \"Красно село\" до бул. \"Владимир Вазов\""}
{"url": "https://news.bg/crime/prokuraturata-tarsi-vrazki-na-sluzhebni-litsa-s-kashtite-za-gosti.html", "text": "Прокуратурата ще търси връзка между бенефициентите на евросредства за изграждане на къщи за гости и служебни лица. Това увери говорителят на прокуратурата Румяна Арнаудова на брифинг, на който даде конкретика по разпоредената от главния прокурор проверка.Арнаудова обясни, че къщите за гости са 746 наброй, а общата стойност на финансиране на тези къщи е 202 млн. лв. Изискан и е получен от Държавен фонд \"Земеделие\" пълен списък на всички къщи за гости, които са били строени в периода от 2011 г. до настоящия момент.Освен това ще се проверят и къщи, които са построени в забранени територии, а за такива прокуратурата има информация. Румяна Арнаудова обясни, че това са територии, които имат развит туризъм, а според Приложение 4 към Наредба 30 в населени места и общини с развит туризъм не се допуска строеж на такива къщи по европрограми. Арнаудова даде за пример населено място Ахелой като забранена територия, но уточни, че може такива къщи да има извън рамките на населеното място и това да е дори по-близко до морето. Не е нарушение, но е фактическо положение, посочи Румяна Арнаудова.Втората проверка, разпоредена от Цацаров, касае моторни превозни средства, които са финансирани от Държавен фонд \"Земеделие\" и са били предназначени за земеделски нужди. Установено е финансиране основно за джипове, АТВ-та и яхти. Проверката ще е на всички къщи за гости, построени по Програма за развитие на селските райони /ПРСР/ 2007 - 2013 г., финансирана от Европейския земеделски фонд за развитие на селските райони. Ще се провери дали къщите за гости се ползват по предназначение, като ще се изискат заверени копия от регистри за настанените туристи за български и чужди граждани, включително и регистрация в съответното МВР, информация за заплатените туристически данъци за пренощували туристи от общините. Ще се провери дали вписаните в регистрите гости действително са посетили проверяваната къща за гости.В момента вече служители изискват налична информация, информира Арнаудова и посочи, че ще се проверява достоверността на информацията. От съответната община ще се иска огромен обем от материали и всички документи по категоризацията на всички къщи за гости, документи за издадени строителни решения, платени данъци, заверяване на посетителските регистри и други.Арнаудова все пак напомни, че в СГС повече от 10 години има специален отдел, който се занимава с такива разследвания, а и имало и осъдени.Румяна Арнаудова отказа да коментира работата на фонд \"Земеделие\" и проверките, които те са извършвали. По думите й обаче на фона на индикациите за злоупотреби  и анализ на риска, са абсолютно недостатъчни. На въпрос защо дотози момент прокураурата не е извършвала такива проверки, Арнаудова заяви: \"Досега не сме имали повод дори да се съмняваме дори.\" Досега не е постъпвал сигнал дори и анонимен в прокуратурата, че някой пречи или мотивира друг да извърши определени действия, за да получи финансиране. Напълно възможно е да има такива случаи, а МВР ще даде шанс на всички хора да споделят пред органите как и при какви обстоятелства са успели да спечелят финансирането, заявявайки бизнес плана си, обясни Арнаудова. Санкцията, предвидена за престъплението, когато едно юридическо лице представи неверни сведения с цел да получи европейско финансиране е до 6 години лишаване от свобода. \"Имаме достатъчно време да проверим, да образуваме и да повдигнем обвинения\", посочи Арнаудова.За Елена Йончева и за всички 746 къщи за гости ще се извършват аналогични действия - справки в районното управление, общината и снемане на обяснения от лица, обясни на конкретен въпрос за депутата от БСП говорителят на главния прокурор Румяна Арнаудова. По думите й ако се наложи, както и срещу бившия заместник-министър на икономиката Александър Манолев, ще се снеме сравнителен материал от подпис и почерк. Тази сутрин стартира проверката срещу Елена Йончева и семейството й и още е рано да се каже какъв ще бъде резултатът от нея.Припомняме, вчера прокуратурата се самосезира светкавично след публикация в електронния сайт ПИК за три къщи на морето, изградени от европари от свекъра на депутата от БСП Елена Йончева. Това е вторият случай на такава проверка в рамките на скандала \"Апартамент гейт\" след като на 17 април Върховна касационна прокуратура  . Поводът за проверка също бе публикация за частна вила с минерален басейн по европроект.Същия ден  Като аргумент за напускането си той обаче посочи солидарността му към колегите си.Скандалът с имотните сделки, станал по-известен като \"Апартамент гейт\", се разрази в края на март тази година и до този момент струва оставките на:- ;- ;- ;- ;- ;- ;- .Освен това в скандала бяха замесени и други - , който не е декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а .Освен Георгиев прокуратурата ще проверява още председателя на Върховния касационен съд (ВКС)  и заместник главния прокурор и председател на Националната следствена служба .В конфликта беше , след като бившият  загадъчно изпрати журналистите на адрес квартал на София.След това Върховната касационна прокуратура (ВКП) възложи на Антикорупционната комисия (КПКОНПИ) да направи проверка и по сигналите за апартаментите на министъра на туризма Николина Ангелкова, а и на депутата от БСП Валери Жаблянов, за когото също излезе информация. Отделно на  започна проверка за имоти, собственост на фирмата \"СКАТ\" ООД, която се управлява от бившия вицепремиер.", "date": "2019.04.24", "title": "Прокуратурата търси връзки на служебни лица с къщите за гости"}
{"url": "https://news.bg/world/rabotnitsite-obnovyavashti-notr-dam-pushili-v-katedralata.html", "text": "Работниците, които обновяват Нотр Дам, нарушавали забраната за пушене, признава фирмата изпълнител, но отрича всякаква връзка с , съобщава \"Франс24\", цитирайки АФП.\"Имаше колеги, които от време на време нарушават правилата и ние съжаляваме за това\", заяви говорител на компанията Le Bras Freres, преди да добави: \"по никакъв начин един фас не може да бъде причина за пожара в Нотр Дам\".Говорителят Марк Ешкенази обяснява, че някои работници \"са признали пред полицията, че от време на време пушат\", потвърждава доклад в сатиричния вестник Le Canard Enchaine.Компанията Parishad има строга забрана за пушене на скелето, което е издигнато около камбанарията, тъй като е подложено на основен ремонт с цел възстановяване на оловното покритие и фугите.Сега  и включва някои от оригиналните греди от 12-ти век, но като се има предвид височината на сградата и времето, необходимо за слизане от строителната площадка, някои работници са пренебрегнали правилата, допълва Ешкенази.\"Всеки, който някога се е опитвал да запали огън у дома, знае, че това не става чрез поставяне на фас върху дъбов дънер\", обяснява той, отхвърляйки хипотезата за цигара причинила пожара.Френските следователи вече са разпитали работниците на обекта и други свидетели и сега се опитват да открият произхода на пожара.Има медийни спекулации, че може да е причинено късо съединение на един от временните асансьори в скелето, използвано от работниците.Двигателите \"не представляват проблем. Във всеки случай те са далеч от камбанарията и е установено, че пожарът е започнал вътре в сградата\", обяснява Ешкенази.Във вторник катерачите бяха изпратени да разпънат брезент по структурата, за да я предпазят от дъжд, който се очаква в Париж през следващите дни. Френските власти се притесняват, че оцелялата част от покрива и известните сводести тавани могат да претърпят допълнителни щети.Туристи и французи се събират по бреговете на Сена, за да наблюдават обезобразения паметник, чиито известни стъклописи, кули, камбани и повечето от неговите произведения на изкуството и реликви са оцелели в пламъка.Пожарникари и инженерни работят по издигането на скеле и други дървени подпори, за да запазят каменната конструкция от срутване.", "date": "2019.04.24", "title": "Работниците, обновяващи Нотр-Дам, пушили в катедралата "}
{"url": "https://news.bg/world/prezidentat-na-shri-lanka-poiska-ostavkite-na-voenniya-ministar-i-shefa-na-politsiyata.html", "text": "Президентът на Шри Ланка поиска оставките на военния министър и шефа на полицията, след като службите не успяха да предотвратят серия от , при които загинаха над 350 души, информира АП.От прессекретариата на президента Майтрипала Сирисена обявиха, че днес е поискал оставките им.По време на телевизионно обръщение във вторник Сирисена заяви, че планира да смени ръководителя на военните сили до 24 часа.По-рано се появи информация, че ", "date": "2019.04.24", "title": "Президентът на Шри Ланка поиска оставките на военния министър и шефа на полицията"}
{"url": "https://news.bg/education/nad-43-000-studenti-darzhavna-porachka-prez-akademichnata-2019-2020-g.html", "text": "Обучението на 43 413 студенти в 37 държавни висши училища ще бъде субсидирано. Това реши Министерският съвет, като утвърди броя на приеманите за обучение студенти и докторанти във висшите училища и научните организации в България през учебната 2019/2020 година.Очаква се през тази година около 54 000 младежи да завършат средно образование.Броят на приеманите за обучение студенти и докторанти е съобразен с оценката на учебната и научната дейност на висшите училища, с данните за реализацията на завършилите студенти и докторанти и с приоритетите за обществено-икономическото развитие на страната. Решението за приема във висшите училища следва утвърдения модел на финансиране на висшите училища, ориентиран към резултатите от обучението и потребностите на пазара на труда.Определени са 2000 места за българи от чужбина, които ще се обучават в бакалавърски и магистърски програми в български висши училища. Местата за докторанти са 40. Отново ще бъдат осигурени и 150 места за обучение на граждани на Северна Македония. Предложеният прием е съобразен с предложенията на организации на българските общности в чужбина и българските дипломатически представителства, както и с желанията на кандидат-студентите при проведената информационна кампания в Албания, Косово, Северна Македония, Молдова, Украйна и Сърбия.За следващата учебна година се допуска допълнителен прием в 8 професионални направления в рамките на капацитета на направлението: \"Педагогика на обучението по...\", \"Физически науки\", \"Химически науки\", \"Математика\", \"Енергетика\", \"Материали и материалознание\", \"Химични технологии\" и \"Религия и теология\". Това са направления с намаляващ брой студенти, но важни за развитието на отделни сектори на икономиката и обществото.С решението се утвърждава и приемът на студенти срещу заплащане в държавните висши училища. За учебната 2019/2020 година са предвидени 12 805 места, от които 7 808 след средно образование. Частните висши училища ще приемат 12 324 студенти, от които 8 204 след средно образование.Новите докторанти във висшите училища ще бъдат общо 2 420. За държавните висши училища местата са 2 254, за частните - 166, а за научните организации - 296.", "date": "2019.04.24", "title": "Над 43 000 студенти държавна поръчка през академичната 2019/2020 г."}
{"url": "https://news.bg/disasters/edin-milion-vida-zastrasheni-ot-izmirane-zaradi-horata.html", "text": "Около 1 млн. вида са на ръба на изчезването заради влиянието на човека. Това предупреждава проектодоклад на ООН, до който Агенция \"Франс прес\" са получили достъп.Докладът старателно каталогизира по какъв начин човечеството е подрило природните ресурси, от които зависи оцеляването на видовете. Все по-голямата загуба на чист въздух, питейна вода, поглъщащи въглероден диоксид гори, опрашващи насекоми, богати на протеин риби и мангрови гори, които блокират бурите - това са само някои от услугите в упадък, предоставяни от природата - не представляват по-малка заплаха от климатичните промени, се изтъква в доклада, който ще бъде публикуван на 6 май.Всъщност загубата на биоразнообразие и глобалното затопляне са свързани според резюмето в размер от 44 страници, предназначено за политиците, което е сбитата оценка на ООН на научната литература за състоянието на природата, разпростираща се на цели 1800 страници.Делегати от 130 страни, които ще се срещнат в Париж от 29 април, ще проучат доклада ред по ред. Формулировката може да се промени, но данните, взети от резюмето, не могат да бъдат променени.\"Трябва да признаем, че климатичните промени и загубата на природа са еднакво важни не само за околната среда, но и за развитието и икономическите въпроси\", настоява Робърт Уотсън, който е председател на комисията, на която ООН е възложило задачата да изготви доклада, без да разкрива неговите констатации.\"Начинът, по който произвеждаме храната и енергията си, подрива регулиращите услуги, които получаваме от природата\", подчертава той, добавяйки, че само \"дълбока промяна\" може да ограничи щетите.Обезлесяването и селското стопанство, включително животновъдството, съставляват около една четвърт от емисиите на газове с парников ефект, а също така внесоха хаос в природните екосистеми. Докладът предупреждава за \"предстоящо бързо ускоряване на глобалния темп на изчезване на видовете\".Темпът на загуба \"вече е десетки до стотици пъти по-висок, отколкото е бил средно през последните 10 млн. години\", се отбелязва в доклада.\"Смята се, че половин милион до един милион вида са застрашени от изчезване, много от тях в рамките на десетилетия\", чертаят стряскаща картина експертите.Мнозина учени смятат, че т. нар. \"масово измиране\", което е едва шестото през последните половин милиард години, вече е в ход.Последното е било преди около 66 млн. години, когато астероид, широк 10 километра, се удря в Земята и унищожава повечето форми на живот.Оценките на учените са, че днес Земята е дом на около 8 милиона различни вида, повечето от тях насекоми. Една четвърт от каталогизираните животински и растителни видове вече са изместени, изядени или изтровени.Спадът на чистия брой е дори по-драматичен, като биомасата на дивите бозайници - тяхното колективно тегло - намалява с 82%.Хората и животните съставляват повече от 95% от биомасата на бозайниците.Преките причини за загубата на видове, по реда на важност, са свиването на местообитанията и промяната в ползването на земята, ловуването за храна или незаконната търговия с телесни части, климатичните промени, замърсяването и чужди видове като плъхове, комари и змии, които се придвижват на кораби или самолети.\"Налице са и два големи индиректни двигателя на загубата на биологично разнообразие и климатичните промени - броят на хората в света и нарастващата им способност да консумират\", изтъква Робърт Уотсън.Някога разглеждано предимно като бъдеща заплаха за живота на животните и растенията, разрушителното въздействие на глобалното затопляне се е увеличило.Промените в разпределението на видовете, например, вероятно ще се удвоят, ако средните температури се повишат от 1,5 градуса по Целзий до 2 градуса.Досега глобалната средна температура се е повишила с 1 градус в сравнение с равнищата от средата на XIX век, когато започва по-масовото използване на изкопаеми въглеродни горива.Парижкото споразумение за климата от 2015 г. налага на страните да ограничат покачването на средната глобална температура до \"доста под 2 градуса\". Ала исторически доклад на ООН за климата през октомври обяви, че това все пак ще бъде достатъчно, за да ускори интензивността и честотата на смъртоносни горещи вълни, суши, наводнения и бури.", "date": "2019.04.24", "title": "Един милион вида застрашени от измиране заради хората"}
{"url": "https://news.bg/world/lavrov-sasht-zasilvat-sigurnostta-si-za-smetka-na-drugi.html", "text": "Министърът на външните работи на Русия Сергей Лавров обяви, че САЩ и съюзниците им подсилват националната си сигурност за сметка на други държави, информират ТАСС и други медии.На VIII Международна конференция по сигурността в Москва Лавров обвини Вашингтон в използване на \"незаконни санкции\", за да накаже държави.Безотговорните действия на Вашингтон по отношение на редица важни международни споразумения поставят под заплаха съществуващия Договор за неразпространение на ядрените оръжия, предупреди той.Според него сериозна заплаха за стратегическата стабилност представляват решенията на Вашингтон да излезе от ядрения договор с Иран, от Договора за ликвидиране на ракетите със среден и малък обхват и да разработи глобални системи за противовъздушна отбрана, които не са с цел разрешаване на регионални ракетни заплахи, а обезпечават глобално военно превъзходство.Коментирайки Украйна, Лавров изрази надежда, че новото ръководство на страната стриктно ще прилага споразуменията от Минск за прекратяване на войната в Донбас.Лавров призова за създаване на световен антитерористичен фронт под егидата на ООН.Конференцията се провежда от 23 до 25 април. Участват представители на 35 държави.", "date": "2019.04.24", "title": "Лавров: САЩ засилват сигурността си за сметка на други"}
{"url": "https://news.bg/society/v-metropoliten-nyama-nedostig-na-mashinisti.html", "text": "\"Няма недостиг на машинисти, а дори има желаещи, които да станат такива\". В това увери изпълнителният директор на \"Метрополитен\" Стоян Братоев пред журналисти по повoд изграждане на третата линия на метрото.По думите му третата линия на метрото е ново поколение метро и се различава по концепцията за управление и безопасност, спрямо първата и втората линия. Братоев също отчете, че третата линия се изгражда по-трудно за разлика от първите две.\"Станциите са с добра архитектура, изпълняват се в добро качество и има още малко работа да се свърши\", посочи шефът на \"Метрополитен\".Самото управление на влаковете е от радиосигнал и диспечерския център. Купетaта на влаковете са с алуминиева повърхност и имат функцията да се управляват автоматично. Те обаче ще се управляват от машинист и помощник, защото имат по-добрата видимост на камерите.Самите влакове са с асинхронни двигатели и когато вървят в спирачен режим или по инерция произвеждат ток, който влиза в системата. С това другите влакове по трасето ползват този ток.Той подчерта, че предградните стени по новите метростанции са предназначени да пазят пътниците, а не да пречат.\"Повечето, които се хвърлят на линиите са доброволци. Тези доброволци другаде да скачат, а не тука\", разясни Братоев.", "date": "2019.04.24", "title": "В \"Метрополитен\" няма недостиг на машинисти"}
{"url": "https://news.bg/energy/izbraha-konsultant-za-stroitelen-nadzor-na-gazovata-vrazka-s-gartsiya.html", "text": "Проектната компания \"Ай Си Джи Би\" финализира обществената поръчка с предмет \"Избор на консултант за осъществяване на строителен надзор с предмет \"Строеж на \"Междусистемна газова връзка Гърция-България\". Общо три оферти са били подадени в посочения за целта срок, като прогнозната стойност на обществената поръчка е 1 300 000 лева без ДДС.Строителният надзор ще бъде осъществяван от обединението ДЗЗД \"ЕКО БУЛ КОНТРОЛ\", което включва три юридически лица - \"ЕКОИНЖЕНЕРИНГ\" ЕООД, \"БУЛ СТРОЙ КОНТРОЛ ИНЖЕНЕРИНГ\" АД и \"КОНТРОЛ ИНЖЕНЕРИНГ\" АД. Изборът на изпълнител по тази процедура е осъществен на база на критерия най-добро съотношение качество/цена. Общата цена за изпълнение на дейностите по строителен надзор на газопровода, предложена от спечелилия участник ДЗЗД \"ЕКО БУЛ КОНТРОЛ\", е 766 000 лева без ДДС.По думи на изпълнителните директори на \"Ай Си Джи Би\" Теодора Георгиева и Константинос Караянакос търгът за изпълнител на надзора е един от ключовите за обезпечаване управлението на строителството.Обществената поръчка за избор на консултант за строителен надзор е един от основните търгове, свързани с изграждането на газопровода. Изпълнителят за дейностите по упражняване на строителен надзор е един от ключовите участници в строителния процес и е задължителен съгласно Закона за устройство на територията за законосъобразно започване и провеждане на строителните работи на територията на България. Консултантът ще следи за спазване на основните изисквания към строежите и действащото законодателство на територията на страната.Извън обхвата на консултанта остават управлението на проекта и инвеститорският контрол, които са обект на услугите на  на територията на България и Гърция, който беше избран през март - това е консорциумът \"ТИБЕИ\".", "date": "2019.04.24", "title": "Избраха консултант за строителен надзор на газовата връзка с Гърция"}
{"url": "https://news.bg/crime/lyutvi-mestan-mozhe-da-patuva-v-chuzhbina.html", "text": "Лидерът на ДОСТ Лютви Местан може да пътува в чужбина. Решението е на Кърджалийския окръжен съд, който окончателно отмени мярката \"Забрана за напускане пределите на Република България\". Тя бе наложена на лидера на ДОСТ Лютви Местан, който е обвиняем за причиняване на , съобщи bTV.Според магистратите забраната се явява прекомерно ограничение, надхвърлящо целите, заложени в същината на тази мярка за процесуална принуда.\"Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина\", гласи съобщението на съда.Припомняме, вчера съдиите решиха, че до четвъртък Местан трябва да плати своята гаранция от 10 000 лева.Прокуратурата все още установява има ли престъпление в катастрофата с Лютви Местан, коментира говорителят на главния прокурор Румяна Арнаудова по повод катастрофата.Тя посочи, че вече е започнало наказателното производство за причиняване на смърт по непредпазливост в резултат на нарушение на правилата на Закона за движение по пътищата. Арнаудова припомни всички наложени мерки за процесуална принуда на Местан до този момент и изрази съжаление, че са били отменени.По думите й само паричната гаранция в размер на 10 000 лв. е била потвърдена вчера, а другата  - за забрана на напускане на страната - щяла да обезпечи и да постигне целите на наказателното производство.От \"Пътна полиция\" към СДВР са уведомили прокуратурата, че от 2013 г. до настоящия момент Лютви Местан има влязла в сила едно наказателно постановление, един акт и 13 фиша. Всички са платени. Глобите са били в размер от 100 до 300 лв. Те са достатъчно да се наложи повторна мярка за процесуална принуда отнемане на свидетелството за управление на превозно средство.На въпрос дали Лютви Местан е платил наложената му парична гаранция в размер на 10 000 лв. Арнаудова се затрудни на зададения въпрос, но все пак заяви, че вероятно ще плати гаранцията, която съдът е потвърдил.Преди дни магистратите върнаха отнетата за кратко шофьорска книжка защото няма основание книжката на Местан да бъде отнета.Първоначално лидерът на ДОСТ нямаше и мярка за неотклонение, защото като публична личност за него нямало достатъчно данни за материалното му положение. След обществено недоволство съдът събра доказателства и отново наложени мярка за неотклонение.Според прокуратурата и близките на пострадалите Местан с колата си е отнел предимството на другия автомобил, в който се е движело семейство. Той, на свой ред, е категоричен, че другото возило се е движело в насрещното с голяма скорост и го е ударило челно. При катастрофата загина 6-месечно бебе.По-рано през деня разследването бе под специалния надзор на главния прокурор Сотир Цацаров.Припомняме, Лютви Местан е обвинен за причинена  при  на разклона за село Загорско край Кърджали. Той беше задържан за 24 часа, след което беше . По-късно обаче тя беше , тъй като нямало доказателства за доходите на политика.В края на миналата седмица , след като събра необходимите доказателства за състоянието му.Тази сутрин главният прокурор  и възложи на прокурори от ВКП да оказват засилена методическа помощ на прокурорите от Окръжна прокуратура Кърджали.", "date": "2019.04.24", "title": "Лютви Местан може да пътува в чужбина"}
{"url": "https://news.bg/int-politics/rusiya-sasht-i-kitay-opitvat-da-saberat-talibani-polititsi-i-grazhdani-na-pregovori.html", "text": "Русия, Съединените щати и Китай опитват да убедят талибанските бунтовници в Афганистан да проведат разговори с афганистански политици и цивилни граждани - важна стъпка в процеса, насочен към прекратяване на войната в Афганистан., съобщава \"Ройтерс\".Представители на трите страни ще се срещнат в Москва, надявайки се да ускорят темповете на преговорите с талибаните, дни след разпадането на среща, чиято цел е бе да събере съперничещите си афганистанци.Специалният представител на САЩ за помирение в Афганистан, Залмай Халилзад, който проведе няколко кръга преки преговори с талибанските служители в Катар, ще присъства на срещата в Москва.\"В това пътуване работя за изграждане на международна подкрепа за мирния процес в Афганистан и за придвижване на афганистанските партии към диалог и преговори\", коментира Халилзад.Халилзад е постигнал известен напредък в преговорите с талибаните, по-специално в две основни области: искането на талибаните за изтегляне на САЩ и други чуждестранни сили и искане на САЩ от талибаните да гарантират, че Афганистан няма да бъде използван като база за нападения.Други два основни въпроса в процеса са прекратяване на огъня и разговори между конкурентните афганистански фракции.Талибаните отдавна отказват да разговарят с американското афганистанско правителство, като го денонсират като чуждестранна \"марионетка\". Талибаните обявиха началото на годишната си пролетна офанзива този месец.Двама дипломати в Кабул заявиха, че се надяват, че срещата в Москва би могла да засили международния натиск, за да се гарантира, че бойците ще се срещнат с други представители на Афганистан.\"Китай и Русия могат да окажат натиск върху талибаните да се срещнат скоро с афганистански представители\", заяви западен дипломат, пожелал анонимност.Миналата седмица талибаните възразиха срещу делегацията на афганистански политици и на гражданското общество от 250-членна делегация, което доведе до отмяната на планираната среща в Катар, насочена към подготовката на междуафганските преговори.В афганистанската делегация бяха включени някои държавни служители, които присъстваха в лично качество. Талибаните осмяха делегацията, като я сравниха със \"сватбено тържество\".През последните месеци Русия проведе преки преговори с талибански представители и някои афганистански политици, които се противопоставиха на президента на Афганистан Ашраф Гани.Американски официални лица по-рано нарекоха руските усилия - опит да се \"обърка\" мирния процес по инициатива на САЩ.", "date": "2019.04.24", "title": "Русия, САЩ и Китай опитват да съберат талибани, политици и граждани на преговори"}
{"url": "https://news.bg/world/tramp-obyavi-che-izprashta-armiyata-na-granitsata-s-meksiko.html", "text": "Президентът на САЩ Доналд Тръмп обяви, че изпраща армията на границата с Мексико.\"Наскоро мексикански войници извадиха оръжия на нашите войници от Националната гвардия, вероятно като тактическа диверсия за наркотрафикантите на границата. По-добре да не се случва отново. Ние сега изпращаме въоръжени войници на границата. Мексико не прави достатъчно за задържане и връщане\", написа той в \"Туитър\".Тръмп предупреди, че много голям керван от над 20 000 преминава през Мексико.\"Намален е като размер от Мексико, но все още идва. Мексико трябва задържи останалите или ние ще бъдем принудени да затворим тази част от границата и да мобилизираме военните. Койотите и картелите имат оръжия\", отбеляза държавният глава.После американският лидер отново коментира доклада на специалния прокурор Робърт Мълър и че са прахосани 35 000 000 долара. Тръмп се защити, че не е нарушил закона и обвини демократите.", "date": "2019.04.24", "title": "Тръмп обяви, че изпраща армията на границата с Мексико"}
{"url": "https://news.bg/politics/valeri-simeonov-tragva-kam-ep-pod-1.html", "text": "ЦИК изтегли номерата на бюлетините, с които партиите и коалициите ще потеглят към Европейския парламент. 27 са партиите, коалициите и независимите кандидати, които ще се борят за народното доверие.На Валери Симеонов се падна номер 1, което предизвика и бурната му реакция в ЦИК.Под номер 2 се явява \"Път на младите\" (НДСВ и Новото време).ВМРО е с номер 3.Ваня Григорова, която бе изтеглена последна, ще се явява под номер 4.Партия на зелените е с номер 5.ВОЛТ е с номер 6.Номер 7 е за Николай Ненчев, бивш министър на отбраната.8 е за Венислава Атанасова.9 е за \"Възход\".10 е за \"Коалиция за България\" на Румен Петков.Десислава Иванчева е с номер 11.ГЕРБ ще се бори за доверието с номер 12.13 е за \"Демократична България\".14 е за \"Атака\".ДОСТ е с номер 16 в бюлетината.15 е за Минчо Христов, независим кандидат.Номер 17 е за \"Пряка демокрация\".БСП се явява с номер 18 на вота.19 е за \"Глас народен\".ДПС е с номер 20.Движение \"Заедно\" е с номер 21.22 е за Българско национално обединение, което излъчи Евгения Банева.Номер 23 е за \"Воля - Българските родолюбци\".24 е за \"Движение 21\".25 е номерът на Христо Симеонов, независим кандидат.26 е за Движение \"Презареди България\" на Николай Бареков.\"Възраждане\" ще бори симпатии под номер 27.", "date": "2019.04.24", "title": "Валери Симеонов тръгва към ЕП под №1"}
{"url": "https://news.bg/society/zhelyazkov-obeshtava-zasilen-kontrol-po-letishtata-po-velikdenskite-praznitsi.html", "text": "Преди предстоящите празници всички дружества и второстепенни разпоредители от системата на транспорта повишават готовността си за реакция при терористична заплаха.Това обяви министърът на транспорта, информационните технологии и съобщенията Росен Желязков във връзка с предприетата организация по време на предстоящите Великденски празници, както и през почивните дни до 6 май - Гергьовден.По думите му тези действия не са извънредни, а са обичайни и целят засилване на готовността, и превенцията, предвид очакваното увеличение на пътникопотока по време на празниците.Министър Желязков заяви, че тези мерки засягат летищата, пристанищата, железопътните гари и автогарите, независимо дали са частни или държавни.\"Извършени са необходимите инструктажи и тренировки на персонала. Проверени са всички охранителни и сигнални системи за сигурност, режимът за пропуск на хора и моторни превозни средства без надлежната легитимация е ограничен\", увери още той.По отношение на осигуряването на транспортните услуги, министърът отбеляза, че е направено необходимото да се спазват стриктно графиците на влаковете за да се гарантира спокойното и безпрепятствено пътуване на хората.По-рано днес стана ясно, че от  в съставите на някои влакове, които пътуват по основните направления в страната.За засилването на контролната дейност на превозите на пътници и товари на 25 април ще бъде увеличен броят на екипите на ИА \"Автомобилна администрация\" по основните направления от столицата и големите градове в страната, както и към курортните комплекси.На 26 април и 6 май ще бъдат осигурени извънредни екипи, които да контролират превозите с автобуси и таксита на местата с концентрация на пътници.Старши комисар Тодор Гребенаров от МВР поясни, че ще има засилено полицейско присъствие около храмовете. Главен комисар Николов, директор на ГДПБЗН посочи, че във връзка с предстоящите празници са проверени 1607 обекта, в които се извършват богослужения.Над 1500 пожарникари ще бъдат дежурни по време на Великденските празници.Заместник-директорът на ГДГП старши комисар Костадинов информира, че са взети необходимите мерки по отношение на техническото осигуряване и личния състав на граничните пунктове. Той призова пътуващите в чужбина да проверяват предварително валидността на личните си документи. Утре от 16 до 22 часа ще бъде ограничено движението на камиони над 12 тона.По думите на регионалният министър Петя Аврамова целта на предприетите действия е да се регулира трафика в проблемните места по републиканските пътища и най-вече по магистралите.Тя апелира всички шофьори да проявяват разбиране и търпение и да спазват Закона за движение по пътищата и пътната маркировка, в участъците с ремонтни дейности.", "date": "2019.04.24", "title": "Желязков обещава засилен контрол по летищата по великденските празници"}
{"url": "https://news.bg/world/kndr-otstrani-dyasnata-raka-na-kim-chen-un-ot-top-post.html", "text": "Северна Корея отстрани от топ пост Ким Йон-чол, дясната ръка на лидера на КНДР Ким Чен-ун.Информацията съобщава южнокорейската медия \"Йонхап\", която се позовава на представител на парламента на Република Корея, предаде \"Ройтерс\".Той е отстранен от поста шеф на Отдела на обединения фронт.Ким Йон-чол водеше преговорите с държавния секретар на САЩ Майк Помпео за постигане на мирно споразумение между Пхенян и Вашингтон. Той също е заместник-председател на централния комитет на Корейската работническа партия. Водеше преговорите и с Южна Корея.Ким Йон-чол . Така за първи път той не придружава Ким Чен-ун в чужбина.Според наблюдатели очаква се Ким Йон-чол да запази поста си на заместник-председател на централния комитет на Корейската работническа партия.", "date": "2019.04.24", "title": "КНДР отстрани дясната ръка на Ким Чен-ун от топ пост"}
{"url": "https://news.bg/politics/volya-iska-patna-karta-za-detskoto-shtastie.html", "text": "Хората на Веселин Марешки се обявиха срещу На брифинг в Народното събрание лидерът Марешки изрази недоволството си срещу документа, станал повод и за протести на родители.Той настоява за строги санкции за чиновниците, които прокарват чужди идеологии в детските градини и училища. Боряна Георгиева посочи, че стратегията е актуалната ябълка на раздора, която разделя обществото.Това е поредният празнословен документ, изтъкна тя. Нямало никаква конкретика и яснота как ще се решат проблемите на децата. \"Воля\" иска да се запазят изконните български ценности. Хората на Марешки са против лесното отнемане на деца от родителите, залегнало в стратегията, според тях.Ние не одобряваме стратегията и смятаме, че тя трябва спешно да се редактира, категорична е Боряна Георгиева. Новата стратегия преповтаряла идеите на стратегията от 2008 г. и предлагала същите мерки. Колежката й Елена Алексиева настоя за ревизия на документа, който трябва \"да се превърне в пътна карта\" за детското щастие.Припомняме, преди дни родители организираха  с искане за цялостна отмяна на Националната стратегия за детето. Според тях Стратегията децентрализира ролята на семейството, отнема права на родителите и ги прехвърля към социалните работници. Остро спрямо документа се изказаха и СДС, според които документът е .  си спрямо Стратегията. Преди седмица пък от ПП \"Възраждане\" заявиха, че виждат ", "date": "2019.04.24", "title": "\"Воля\" иска пътна карта за детското щастие"}
{"url": "https://news.bg/politics/opredeliha-kriteriite-za-universitetskite-bolnitsi.html", "text": "Правителството прие Наредба за критериите за определяне на университетски болници.Целта е да се създадат ясни критерии, на базата на които да се определи кои от лечебните заведения или техни клиники или отделения, да придобият правата на университетски болници или отделения за срока на одобрението.За университетски ще бъдат определяни само структури, които реално са обвързани с университет и съответно с обучението на студенти, специализанти и докторанти, както и с осъществяването на научна дейност в по-голяма степен от останалите лечебни заведения.Като критерии са заложени обективни изисквания като определен минимален процент от лекарския състав да заема академична длъжност, определен минимален процент от лекарските длъжности да са за лекари-специализанти, както и през последните 2 години определен минимален процент от студентите да са провеждали практическата си подготовка в болницата.В проекта е предвиден също определен минимален брой докторанти да провеждат обучението и изследователската си дейност в лечебното заведение.", "date": "2019.04.24", "title": "Определиха критериите за университетските болници"}
{"url": "https://news.bg/society/naznachavaneto-na-koshlukov-nachelo-na-bnt-e-udar-sreshtu-televiziyata.html", "text": "Назначаването на Емил Кошлуков начело на БНТ е удар срещу обществената телевизия. Това е позицията на Асоциацията на европейските журналисти - България. Те протестират остро срещу решението на Съвета за електронни медии да назначи Емил Кошлуков за временно изпълняващ длъжността генерален директор на Българската национална телевизия.От АЕЖ настояват СЕМ бързо да преразгледа решението си, за да не се стигне до по-голяма имиджова щета за обществената телевизия.Припомняме, тази сутрин на заседание на Съвета за електронни медии бе приета оставката на директора на БНТ Константин Каменаров и за негов временен приемник бе назначен Кошлуков.В цял свят се гледа с подозрение на прескачането от политиката в журналистиката и е абсолютно несъвместимо със статута на БНТ като обществена телевизия да бъде управлявана, макар и временно от човек с биографията на г-н Кошлуков, се казва в становището на международната асоциация.\"Още по-притеснително е, че Кошлуков дойде в БНТ след деклариран стаж в телевизия \"Алфа\" на партия \"Атака\", чийто лидер има три присъди за хулигански прояви. А идеологията на партията би могла да се определи като екстремистка и антиевропейска\", мотивират се от професионалната международна организация.Според АЕЖ, този избор оставя съмнение, че позицията на генералния директор на обществената медия е зависима от интересите на управляващата коалиция, от която тази партия е част. Това се случва в период преди избори, което е сериозна опасност за безпристрастността на медията, предупреждават от асоциацията.Те припомниха екранното поведение на Емил Кошлуков, който си позволи в национален ефир да покаже неприличен жест, което се квалифицира като непрофесионални журналистически практики\"Днешното решение на СЕМ може да бъде сравнено с подобен неприличен жест към свободата на словото и към цялото българско общество\", гласи позицията на АЕЖ.", "date": "2019.04.24", "title": "Назначаването на Кошлуков начело на БНТ е удар срещу телевизията"}
{"url": "https://news.bg/society/puskat-19-000-dopalnitelni-mesta-vav-vlakovete-za-velikden-i-gergyovden.html", "text": "БДЖ осигурява над 19 000 допълнителни места в някои влакове за Великден и Гергьовден. Целта е да се осигури удобно придвижване на пътниците по време на предстоящите празници.От 25 април до 6 май включително с увеличени състави ще пътуват някои влакове по следните маршрути:БДЖ напомня, че при закупуване на билети за отиване и връщане могат да се ползват от 10% до 30% намаление от редовната цена на билета.Подробна информация за свободните места във влаковете през почивните дни може да се получи на гишетата \"Информация\" и билетните каси или на националния информационен телефон 0700 10 200.", "date": "2019.04.24", "title": "Пускат 19 000 допълнителни места във влаковете за Великден и Гергьовден"}
{"url": "https://news.bg/disasters/poveche-ot-50-zaginali-sled-obilni-valezhi-v-yuzhna-afrika.html", "text": "Повече от 50 души са загинали в южните и източните части на Южна Африка след силни дъждове, причинили наводнения и свлачища, съобщава \"Ройтерс\".Спасители си проправят път през срутени жилища и други сгради в крайбрежните райони на провинция Квазулу-Натал, където броят на жертвите е 51 души, коментират местните власти.Регионът е засегнат от силни дъждове в продължение на дни, но властите не са предвидили силата на пороя в понеделник, допълва Ленъкс Мабасо, говорител на провинциалното управление.\"В резултат на това имаше наводнения, структури са подкопани и се срутиха върху хората\", обяснява Мабасо, добавяйки, че някои хора са пометени от водата.Многобройни жилища и къщи се сринаха в калните свлачища, добавя говорителят на спешната медицинска помощ Робърт Макензи.Някои големи пътища около пристанищния град Дърбан са затворени.Наводненията причиниха смъртта и най-малко трима души в провинция Източен Кейп.Президентът Сирил Рамафоса ще посети общности в двете провинции.Миналата седмица 13 души загинаха по време на Великденска служба в Квазулу-Натал, когато църковна стена се срина след дни силни дъждове и ветрове.", "date": "2019.04.24", "title": "Повече от 50 загинали след обилни валежи в Южна Африка"}
{"url": "https://news.bg/world/razuznavaneto-na-shri-lanka-umishleno-ukrilo-informatsiya-za-atakite.html", "text": "Високопоставени представители на правителството на Шри Ланка са укрили разузнавателна информация за възможни атаки в страната, където на католическия Великден в неделя Информацията обяви Лакшман Кириела, министър за връзки с парламента и министър на държавните предприятия, цитиран от \"Ройтерс\".\"Някои топ представители на разузнаването умишлено са укрили разузнавателната информация. Информацията беше там, но висшите чиновници на службите не са предприели необходимите действия\", разкри Кириела пред парламента.По думите му на 4 април индийското разузнаване е изпратило информация за възможни самоубийствени атаки в църкви, хотели и срещу политици. Той добави, че на срещата на Съвета за сигурност на 7 април, ръководена от президента Майтрипала Сирисена, информацията не е била споделена.\"Някой контролира тези топ представители на разузнаването. Съветът за сигурност се занимава с политика. Трябва да разследваме това\", закани се министърът.В същото време Саратх Фонсека, бивш армейски шеф и министър на регионалното развитие, каза пред парламента, че атаките \"трябва да са били планирани най-малко 7-8 години\".Междувременно посланикът на САЩ в Коломбо съобщи, цитиран от \"Ройтерс\", че САЩ не са знаели предварително за атаките, но сега вярват, че има терористична конспирация в страната.\"Не знаехме предварително за тези атаки. Вярваме, че все още има терористични заговори. Терористите могат да ударят без предупреждение. Типичните места са големи събирания, обществени пространства\", каза посланик Алейна Теплиц.", "date": "2019.04.24", "title": "Разузнаването на Шри Ланка умишлено укрило информация за атаките"}
{"url": "https://news.bg/crime/stolichen-gradski-avtobus-udari-kola-na-okolovrastnoto.html", "text": "Автобус по линия 111 на столичния градски транспорт удари кола на Околовръстното шосе в града, информира bTV.Инцидентът е станал малко след 11 часа в района на Камбаните. Няма пострадали.По първоначални данни от удара автомобилът се е завъртял, при което е ударил и още няколко паркирани коли.Шофьорът на автобуса не пожелал да коментира. По автобуса също има щети.", "date": "2019.04.24", "title": "Столичен градски автобус удари кола на Околовръстното"}
{"url": "https://news.bg/politics/otpuskat-nad-200-000-leva-za-obezshteteniya-za-bavno-pravosadie.html", "text": "Допълнителни 208 350 лева по бюджета на Министерството на правосъдието одобри правителството. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на изплатената за първото тримесечие на годината сума от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението и предлага сключване на споразумение със заявителя.Средствата, необходими за изплащане на сумите по сключените споразумения, са планирани в централния бюджет.", "date": "2019.04.24", "title": "Отпускат над 200 000 лева за обезщетения за бавно правосъдие"}
{"url": "https://news.bg/int-politics/velikobritaniya-dopuska-huawei-do-izgrazhdaneto-na-5g-mrezhata-si.html", "text": "Британският премиер Тереза Мей даде зелена светлина на китайската телекомуникационна компания Huawei да помогне за изграждането на 5G мрежа, отхвърляйки предупрежденията относно сигурността от страна на високопоставени министри в правителството и Вашингтон, съобщава \"Дейли Телеграф\".Съветът за национална сигурност на страната, който е председателстван от Мей, се съгласи да разреши на китайския технологичен гигант ограничен достъп за изграждането на \"несъществена\" инфраструктура като антени.Решението беше взето въпреки опасенията, повдигнати относно подхода на Мей от страна на вътрешния министър Саджид Джавид, външния министър Джереми Хънт, министъра на отбраната Гавин Уилямсън, министъра на международната търговия Лиъм Фокс и министъра по международното развитие Пени Мордаунт.От \"Даунинг стрийт\" 10 са отказали да коментират информацията на изданието.САЩ забраниха 5G технологията на Huawei на своя територия и призоваха съюзниците си Великобритания, Австралия, Канада и Нова Зеландия да последват примера им.Huawei е водещ производител на оборудване за мобилни мрежи от следващото пето поколение, които ще предоставят почти мигновен трансфер на данни, и които ще се превърнат в нервната система на европейската икономика в стратегически сектори като енергетика, транспорт, банкиране и здравеопазване.Китайският технологичният гигант обаче е изправен пред препятствия на някои западни пазари заради опасения, че Пекин може да шпионира комуникациите и да получи достъп до критична инфраструктура.Миналия месец Великобритания идентифицира \"значителни технологични проблеми\" в инженерните процеси на Huawei, които представляват \"нови рискове\" за телекомуникациите на страната според правителствен доклад.", "date": "2019.04.24", "title": "Великобритания допуска Huawei до изграждането на 5G мрежата си"}
{"url": "https://news.bg/politics/odobriha-doklada-za-sastoyanieto-na-armiyata-prez-2018-g.html", "text": "Министрите на кабинета \"Борисов-3\" одобриха \"Доклад за състоянието на отбраната и въоръжените сили на Република България през 2018 г.\". Информацията е на министерския съвет.Според съобщението, документът представя обективна картина за развитието на отбраната и въоръжените сили през 2018 г. и е израз на осъществяваната политика на прозрачност и отчетност, провеждана от Министерството на отбраната.Докладът акцентира върху факта, че през отчетния период усилията на ръководството на Министерството на отбраната продължиха да бъдат фокусирани върху изпълнение на конституционно възложените мисии и задачи на въоръжените сили, както и на ангажиментите на страната по линия на колективната отбрана в рамките на НАТО и Общата политика за сигурност и отбрана на ЕС.Правителството на Република България представя и обосновани изводи и насоки за съсредоточаване на усилията през следващия отчетен период, които са в съответствие с приоритетите в сектор \"Отбрана\" на Програмата за управление на Правителството на Република България за периода 2017-2021 г.", "date": "2019.04.24", "title": "Одобриха Доклада за състоянието на армията през  2018 г."}
{"url": "https://news.bg/politics/rumen-petkov-nastoya-pred-borisov-za-promeni-v-otnosheniyata-sas-severna-makedoniya.html", "text": "Румен Петков връчи писмо на премиера Бойко Борисов с настояване за генерални промени в отношенията на страната ни със Северна Македония. \"Настояваме МС да даде ясен мандат на нашата част от Съвместната мултидисциплинарна експертна комисия по исторически и образователни въпроси, а именно кои са основните въпроси на преговорите и да им се постави ясна задача какво следва да постигнат\", заявиха от АБВ.Според тях трябва да се премине към анекс на сега съществуващия Договор за добросъседство или нов договор, като най-важното в договора следва да бъде разбирането за обща история.Петков предостави на министър-председателя сборника \"Илинденско-Преображенското въстание 1903 през погледа на европейските дипломати\" и настоя тази книга да бъде връчена на всички наши евродепутати в следващия Европейски парламент.Според Петков България ясно трябва да заяви, че кражбата на история е недопустима и че членството на северна Македония в НАТО и ЕС минава през генерално решаване, разбирателство и преодоляване на всички проблеми в двустранните отношения така, както стана с Гърция.\"Всяко поведение извън това разбиране е национално предателство\", категоричен е Петков.На срещата присъстваха още водачът на листата на \"Коалиция за България\" за евроизборите проф. Боян Дуранкев, доц. Боряна Бужашка и академик Георги Марков.", "date": "2019.04.24", "title": "Румен Петков настоя пред Борисов за промени в отношенията със Северна Македония"}
{"url": "https://news.bg/world/erdogan-obvini-frantsiya-za-genotsida-v-ruanda.html", "text": "Президентът на Турция Реджеп Ердоган обвини Франция за геноцида в Руанда през 1994 г., при който бяха избити стотици хиляди хора, информират медии.\"Очевидно е кой уби 800 000 души в Руанда преди 25 г., това е Франция\", обяви Ердоган и добави, че \"тези, които създават проблеми с твърденията за така наречения Арменски геноцид, конкретно Франция, не ги е грижа за истината\".Доклад от 2017 г. на базираната във Вашингтон кантора Cunningham Levy разкрива, че представители на френските власти са съучастници в геноцида срещу малцинството тутси в Руанда. Те са доставили оръжия на най-голямата етническа група хуту. Докладът е поискан от правителството на африканската страна.Коментарът на Ердоган е в отговор на организираните от френския лидер Еманюел Макрон мероприятия по повод Арменския геноцид.\"Когато копаем по-надълбоко в геноцидите, кланетата и нарушенията на правата на човека, ние виждаме същите държави, които вдигат шум за демокрация и свобода\", каза Ердоган на симпозиум за архивите и историческите изследвания в столицата Анкара.\"Тези, които поучават Турция за правата на човека, демокрацията, арменския въпрос и борбата срещу тероризма, всички имат кървава история\", продължи той.Ердоган отбеляза, че няма група или държава, която да докаже твърденията за арменския въпрос чрез архивни доказателства.Турският лидер подчерта, че турските архиви за събитията през 1915 г. са достъпни напълно. Той призова арменците и трети страни да направят същото.По-рано този месец Макрон обяви 24 април като ден за отбелязване на събитията през 1915 г.", "date": "2019.04.24", "title": "Ердоган обвини Франция за геноцида в Руанда"}
{"url": "https://news.bg/education/uvelichavat-broya-na-detsata-v-grupite-pri-nedostig-na-mesta-v-detskite-gradini.html", "text": "Общинските съвети в общините, където не достигат места в детските градини, ще могат да завишават над максимално определения брой деца в групите на целодневните и полудневните детски градини.Тази възможност се дава след промени в Наредбата за финансирането на институциите в системата на предучилищното и училищното образование, приети от Министерския съвет.В случаите, когато броят на децата в групите, изчислен на базата на средна месечна посещаемост за период от три последователни месеца, е по-малък от 12 — за яслените групи и 18 - за останалите, броят на децата може да бъде завишен над максималния с до 3 деца. Завишаването ще е възможно при условие, че са спазени здравните изисквания към детските градини.Предложените промени са свързани с реализирането на целите на Националната стратегия за учене през целия живот (2014-2020) за повишаване дела на обхванатите в предучилищното образование деца на възраст от 4 години до постъпване в първи клас на 90 % през 2020 г.Друга промяна предвижда възможност броят на учениците в паралелките да се завишава над максималния при формирането на паралелките, както и в случаите на преместване на ученици.", "date": "2019.04.24", "title": "Увеличават броя на децата в групите при недостиг на места в детските градини"}
{"url": "https://news.bg/crime/plamen-georgiev-tryabva-da-premahne-dva-navesa-ot-terasata-si.html", "text": "Два навеса трябва да бъдат премахнати от терасата на председателя на КПКОНПИ Пламен Георгиев, съобщи БНР. Това е било установено при проверка на служители на районната администрация в столичния квартал \"Слатина\".Кметът на района Наталия Стоянова посочи, че на терасата са изградени два навеса, които са над разрешената кота \"било\" на сградата, поради което трябва да бъдат премахнати. Съставен е констативен акт и ще бъде издадена заповед за тяхното премахване, увери тя, допълвайки, че въпросните навеси са изградени много преди Георгиев да закупи имота.Припомняме, председателят на КПКОНПИ Пламен Георгиев стана поредната фигура, която се завъртя в медийното пространство около  на преференциални цени.Оказа се, че апартаментът на Георгиев има а. Самият Георгиев обясни, че  и отказа да влиза в обяснителен режим. При първата си изява пред журналисти той заяви, че атаката срещу него е компроматна и бизнесмените, които са засегнати от работата на Комисията по антикорупция имат , за да го атакуват.Заради разкритията президентът Румен .На 4 април, след като главният прокурор Сотир Цацаров обяви, че ще иска  в отпуск.Последва , чиято цел беше именно да се установи ", "date": "2019.04.24", "title": "Пламен Георгиев трябва да премахне два навеса от терасата си"}
{"url": "https://news.bg/politics/do-6000-voenni-pristigat-u-nas-na-ucheniya-ot-may-do-yuni.html", "text": "Между 26 май до 28 юни 2019 г. на територията на България ще има многонационални учения с участието на до 6000 души, до 1200 единици сухопътна техника и въоръжение и до 80 самолета и вертолета, съобщиха от МС.На днешното заседание на Министерския съвет бе прието разрешение за пребиваване на българска територия на съюзнически и чужди въоръжени сили във връзка с провеждането на многонационални военни учения.В маневрите ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на 8 държави - Република България, САЩ, Република Албания, Великобритания, Украйна, Република Гърция, Република Северна Македония, Канада и Италия.В района на съвместното българо-американско съоръжение на учебен полигон (УП) \"Ново село\" под ръководството на Съвместното командване на силите ще бъде развърната националната структура, която ще осъществява общото ръководство и контрола на ученията на територията на нашата страна и ще координира участието на Въоръжените сили на Република България в свързаните учения и структури извън територията на страната.Ученията се провеждат в изпълнение на \"Споразумение между правителството на Република България и правителството на Съединените американски щати (САЩ) за сътрудничество в областта на отбраната\".Другите документи, по които са организирани маневрите са \"Плана за подготовка на Въоръжените сили на Република България през 2019 година\" и \"План за съвместна българо-американска подготовка в страната и в чужбина през 2019 година\".По инициатива на НАТО за засилване на мерките за сигурност в Югоизточна Европа и Черноморския регион през май и юни 2019 г. на териториите на Република България, Румъния, Унгария, Република Хърватия, Република Словения и Република Северна Македония ще се проведат серия от 14 (четиринадесет) национални и многонационални военни учения, които са свързани помежду си, уточняват от МС.Общото планиране на ученията се извършва под ръководството на командващия на Сухопътните войски на САЩ в Европа съвместно със страните домакини. Ръководството и контролът на ученията ще се осъществяват от многонационална структура, която ще бъде разположена в гр. Графенвьор, Германия.", "date": "2019.04.24", "title": "До 6000 военни пристигат у нас на учения от май до юни "}
{"url": "https://news.bg/society/emil-koshlukov-poema-vremenno-bnt.html", "text": "Съветът за електронни медии прие оставката на Константин Каменаров като генерален директор на БНТ, съобщават отЗаявлението за напускане е било депозирано в деловодството на СЕМ в 9.30 часа днес.За временно изпълняващ директор на БНТ е избран програмният директор на БНТ1 Емил Кошлуков.СЕМ прие и оставката на Валери Запрянов, който е член на Управителния съвет на БНТ. Тя е била подадена едновременно с тази на Каменаров.Припомняме, вчера стана ясно, че днес  на Каменаров. той беше признат за виновен по обвинението, че е шофирал с 1.6 промила алкохол в кръвта.По тази причина Каменаров е длъжен да напусне поста на генерален директор на БНТ, защото по закон членовете на управата на националната телевизия не могат да бъдат осъждани, без значение дали става въпрос за ефективно или условно наказание.Той беше хванат да шофира пиян късно вечерта през юни 2016 г. В края на 2017 г. Софийският районен съд му наложи условна присъда от година и три месеца затвор, 600 лева глоба, както и отнемане на шофьорската му книжка за година и половина. По-рано днес пък стана ясно, че Във Фейсбук тя поздрави Каменаров и целия екип на БНТ за успешните проекти, \"които макар и да потъваха в общия шумов политически фон, промениха и модернизираха визията на обществената телевизия\".Емил Кошлуков започна политическата си кариера от СДС като негов делегат на Националната кръгла маса. Сътрудник е на президента Жельо Желев. Депутат е в 39-то Народно събрание от листата на НДСВ. През 2004 година, преди изтичането на мандата на НС, основава своя партия - Новото време.Преди кариерата си в TV7, където има собствено предаване \"Факторът Кошлуков\" води предаването \"Таралеж\" по телевизия Евроком. Член е на управителния съвет на \"Ноу фрейм медия\" - компанията собственик на TV7 и за кратко през 2014 става изпълнителен директор на TV7 и News7.След фалита на TV7 \"Факторът Кошлуков\" се излъчва известно време по Канал 3 (септември 2015 - април 2016).В края на 2017 година  на обществената медия. Това стана, след като Кошлуков се яви на конкурса за директор, спечелен от Каменаров. При подаването на документите за конкурса стана ясно, че Емил Кошлуков е бил програмен директор на телевизия \"Алфа\" на партия \"Атака\" в периода 2016 - 2017 година.Малко след като пое поста програмен директор в БНТ, Емил Кошлуков стана и водещ в предаването \"Още от деня\" по първа програма, което предизвика и въпроси доколко заемането на двете длъжности не са в професионален конфликт. От друга страна като водещ  - комбинация от три пръста - който показа в национален ефир срещу свой гост Борислав Сандов от \"Зелените\". Заради действието му, довело до протест и искане на оставката му,  публично, оправдавайки се, че е бил провокиран.", "date": "2019.04.24", "title": "Емил Кошлуков поема временно БНТ"}
{"url": "https://news.bg/regions/spasi-sofiya-stolichna-obshtina-tihomalkom-udalzhi-remonta-na-zapadniya-park.html", "text": "Без официално да съобщят от столична община са удължили срока на ремонта на Западен парк, сигнализират активистите от \"Спаси София\".Удължаването на ремонта с около половин година става ясно от информационна табела. Така вместо в началото на юни, Западен парк евентуално ще бъде завършен през месец декември.Борис Бонев от инициативата изтъква, че това е единственит парк за 200 000 столичани. Вече цяла година той е непроходим и неизползваем, изтъкна той.\"Сгрешен проект ли одобри Столичната община? И в Западен парк ли ще се оправдават с \"форсмажорни обстоятелства\"? Изпълнителят ли не може да се справи със задачата?\" - питат от организацията.Те са категорични, че столичани очакват готов парк, глоби и уволнения за виновните.\"Всички големи обекти закъсняват сериозно и все няма виновни, нито от страна на изпълнителите, нито в администрацията на Столичната община\" - допълват от \"Спаси София\".Според снимки, цяла година не е стигнала на изпълнителя \"Галчев Инженеринг\" даже да прокара подземните комуникации.Следващите дейностите - по изграждането на настилки, осветление, детски и спортни площадки, алпинеума и розариума, поливната система и озеленяването, - още не са започнали.\"Предвид значителната сума от 11 млн. лв. и значението на парка за няколко столични квартала, очакваме отговор от Столичната община защо толкова месеци почти никой не работеше на обекта, докато хората газеха в кал?\" - заяви Гергин Борисов.Според кмета на София Йорданка Фандъкова, ремонтът на Западен парк трябваше да приключи до края на 2018 г.Гражданите обръщат внимание и на факта, че обектът е непроходим, а необезопасени изкопи дебнат на много места.Западен парк има ролята и на важна пешеходна връзка на люлинчани с останалата част на града, която е блокирана вече цяла година. Това е в разрез с общинските наредби и условията в договора, акцентира Борис Бонев.Според документите за ремонта паркът е трябвало да бъде разделен на 11 подобекта, с осигурена етапност и проходимост за пешеходците.В нито един момент от започване на строителните работи досега, гражданите не видяха указателни табели за възможните маршрути за прекосяване на парка, не са осигурени премоствания или дървени пътечки през рововете по ключови алеи, а изникващи всеки ден необозначени изкопи блокират вече малкото останали възможности за преминаване.Пътят до детските площадки преминава през необезопасени изкопи и ровове. Калта се разнася по пързалките. \"Това е недопустимо\", пишат от Спаси София.", "date": "2019.04.24", "title": "Спаси София: Столична община тихомълком удължи ремонта на Западния парк"}
{"url": "https://news.bg/int-politics/sasht-zaplashvat-rusiya-sas-samoletonosachi-v-sredizemno-more.html", "text": "Посланикът на САЩ в Русия Джон Хънтсман определи разположените в Средиземно море две групи бойни американски кораби, водени от два самолетоносача, като сигнал спрямо Москва. Това се посочва в прессъобщение на Шестия флот на военноморските сили на САЩ, цитирано от руските медии.\"Дипломатическите връзки и диалогът в съчетание с мощните отбранителни системи на тези кораби показват на Русия, че ако тя действително се стреми да подобри отношенията си със САЩ, тя трябва да преустанови дестабилизиращите си действия по целия свят\", коментира Хънтсман.Той предупреди многозначително, че всеки самолетоносач представлява сам по себе си \"100 хиляди тона международна дипломация\".Две бойни групи с флагмани два самолетоносача на американския флот започнаха съвместни операции в региона вчера (23 април). Общо в състава на групата влизат повече от 130 самолета, десет кораба, включително самолетоносачите \"Ейбрахам Линкълн\" и \"Джон С. Стенис\" (клас \"Нимиц\"), както и 9 000 моряци и морски пехотинци.Последния път, когато две бойни корабни групи, водени от самолетоносачи на ВМС на САЩ едновременно оперираха в Средиземно море, беше през 2016 г.През последните години Русия предупреждава за безпрецедентните активности на НАТО по своите западни граници. Алиансът разширява инициативите, като определя това като \"възпиране на руската агресия\".Говорителят на Кремъл Дмитрий Песков по-рано увери, че Москва не представлявала заплаха за никого, но няма да остави без отговор действия, потенциално опасни за нейните интереси.", "date": "2019.04.24", "title": "САЩ заплашват Русия със самолетоносачи в Средиземно море"}
{"url": "https://news.bg/regions/restavrirat-serafimovata-kashta-v-selo-svezhen.html", "text": "В Свежен започва консервиране и реставриране на Серафимовата къща, която датира отпреди 300 години, информира БНТ.Тя е паметник на културата и е най-старият архитектурно-исторически обект в селото.За последно реставрация на Серафимовата къща е направена през 90-те години. Къщата е без прозорци, има автентично огнище и скривалища, които е използвал Васил Левски.Освен капандурата на покрива ще бъдат възстановени входното стълбище и трета стая, която се е намирала при входа на къщата.Кметът на селото Христо Енков отбелязва, че крайната цел на проекта е мястото да се превърне в културен център.По думите му нямаме право да губим такива къщи като тази пол. Серафимов.Заедно със Серафимоната къща ще бъдат консервирани останките на изгорялата през 1877 година църква на Свети Георги. Тя се намира в непосредствена близост до къщата и наскоро са били разкрити каменните ѝ основи.Между църквата Свети Георги и Серафимовата къща ще бъде изграден интерактивен център. Цялостния проект трябва да бъде реализиран за срок от три месеца с целеви средства от държавата в размер на 820 000 лева.", "date": "2019.04.24", "title": "Реставрират Серафимовата къща в село Свежен "}
{"url": "https://news.bg/world/rohani-tramp-da-otmeni-sanktsiite-i-da-se-izvini-na-iran.html", "text": "Президентът на САЩ Доналд Тръмп да отмени санкциите и да се извини преди Иран да се върне на масата за преговори за ядрената програма на Ислямската република. Това поиска иранският президент Хасан Рохани, цитиран от държавната медия, предаде \"Ройтерс\".Във вторник цената на петрола  след като Вашингтон обяви, че от края на следващата седмица ще\"Винаги сме били народ на преговорите и дипломацията, в същото време ние сме народ на войната и отбраната. Преговорите са възможни само ако натискът бъде прекратен, те поднесат извинение за незаконните си действия и има взаимно уважение\", каза Рохани.Междувременно върховният лидер на Иран аятолах Али Хаменеи заяви, че Иран може да изнася толкова петрол, колкото е необходимо.\"Усилията на САЩ да санкционират продажбите на ирански петрол няма да стигнат доникъде. Ние можем да изнасяме от нашия петрол толкова, колкото се нуждаем и искаме\", категоричен е Хаменеи.", "date": "2019.04.24", "title": "Рохани: Тръмп да отмени санкциите и да се извини на Иран"}
{"url": "https://news.bg/int-politics/kitay-kalibrira-edin-poyas-edin-pat-i-go-pazi-ot-kritiki.html", "text": "Очаква се Китай да популяризира преработена версия на своята инициатива \"Един пояс-един път\" на срещата на върха на държавните глави тази седмица в Пекин, като се стреми да успокои критиките, че нейната водеща инфраструктурна политика стимулира задлъжнялостта и че липсва прозрачност, съобщава \"Ройтерс\".Политиката на китайския президент Си Дзинпин, се превърна в полемика, като някои страни партньори се оплакват от високата цена на проектите.Западните правителства са склонни да го разглеждат като средство за разпространение на китайското влияние в чужбина, обременявайки бедните страни с неустойчиви дългове.Въпреки че повечето от проектите по инициативата са в ход, някои от тях променят управлението в страни като Малайзия и Малдивите. Проектите, които са отложени поради финансови причини, включват електроцентрала в Пакистан и летище в Сиера Леоне, а Пекин през последните месеци трябваше да отхвърли критики, като заяви, че нито една страна не е обременена с така наречените \"капани на дълга\".Си Дзинпин стартира инициативата \"Един пояс-един път\" през 2013 г. и според данни, общата стойност на проектите е 3,67 трилиона долара, обхващайки страни от Азия, Европа, Африка, Океания и Южна Америка.В проектокомюнике, цитирано от Ройтерс, се казва, че 37 световни лидери, присъстващи на срещата на високо равнище от 25-27 април, ще се съгласят да финансират проекти, които зачитат целите на глобалния дълг и насърчават зеления растеж.Гостуващите лидери ще бъдат оглавявани от Владимир Путин, както и от премиера на Пакистан Имран Хан, близък китайски съюзник и сред най-големите получатели на инвестициите, и министър-председателя на Италия Джузепе Конте, като .Очаква се САЩ, които не са се присъединили, да изпратят само делегация от по-ниско ниво и никой от Вашингтон.Някои проекти преминават през период на рационализация и оценка, коментира Ли Лифан, заместник-генерален директор на Центъра за изследвания на инициативите в \"Един пояс-един път\" в подкрепяната от правителството Шанхайска академия на социалните науки.Срещата на върха \"ще бъде време за размисъл и за обсъждане на надеждите за бъдещето\", допълва той.Индустриалци и дипломати обясняват, че има промяна в начина, по който Пекин представя \"Един пояс-един път\" в чужбина, след първата такава среща преди две години.\"Политическата част се управлява от външното министерство, а не от Националната комисия за развитие и реформи\", заявява високопоставен западен дипломат в Китай.Други анализатори твърдят, че през второто полугодие на 2018 г. се забелязва забележима промяна в усилията на Китай да маркетира тази политика на чуждестранни пазари. Поне 10 от посланиците на Китай и дипломати в страни като Мексико и Кения са публикували съобщения в местни медии, защитавайки инициативата.Ву Кен, новият посланик на Китай в Германия, призна в първата си реч, че има \"дълбоки съмнения\" за инициативата.\"Надявам се, че хората ще могат да преодолеят \"алергиите\", които имат към\"Един пояс-един път\", колкото е възможно по-скоро, така че Китай и Германия да могат да си сътрудничат за съвместно използване на ползите от него\", обясни той по-рано този месец.Германският министър на икономиката Алтмайер, близък сътрудник на канцлера Ангела Меркел, ще присъства на срещата.Уилям Клайн, съветник по политическите въпроси в американското посолство в Пекин, коментира пред форум по-рано този месец, че САЩ продължават да се тревожат за \"Един пояс-един път\".\"Тези опасения, например, са непрозрачни практики на финансиране, лошо управление и неспазване на международно приетите норми и стандарти.\"Андрю Дейвънпорт, главен оперативен директор във Вашингтонската консултантска компания RWR Advisory, която следи инвестициите в китайската инициатива, заяви, че Китай е станал по-противодействащ в позиционирането на инициативата след последния форум.\"Сравнително ясно е, че приказката \"Един пояс-един път\", представена от Пекин през последните няколко месеца, има за цел да се противопостави на критиките и да ги отблъсне\", обяснява Дейвънпорт.Докато броят на чуждестранните лидери участващи на срещата на върха нараства, подготовката за събитието е по-слаба в сравнение със срещата от 2017 година.Преди две години, седмиците преди деня на откриването на срещата бяха отбелязани от серия музикални и обяснителни видеоклипове, публикувани от държавните медии, за да се рекламира инициативата, докато правителството обяви датите публично около месец преди това.Тази година няма подобен медиен блиц, освен няколко документални филма и реклами, а Пекин само потвърди датите миналия петък, по-малко от седмица преди откриването. По време на срещи, посветени на \"Един пояс-един път\" преди срещата на върха, китайските власти подчертаха, че инициативата остава \"печеливша\" и е привлекателна възможност за страните, които желаят да станат партньори.В понеделник официалният представител на Китайската комисия за национално развити и реформи, Ксяо Виеминг заяви пред медиите, че китайските компании са инвестирали 90 милиарда долара в страни от инициативата и са разпределили между 200 и 300 милиарда долара заеми между 2013 и 2018 година.", "date": "2019.04.24", "title": "Китай калибрира \"Един пояс-един път\" и го пази от критики"}
{"url": "https://news.bg/economics/kfn-proveryava-evrohold-balgariya-ad-zaradi-sdelkata-s-chez.html", "text": "От Комисията за финансов надзор (КФН) започват проверки в \"Еврохолд България\" АД и в основни дружества от финансовия холдинг, съобщиха от КФН.От Комисията искат да проверят финансовото състояние и капацитет на холдинга с оглед бъдещите придобивания, включително на \"ЧЕЗ Разпределение България\" АД и \"ЧЕЗ Електро България\" АД.Електроразпределителните дружества са част от националната европейска критична инфраструктура с пряко отношение към въпросите на националната сигурност, това е законовата основа.От КФН искат да проверят придобиването на активите на ЧЕЗ Груп в България от \"Еврохолд България\" АД. По този начин от КФН спазват своето обещание за стриктен надзор по отношение на поднадзорните лица и публични дружества, както и прозрачна и навременна комуникация с обществеността.За назначените проверки са информирани прокуратурата и ДАНС, като същите ще бъдат уведомени, както за резултатите от проверките, така и своевременно, ако се констатират факти и обстоятелства навеждащи на заключения за извършени нарушения.Припомняме, след като на 22 февруари 2018 г. стана ясно, че чешката ЧЕЗ е одобрила , последва скандал, който предизвика министърът на енергетиката , защото се познава със собственика на фирмата Гинка Върбакова. Скандалът В рамките на скандала в българския политически живот по едно време беше . Това стана по време на среща на Гинка Върбакова в Министерски съвет с премиера Бойко Борисов и министрите Дончев и Горанов. След това обаче .По искане на БСП в парламента бе създадена и , която обаче завърши работа със заключението, че й е необходима още информация.От  с искане държавата да си върне контрола над ЕРП-та.", "date": "2019.04.24", "title": "КФН проверява \"Еврохолд България\" АД заради сделката с ЧЕЗ"}
{"url": "https://news.bg/society/stroitelna-firma-ostavi-stolichniya-kv-mladost-4-bez-tok.html", "text": "Фирма скъса кабел средно напрежение при извършване на изкопни дейности, съобщиха от пресцентъра на ЧЕЗ.За 1 час без електрозахранване останаха 3300 домакинства и бизнес клиенти в ж.к. Младост 4 в столицата.Повредата бе отстранена възможно най-бързо.От ЧЕЗ изготвят констативен протокол за причинената от фирмата авария и ще предявят претенции за нанесени имуществени щети.Компанията призовава за стриктно съгласуване на изкопните дейности, за да бъдат предотвратени подобни неудобства в бъдеще.", "date": "2019.04.24", "title": "Строителна фирма остави столичния кв. \"Младост 4\" без ток"}
{"url": "https://news.bg/int-politics/razuznavatelen-samolet-na-sasht-sluhti-po-granitsite-na-rusiya-v-cherno-more.html", "text": "Американски самолет за радиоелектронно разузнаване е бил засечен в акваторията на Черно море, съобщава специализираният сайт PlaneRadar.По данни на портала, в 6:20 часа тази сутрин московско време (6:20 часа българско) самолет Boeing RC-135V с бордови номер 64-14846 е излетял от военновъздушната база Суда Бей на гръцкия остров Крит.Пет минути по-късно за дозареждането му във въздуха е бил вдигнат Boeing KC-135R Stratotanker (с бордови номер 63-7999).В 7:40 часа Boeing RC-135V е пристигнал в акваторията на Черно море.В 9:15 часа той е предприел разузнавателен полет по черноморското крайбрежие на Русия.Напоследък зачестиха появите на разузнавателни самолети, включително американски, по границите на Русия.Вчера например американски разузнавателен самолет P-8A Poseidon с бордови номер 168997 на няколко пъти е обиколил черноморското крайбрежие на Крим на надморска височина от около 6 километра. Разбира се, Крим не е признат от международната общност за руски. ", "date": "2019.04.24", "title": "Разузнавателен самолет на САЩ \"слухти\" по границите на Русия в Черно море"}
{"url": "https://news.bg/world/amerikanskite-i-afganistanskite-sili-ubili-poveche-tsivilni-ot-talibanite.html", "text": "За първи път откакто ООН документира цивилните жертви в Афганистан преди десетилетие, повече цивилни са убити от афганистанското правителство и американските сили, отколкото талибаните и други екстремисти, пише \"Ню Йорк таймс\".Цивилните жертви в резултат на действия на проправителствени сили са се увеличили през първата четвърт на тази година, въпреки че като цяло има спад на общия брой на загиналите цивилни до най-ниското ниво за този период от 2013 г.ООН отбелязва в доклада си за първото тримесечие, че проправителствените сили са отговорни за 53% от загиналите цивилни. Но екстремистите са отговорни за повечето (54%) цивилни жертви като цяло, дори и след като броят на самоубийствените атентати е намалял в сравнение със същия период на 2018 г.По време на първите три месеца на тази година военните операции са нараснали, докато двете страни се опитват да окажат натиск на мирните преговори между САЩ и талибаните в Доха, Катар. В същото време има относителен спад на самоубийствените атаки, особено в столицата Кабул. Столицата е многократно нападана по време на конфликта, който е в осемнадесетата си година.581 цивилни са убити и 1192 са ранени по време на първото тримесечие, което е 23% спад в сравнение със същия период на 2018 г.Въздушните операции са третата причина за убийството на цивилни. Загинали са 145 цивилни и са ранени 83 през периода, което е 41% увеличение в сравнение с първата четвърт на 2018 г. Почти всички удари са извършени от американците.Последните данни, предоставени от американските военни, показват, че самолети на САЩ са хвърлили 790 бомби и други муниции в Афганистан през януари и февруари. През същите месеци на 2018 г. американците са хвърлили 847 бомби.В доклада за тримесечието са документирани четири самоубийствени атентата на талибаните, при които са загинали 178 цивилни. За същия период на 2018 г. са били извършени 19 самоубийствени атентата и са загинали 751 души.Талибаните, \"Ислямска държава\" и други екстремисти са убили 227 цивилни и са ранили 736 през първото тримесечие на тази година, което е спад от 36% спрямо същия период на 2018 г.ООН отбелязва, че проправителствените сили са убили 305 цивилни и са ранили 303 - 39% увеличение спрямо миналата година и 34% от всички цивилни жертви през първото тримесечие на тази година.През февруари световната организация обяви, че 2018 г. е най-кръвопролитната година за афганистанските цивилни, откакто се събира информация за жертвите от 2009 г. През посочената година почти 4000 души са загинали, включително и рекорден брой деца. През 2018 г. 63% от цивилните жертви са в резултат на действия на екстремистите и 24% на проправителствените сили.В момента САЩ имат 14 000 войници в Афганистан.", "date": "2019.04.24", "title": "Американските и афганистанските сили убили повече цивилни от талибаните"}
{"url": "https://news.bg/regions/vrachansko-selo-protestira-sreshtu-nezakonen-kuchkarnik.html", "text": "Жители на врачанското село Сиракoво негодуват срещу кучкарник, предаде bTV.Местните са на мнение, че приютът за бездомни животни е незаконен, тъй като не е регистриран в Агенцията за безопасност на храните. По тази причина настояват да бъде премахнат. Приютът е изграден от англичанката Хелън Джеймс. Хората обаче се оплакват, че той им пречи и вече са събрали 73 подписа против него.Жителите на селото не желаят кучетата да се разхождат по улиците, понеже били агресивни и замърсявали. Според кмета обаче откакто съществувал приютът, проблем с бездомните кучета нямало.Въпреки че жена, помагала на собственичката, твърди, че чужденката спасявала болни и сакати кучета и в приюта нямало породисти, местните отричат, посочвайки, че са виждали питбули и ротвайлери сред животните.Предстои да се проведе среща с община Борован, с БАБХ и със самата собственичка, за да се потърси решение на проблема.", "date": "2019.04.24", "title": "Врачанско село протестира срещу незаконен кучкарник"}
{"url": "https://news.bg/regions/puskat-otnovo-fontana-na-pl-slaveykov.html", "text": "Кметът на София Йорданка Фандъкова инспектира фонтана на площад \"Славейков\", съобщи БНТ.След 14-годишно прекъсване той отново започва да работи. Фонтанът е пълен с вода и текат тестове преди да бъде пуснат.От Столична община заявяват, че се правят проби и фонтанът най-вероятно скоро ще заработи. От там обясняват още, че той е бил напълно демонтиран от площада и след неговия ремонт ще бъде пуснат в действие обновен, като част от реконструкцията на площад \"Славейков\".Фонтанът ще заработи отново след като през 2005 г. До трагичния инцидент се стигна, след като той решил да потопи ръцете си, за да се разхлади. След това фонтанът беше затворен и дълги години стоеше покрит под купол. ", "date": "2019.04.24", "title": "Пускат отново фонтана на пл. \"Славейков\""}
{"url": "https://news.bg/regions/kola-blasna-63-godishna-velosipedistka-vav-varna.html", "text": "Кола блъсна 63-годишна велосипедистка във Варна, предаде bTV. Жената е с опасност за живота.Инцидентът е станал тази сутрин. По първоначална информация 54-годишният шофьор на автомобила е закачил велосипедистката със страничното си огледало, докато са се разминавали. Жената е паднала на платното и е получила сериозни наранявания. Към момента е настанена в болница с фрактура на черепа и контузия на мозъка.", "date": "2019.04.24", "title": "Кола блъсна 63-годишна велосипедистка във Варна"}
{"url": "https://news.bg/world/konsumatsiyata-na-alkohol-v-rusiya-spadnala-pochti-napolovina-za-osem-godini.html", "text": "Министърът на здравеопазването на Русия Вероника Скворцова представи доклад, според който консумацията на алкохол в страната е намаляла почти два пъти от 2011 г. насам, съобщават руските медии.\"Потреблението на алкохол намаля през 2018 г. до 9,3 литра на глава от населението от 18 литра през 2011 г., т. е. почти два пъти\", се посочва в доклада.Отбелязва се, че тази тенденция също така е довела и до намаляване на броя на алкохолните отравяния и други свързани с алкохола заболявания, като това е повлияло на понижаването на смъртността при мъжете в трудоспособна възраст.По-рано генералният директор на Клуба на специалистите по алкохолния пазар Максим Черниговский коментира в интервю за Nation News рейтинга на руските региони с най-високо равнище на продажби на алкохол.", "date": "2019.04.24", "title": "Консумацията на алкохол в Русия спаднала почти наполовина за осем години"}
{"url": "https://news.bg/politics/ms-odobri-dopalnitelno-33-mln-leva-za-preodolyavane-na-posleditsite-ot-bedstviya.html", "text": "На днешното правителствено заседание правителството одобри допълнителни разходи/трансфери от резерва за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия.Одобрените 33 123 981 лева са за превантивни дейности, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.Сумата се осигурява от резерва за непредвидени и неотложни разходи по Закона за държавния бюджет на Република България за 2019 г. Тя е по чл. 1, ал. 2, раздел II, т. 5.1 от Закона за държавния бюджет на Република България ", "date": "2019.04.24", "title": "МС одобри допълнително 33 млн. лева за преодоляване на последиците от бедствия"}
{"url": "https://news.bg/world/do-16-mesetsa-zatvor-za-liderite-na-prodemokratichnoto-dvizhenie-v-honkong.html", "text": "Съд в Хонконг осъди на до 16 месеца затвор осем лидери на масовите продемократични протести през 2014 г., след като през миналия месец бяха признати за виновни по обвинения в нарушаване на обществения ред, информира АП.На един от обвиняемите е отложена присъдата, тъй като ще бъде опериран.С присъдите правителството на полуавтономната китайска територия се опитва да блокира протестите. Обвиненията потенциално можеха да донесат на лидерите присъда до 7 г. затвор.Двама лидери получиха до 16 месеца затвор, един от тях е с условно две години, двама получиха по 8 месеца затвор и двама получиха условно 8 месеца, докато друг е осъден на 200 часа общественополезен труд.Не е ясно дали ще обжалват присъдите.Деветимата са лидери на кампанията \"Окупирай центъра\".", "date": "2019.04.24", "title": "До 16 месеца затвор за лидерите на продемократичното движение в Хонконг"}
{"url": "https://news.bg/world/mey-dava-kraen-srok-na-leybaristite-za-brekzit.html", "text": "Британският премиер Тереза Мей ще даде краен срок на лейбъристите в преговорите по споразумението за Брекзит, съобщиха световните информационни агенции. Целта е да не се протака повече процесът по напускане на Съюза и да не се стига до ново отлагане.Правителството бърза с придвижването на процедурата, пишат агенциите.Все още остават редица нерешени въпроси и това трябва да приключи възможно най-скоро, са коментирали от пресслужбата на кабинета.Европейската комисия на договора за оттегляне с Великобритания.Понастоящем няма никакви преговори между Брюксел и Лондон за Брекзит. Мей прие предложението на ЕС за отлагане на Брекзит 2019 година. Според нея, страната може да напусне ЕС и по-рано, ако в парламента бъде постигнато съгласие по сделката.Преди това британският парламент даде на Мей мандат да преговаря за отлагане до 30 юни.Според спекулации обаче, възможно е и отлагане до 2020 година.", "date": "2019.04.24", "title": "Мей дава краен срок на лейбъристите за Брекзит "}
{"url": "https://news.bg/entertainment/otchetoha-parvoto-marsotresenie.html", "text": "Американският космически сонда InSight откри първото си сеизмично събитие на Марс. На 6 април сензорите на сондата засякоха слаб тътен на 128-ия марсиански ден (Sol) на Марс от мисията, съобщава БиБиСи.Това е първият сеизмичен сигнал, открит на повърхността на планетарно тяло, различно от Земята и нейната Луна. Учените твърдят, че източникът на това \"марсотресение\" може да бъде или движение в пукнатина на планетата, или от метеорит.Сондата на НАСА  през ноември миналата година. Тя цели да идентифицира множество земетресения, за да помогне за изграждането на по-ясна картина на вътрешната структура на Марс.След това учените могат да сравнят това с вътрешните слоеве на скалите на Земята, за да научат нещо ново за различните начини на развитие на тези два свята.Интересно е, че учените на InSight твърдят, че характерът на тътена им напомня много за типа данни, които сензорите на Аполо са събрали на лунната повърхност.Астронавтите са инсталирали пет сеизмометъра, които измерват хиляди земетресения, докато работят на Луната между 1969 и 1977 година.Сеизмометричната система на InSight включва френски (нискочестотни) и британски (високочестотни) сензори. Известен като сеизмичен експеримент за вътрешна структура (SEIS), този инструмент е поставен на марсианската повърхност от роботизираната ръка на сондата на 20 декември.И двете части на системата наблюдават сигнала от 6 април, въпреки че не е възможно да се извлече повече информация, за да се направи по-окончателно изявление за вероятния източник или разстоянието от сондата до събитието.\"Вероятно е събитие с магнитуд от 1 до 2, може би в рамките на 100 км или повече. Има много несигурности по този въпрос, но изглежда като такова\", коментира проф. Том Пайк, който води британската мисия за сеизмометъра.На Земята много малко хора биха отчели земетресение от 1-ва до 2-ра степен.Екипът проучва три други сигнала, получени само от нискочестотните сензори - на 14 март (Sol 105), 10 април (Sol 132) и 11 април (Sol 133). Въпреки това, те са дори по-малки от събитието от ден 128, а учените от InSight все още нямат увереност да ги обявят като истински сеизмични събития.Главната мисия на сондата е в продължение на две земни години - малко повече от една марсианска година.Като се има предвид времето, необходимо за първото откритие, може да се предположи, че InSight трябва да регистрира още десетина сеизмични сигнала в началния период на експлоатация, обясни проф. Пайк.\"Когато има един, не знаем дали е късмет, но когато видим две или три, ще имаме по-добра идея. Разбира се, ако останалите три бъдат потвърдени, тогава бихме могли да засечем доста голям брой през следващите две години\", коментира ученият от Imperial College London.", "date": "2019.04.24", "title": "Отчетоха първото марсотресение"}
{"url": "https://news.bg/bulgaria/startira-stroezhat-na-zhilishten-kompleks-azimut-vav-varna.html", "text": "С празничен водосвет и литургия на 23 април бе проведена официална церемония по първата копка на  на варненския инвеститор - \"Явор\" АД.Официални гости бяха заместник-кметът на община Варна - г-н Пейчо Пейчев и кметът на район \"Младост\" - г-н Христо Христов. На събитието присъстваха всички проектанти и бизнес партньори на инвеститора, както и собствениците на жилища в комплекса.Кръстникът инж. Павлин Николов, председател на СД на \"Явор\" АД и собственик на \"Интерком Груп\" ООД, по традиция счупи бутилка шампанско в кофата на багера на изпълнителя на грубия строеж, след което официално бе направена първата копка и бе дадено началото на строителните работи. Строителството се очаква да приключи за около 16-18 месеца.Новият луксозен жилищен комплекс \"Азимут\" се намира на бул. \"Св. Св. Константин и Елена\", на 900 м от центъра на ж.к. \"Виница\" и на 1000 м от к.к. \"Св. Св. Константин и Елена\", до автобусна спирка Черноморец.Ж.К. \"Азимут\" е дело на архитект Наталия Никова и подбран екип от проектанти. Основното предимство на комплекса, освен красивата визия, качеството на изпълнението и вложените материали, е спиращата дъха морска панорама от кота терен.Класическата средиземноморска визия на сградите, с внимателно подбрани архитектурни детайли, ще подсилят чувството за лукс, комфорт и висок стандарт на бъдещите собственици.Жилищният комплекс се състои от две пететажни жилищни сгради, басейн с размери 10 на 16 метра с голяма зона за релакс и детска площадка, разположени в 5 дка богато озеленено дворно място.Сграда Юг и сграда Изток са еднотипни, с РЗП около 3000 кв.м всяка. Всеки апартамент, независимо от етажа, разполага с просторна дневна, прекрасна морска панорама и обширна тераса. Осигурени са достатъчен брой закрити паркоместа и гаражи за живущите в комплекса, както и външни паркоместа за техните гости.Към днешна дата са продадени над 60% от жилищата.За всички, които желаят да закупят жилище от утвърдения инвеститор \"Явор\" АД, могат да разгледат  в едноименния квартал във Варна, която е разположена в дворно място с площ 5250 кв. м и е с общо РЗП 17400 кв. м., от които 13100 кв. м. - надземно.Състои се от две жилищни секции, едната с два входа, съответно на осем и девет етажа, а другата секция е на седем етажа с един вход. Между тях е разположена административна сграда на шест етажа.На партера на жилищната част има четири търговски помещения, предвидени за магазини, които са продадени. В сутеренното ниво ще има над 100 закрити паркоместа и 61 бр. изби. За удобство на всички живеещи и посетители са предвидени още 55 външни паркоместа. има изчерпателна информация за избраните материали и технологиите, които ще бъдат приложени в построяването на сградата. За пореден път \"Явор\" АД ще докаже своя професионализъм и непримиримост към висотата на качеството.Строителството на сграда \"Младост\" започна в края на миналата година и се очаква да приключи за около 18 месеца. Продадени са повече от 90% от жилищата. Към момента от 122 апартамента, за продажба са останали 11, като всички са с функционално разпределение и благоприятно изложение.Скоро \"Явор\" АД стартира и нови проекти:Луксозен жилищен комплекс от затворен тип, находящ се над к.к. \"Слънчев ден\" в дъбова гора - 15 дка. Стъпката на застрояването ще бъде 4000 кв. м, с идеята да останат 11 декара дворно място и максимално да се запази дъбовата гора. Живеещите тук ще се радват на лукс и удобство сред природата.Другият проект е за луксозна четиринадесет етажна жилищна сграда с РЗП 14000 кв. м., която се намира във Варна, на бул. \"В. Левски\". В момента се работи по проектирането, като продажбите се очаква да започнат до три - четири месеца.И най-новата придобивка на \"Явор\" АД - 23 декара в район \"Младост\" с отлична локация. Намеренията са да се построят 38 000 кв. м РЗП със стъпка 4000 кв. м, така че да остане богато озеленено дворно място от 19 дка и много въздух и пространство спрямо околните сгради. За целта няма да се използва максималната възможност за застрояване. Продажбите са планирани да започнат през септември - октомври тази година.Скоро ще бъдат изнесени подробности и за тези проекти.", "date": "2019.04.24", "title": "Стартира строежът на жилищен комплекс \"Азимут\" във Варна"}
{"url": "https://news.bg/politics/kmetat-na-sandanski-nyamal-nishto-obshto-s-hotela-na-mayka-si.html", "text": "Кметът на Сандански Кирил Котев коментира пред БТВ, че майка му има хотел, но той няма нищо общо, а и всичко се е случило много преди да бъде кмет.Той обясни това във връзка с , че Котев има хотел и заедно с  прекарват минерална вода и феодализират града.Котев добави, че не е работил в хотела и не е взимал отношения, занимавал се е с друг бизнес, семеен, който храни 20 души.Хотелът, който управлява брат му, не е нито първия, нито последния с минерална вода, има поне 30 хотела с прекарана минерална вода.Бизнесът винаги работи прагматично и трите фирми се обединили, за да могат да построят един водопровод, обяснява кметът Котев.Трябва да погледнем с насмешка на обвиненията на Янев за роднински назначения в общината, защото негови роднини заемат постове, но много преди Котев да стана кмет, допълни той.По думите му, разрешението хотел да се захрани с минерална вода не се дава от общината, а водопроводът има всички строителни разрешения, направен е 2007 година и е прокаран за два хотела.Котев не открива конфликт на интереси в работата си, проверяван е и от ДАНС по анонимни сигнали. Неговите роднини не се ползват с някакви привилегии, а ако те трябва да бъдат проверени, ги проверят одитори на общината, обясни той.С Александър Манолев, кметът се познава от ученическите години, а къщите, които се коментират се намират извън рамките на парк \"Сандански\".Котев е виждал Александър Манолев да посещава къщата, за която се говори.Вчера Яне Янев коментира, че при Манолев ходи котилото на кмета Котев, което е окупирало местната общинска трапеза.Досега скандалът с апартаментите на властта струва оставките на:- ;- ;- ;- ;- ;- ;-  и на кмета на Созопол Панайот Рейзи, но той  и само напусна партията. По-късно съдът го отстрани от поста.Освен това се  Пламен Георгиев, сина на директора на Националната следствена служба (НСлС) Борислав Сарафов и на съпругата на председателя на Върховния касационен съд Лозан Панов.Социалистът  и НАП. Според публикации Зарков купил жилище в центъра на София за 1 107 евро за кв. метър.", "date": "2019.04.24", "title": "Кметът на Сандански нямал нищо общо с хотела на майка си"}
{"url": "https://news.bg/society/aezh-prizovava-za-konkurs-i-barz-izbor-na-nov-generalen-direktor-na-bnt.html", "text": "Асоциацията на европейските журналисти - България призовава Съвета за електронни медии да насрочи конкурса за избор на нов генерален директор на Българската национална телевизия в най-кратки срокове.След , която прави оставането на Константин , СЕМ трябва да избере на днешното си заседание временно изпълняващ длъжността.Телевизията се нуждае от ясна и стабилна перспектива затова настояваме СЕМ да не се бави с обявяването на новия конкурс за титуляр.Последният период е белязан от несигурност, свързана със съдебния процес срещу Каменаров. Подобна обстановка може има смразяващ ефект върху работещите в телевизията, които съвсем резонно започват да се страхуват за бъдещето си при различните сценарии, които се обсъждат. В такава ситуация е трудно БНТ да изпълнява своите задължения като обществена телевизия, обяснява АЕЖ.\"Завършилото с осъдителна присъда дело срещу генералния директор на телевизията със сигурност има и имиджов ефект върху публичния образ на медията. Всичко това се случва в момент, когато е особено важно да има професионални медии, на които обществото да знае, че може да се довери в морето от непроверена информация\".По тази причина е важно СЕМ да изпълни отговорността, която има според закона, и да направи всичко възможно за стабилизирането на телевизията. Това може да се случи с избор на нов генерален директор и нов професионален ръководен екип, като е особено важно новият директор да се ползва с необходимия авторитет сред професионалната общност и името му да стои далеч от всякакви скандали.СЕМ вече обяви намерението си да проведе конкурс за избор на генерален директор на Българското национално радио в средата на май. Създалата се ситуация предоставя възможност конкурсите за директори на двете обществени медии да се състоят почти паралелно. Това е добър повод за по-широк обществен дебат за ролята на обществените медии и АЕЖ е готова да участва в него.Важно е изборът на генерални директори да се проведе независимо от политическата конюнктура и съотношението на силите, което ще покажат изборите за членове на Европейския парламент. СЕМ неслучайно е независим орган и би трябвало да може с действията си да докаже, че тази независимост е реална.В този момент е важен и въпросът за продължителността на мандатите на генералните директори. Преди седмици депутати от ГЕРБ и ДПС внесоха законопроект за удължаването на мандатите от три на пет години. След това бързо го оттеглиха за след избора на нов генерален директор на БНР. Оказва се, че сега ще трябва да се изчака и избора на директор на БНТ, допълва АЕЖ.\"Не e без значение, че една от разпоредбите в законопроекта предвиждаше той да се прилага и за заварено положение, т.е. мандатите на настоящите директори да се удължат от три на пет години. Далеч по-логично е обаче, ако някой ще управлява дадена институция пет години, той да бъде избран на базата на концепция, която има подобен хоризонт, а не след като е изработил концепция за развитие на обществената медия за следващите три години, да получи автоматично правото да ръководи пет. Затова е добре да бъде изяснено предварително какъв ще бъде мандатът на новите директори и кандидатите да се явят на конкурс със съответната концепция. Очакваме СЕМ да има проактивна роля в този процес\", коментира АЕЖ.", "date": "2019.04.24", "title": "АЕЖ призовава за конкурс и бърз избор на нов генерален директор на БНТ"}
{"url": "https://news.bg/crime/tsatsarov-vze-na-spetsialen-nadzor-razsledvaneto-sreshtu-mestan.html", "text": "Главният прокурор Сотир Цацаров взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура Кърджали.На  за установяване на причините за катастрофа на път І-5, км. 361 от Кърджали към ГКПП-Маказа, при което е причинена смърт на 6-месечно дете.На 15 април, Местан е привлечен към наказателна отговорност за престъпление по чл.343, ал.1, б. \"в\" във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35 и чл.47 от Закона за движение по пътищата, в резултат на което по непредпазливост е причинил смъртта на малолетната Е.А.До главния прокурор са постъпили молби от пострадалите родители на починалото дете за осъществяване на постоянен надзор върху разследването.Цацаров преценява, че досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. Взети са под внимание и отправените молби за това от родителите на пострадалото дете.По делото предстои да бъдат извършени множество процесуално следствени действия и да бъде привлечен по-голям експертен и аналитичен ресурс. Това налага оказването на организационна помощ и цялостна подкрепа на наблюдаващите прокурори от ОП - Кърджали.Припомняме, Местан е обвинен за причинена  при  на разклона за село Загорско край Кърджали. Той беше задържан за 24 часа, след което беше . По-късно обаче тя беше , тъй като нямало доказателства за доходите на политика.В края на миналата седмица , след като събра необходимите доказателства за състоянието му. Към момента обаче той отново обжалва мярката пред съда.Лидерът на ДОСТ има и забрана да напуска страната.", "date": "2019.04.24", "title": "Цацаров взе на специален надзор разследването срещу Местан"}
{"url": "https://news.bg/politics/valeri-simeonov-se-kani-da-sadi-televiziya-i-avtor-na-signal-sreshtu-nego.html", "text": "Бившият вицепремиер и лидер на НФСБ Валери Симеонов се закани да съди както bTV, така и автора на сигнала до прокуратурата за имотите, закупени от неговата фирма СКАТ преди да се впусне в политиката. Това заяви самият Симеонов пред bTV като доста настойчиво се възползва от \"право на отговор по Закона за радио и телевизия\".\"Не знам дали е започнала проверка от прокуратурата - никой не ме е търсил. Сигурен съм, че ще свършат работа. Проверката е по сигнал. Лицето, което е подало сигнала ще бъде осъдено. Там се изказват лъжи\", заяви Симеонов и допълни: \"Подготвям дело срещу bTV и ще изискам суровия материал\".Съпредседателят на патриотите в парламента отрича да е в конфликт на интереси. Според неговите обяснения, бил поискал община Бургас да му продаде имот, в съсобственост с неговата фирма, на тройно завишена цена от 930 евро на квадратен метър. Според обясненията му, искал там да строи централа на своята телевизия, но 10 г. докато нямали финансови средства за строежа, той закупил два други имота и си решил проблема с централата.След 10 г. в съдружие с Мартин Дяков построили жилищна кооперация на същия този терен, който настоял община Бургас да му продаде на по-висока цена и така си върнал инвестицията в закупената земя на по-висока цена, обясни Симеонов.Като мотив още преди десетилетие да иска да закупи земя на по-висока цена Симеонов обясни, че е знаел, че когато влезе в политиката, ще бъде проверяван. \"Всичко това е направено, защото съм знаел че ще бъда подложен на клевети\", обясни той.\"Искам да свърши проверката, за да се добера до името на подалия сигнала. Ние сме собственици на общинска земя, а дворът наоколо е на общината. Закупил съм го (имота) от частни лица, а общината държи двора наоколо. Такива сделки по около 1000 на година във всяка община - за приключване на съсобственост\", обясни Симеонов.Той издаде препоръка на журналистите: \"Недейте да ровите там, където няма нищо. Закупувам терен, в който съм съсобственик. Общината извършва по 1000 такива сделки на година, продава ги на много по-ниски цени. В центъра на Бургас в същото време терен се продава на 330 евро на кв. метър. Намесил съм се не в самата оценка, а в това да бъде надута. Общината няма по-изгодна сделка, а за нас няма по-изгодна цена\", заяви Симеонов.Запитан защо е постъпил така, той отговори: \"Икономически няма логика, има политическа логика\".В своя защита Симеонов си позволи дори да покаже снимка на черква, изградена с фирмата, с която са строили жилищната сграда върху терена на телевизията.В коментар за останалите оставки в правителството по \"Апартамент гейт\", Симеонов каза: \"\". Запитан кой е \"оставкаджията\", Симеонов не поиска да каже кой е той. \"Когато говоря за конкретни фактори не говоря с недомлъвки. Кой е човекът - той е един\", каза бившият вицепремиер.На въпрос: \"Вашата оставка по такъв начин ли е била поискана\", той отговори: \"В общи линии - да. Не бях притиснат, но когато не получаваш подкрепа от своите партньори - не исках да тежа като воденичен камък\".Запитан дали си общува с премиера Бойко Борисов, Симеонов отговори: \"Не е имало коалиционен съвет - как да общувам. Нашата коалиция е за изпълнение на програмата за управление, под тази програма сме си сложили подписа. Динамиката е голяма, не остава време да си общуваме\".Относно проверката на имотите на министъра на туризма Николина Ангелкова, Симеонов каза: \"Може да се пусне госпожата в отпуск докато продължава проверката по примера на Георгиев (шефа на КПКОНПИ)\".По време на разговора Валери Симеонов се самоизтъкна като защитник на паметта за арменския геноцид пред водещия Антон Хекимян, който има арменски произход и го нарече \"арменски постановчик\". Хекимян отвърна, че може да има арменска кръв, но е \"български постановчик\".В това време Валери Симеонов измъкна от джоба си един орден и го показа. Сам заяви, че е лауреат на Ордена на честта на арменския парламент.Досега скандалът с апартаментите на властта струва оставките на:- ;- ;- ;- ;- ;- ;-  и на кмета на Созопол Панайот Рейзи, но той  и само напусна партията. По-късно съдът го отстрани от поста.Освен това се  Пламен Георгиев, сина на директора на Националната следствена служба (НСлС) Борислав Сарафов и на съпругата на председателя на Върховния касационен съд Лозан Панов.Социалистът  и НАП. Според публикации Зарков купил жилище в центъра на София за 1 107 евро за кв. метър.", "date": "2019.04.24", "title": "Валери Симеонов се кани да съди телевизия и автор на сигнал срещу него"}
{"url": "https://news.bg/politics/gotvarska-kniga-na-kanibali-bil-armenskiya-genotsid-otseche-simeonov.html", "text": "Готварска книга на канибали. С тези думи лидерът на НФСБ Валери Симеонов определи геноцида над арменския народ. В декларация от трибуната на НС той почете жертвите на това зверство от страна на турската държава. Над 1,5 милиона арменци са загинали.Милион са прокудени от домовете си. Голяма част от тях, по думите му, намират втори дом в България. Валери Симеонов поиска да се почетат жертвите на арменския геноцид.По думите му те са едни от най-модерните и добри български граждани. Бих призовал за едноминутно мълчание, изтъкна лидерът на НФСБ. Оказва се обаче, ще административния срок за това действие е пропуснат. Председателят на парламента Цвета Караянчева обясни, че всички прекланят глави пред жертвите на арменския геноцид.", "date": "2019.04.24", "title": "Готварска книга на канибали бил арменския геноцид, отсече Симеонов"}
{"url": "https://news.bg/society/gergana-pasi-se-ottegli-ot-obshtestveniya-savet-na-bnt.html", "text": "Гергана Паси се оттегля от Обществения съвет на БНТ. За това свое решение, тя обяви във Фейсбук.Тя обръща внимание, че съгласно член 9 от Правилника за дейността на Обществения съвет краят на мандата съвпада с края на мандата на Генералния директор на БНТ, по чието предложение всеки един от тях \"имаше свободата и удоволствието да е част от \"гражданската квота\" на управление на националната телевизия\".Тя иска нейното писмо до съвета да се третира като едностранно заявление за напускане на Обществения съвет, ведно с Каменаров. Надява се този орган да се е справил поне частично с ролята си и да е съдействал ефективно за издигане авторитета на БНТ като обществена телевизия.Гергана Паси използвам случая да поздрави Каменаров и целия професионален екип на БНТ за успешните проекти, \"които макар и да потъваха в общия шумов политически фон, промениха и модернизираха визията на обществената телевизия\".Вчера, Константин  като генерален директор на БНТ., Каменаров беше признат за виновен по обвинението, че е шофирал с 1.6 промила алкохол в кръвта. Софийският градски съд потвърди изцяло присъдата на Районния съд, като решението е окончателно и не подлежи на обжалване.Той бе хванат да шофира пиян късно вечерта през юни 2016 г. Тогава той беше спрян за полицейска проверка, а пробата му с дрегер отчела 1.6 промила.В края на 2017 г. Софийският районен съд му наложи условна присъда от година и три месеца затвор, 600 лева глоба, както и отнемане на шофьорската му книжка за година и половина. Той обжалва съдебния акт пред Софийския градски съд.Процесът по обжалването беше  заради ангажименти или заболявания на Каменаров или адвоката му. Последното отлагане обаче предизвика отзвук, защото стана ясно, че докато е бил болен, Каменаров всъщност е бил в командировка в Брюксел.", "date": "2019.04.24", "title": "Гергана Паси се оттегли от Обществения съвет на БНТ"}
{"url": "https://news.bg/politics/danail-kirilov-iska-da-se-prekratyavat-predsrochno-mandatite-na-trimata-golemi.html", "text": "Новият правосъден министър Данаил Кирилов иска да може предсрочно да се прекратяват мандатите на .Пред БНР Кирилов обясни: \"Логиката за \"тримата големи\" следва от естеството на техния статут. След като говорим за трима големи, след като техният ред на избор е идентичен, след като техните отговорности по принцип, по Конституция и по закон са сходни, би следвало да имаме идентичност и аналогия и в режима на дирене на тяхната отговорност. На евентуално предсрочно прекратяване\".По думите на Кирилов въпросът с \"тримата големи\" е коментиран и преди. Документите показват следното - още преди повече от година в пътната карта, която е приложение на актуализираната стратегия, е взето решение в Съвета за развитие на съдебната реформа и са вписани \"тримата големи\", а логиката тук е следната - така, както прокурор нямало как да разследва главен прокурор, така и съд няма как осъди главния или върховния съдия\", допълни правосъдният министър.\"Малко нещо останаха неизпълнени от препоръките в докладите на Европейската комисия. Едно от тези неща е въпросът с отговорността на \"тримата големи\" и осъществяване на тази отговорност в детайли\", каза Кирилов относно търсенето на дисциплинарна отговорност на \"тримата първи\" в съдебната система.Кирилов смята, че главната задача е приключване на механизма за сътрудничество и оценка и респективно неговата трансформация към общия режим, който се прилага по отношение на държавите членки в Европейския съюз.\"З (оставането на механизма за наблюдение - бел. ред.), но не бих искал да го пренасям по отношение на екипа и на ведомството\", обясни Кирилов.По думите на Кирилов реформата в съдебната система се случва. Той наследил \"една добре работеща администрация, амбициозна\" и е убеден, че са готови да изпълнят и поставените задачи - които бяха в началото при избора, и тези, които са постоянни пред Министерството на правосъдието като прилагането на актуализираната стратегия за съдебна реформа.", "date": "2019.04.24", "title": "Данаил Кирилов иска да се прекратяват предсрочно мандатите на тримата големи"}
{"url": "https://news.bg/crime/izostavenoto-na-parking-bebe-ostava-v-detska-klinika.html", "text": "Изоставеното бебе на паркинг в Пловдив ще остане в детска клиника докато не станат ясни всички мерки за неговото бъдеще. Ако не се открият родителите му, ще му бъде издаден нов акт за раждане и ще бъде вписано в регистъра за пълно осиновяване. Това заяви Надя Танева от отдел социално подпомагане.Детето е добре развито за възрастта си, добре гледано и добре облечено. То бе открито с шише мляко на паркинг до гарата в Пловдив.Има основателна причина за изоставянето - след като полицията установи причините за изоставяне, ще се предприемат последващи мерки. То може да бъде дадено на приемно семейство от близкия родствен кръг или в близка област до Пловдив.Всяка една информация, свързана с изоставеното бебе, ще бъде полезна. Търси се семейство, родителите все още са неизвестни, допълни тя.", "date": "2019.04.24", "title": "Изоставеното на паркинг бебе остава в детска клиника"}
{"url": "https://news.bg/crime/piyan-mazh-razmahval-pistolet-v-tsentara-na-razgrad.html", "text": "48-годишен мъж демонстративно размахвал пистолет в центъра на Разград, съобщи БНР, позовавайки се на Областната дирекция на МВР.Сигналът е подаден около 15 ч. на 23 април.Предприети са издирвателни действия от патрулните екипи, в резултат на които мъжът е задържан.Установено е, че пистолетът не е истински, а тип \"запалка\". Извършителят на проявата обаче бил в нетрезво състояние.Съставен му е акт за дребно хулиганство. Задържан е за 24 часа.", "date": "2019.04.24", "title": "Пиян мъж размахвал пистолет в центъра на Разград"}
{"url": "https://news.bg/disasters/nad-60-dushi-sa-zadarzhani-za-terora-v-shri-lanka-zaginalite-sa-360-dushi.html", "text": "Броят на заподозрените,  на експлозиите в Шри Ланка, надхвърли 60 души, съобщава \"Ройтерс\", позовавайки се на председателя на парламента на Шри Ланка Кару Джаясурия.Според служители на правоприлагащите органи най-малко девет атентатори-самоубийци са участвали в . Посочено е, че полицията е идентифицирала осем от тях, сред атентатори е и една жена.Според последните данни, 359 души са станали жертва на терористичните атаки. Общият брой на ранените не е определен, но е около 500 души.Един от нападателите е учил в Обединеното кралство преди да проведе курс в Австралия, коментира заместник-министърът на отбраната на страната.Посланикът на САЩ в Шри Ланка предупреди, че в страната продължават \"терористичните заговори\". \"Терористите могат да атакуват без предупреждение. Типичните места са големи събирания и публични пространства\", допълва Алейн Теплиц. Днес полицията в Шри Ланка обезвреди бомба в ресторант в град Катана, Според портала \"Нюзфърст\", бомбата е била в раница. Антитеррористичната операция продължава на мястото. По-рано министър Руван Виджевардене заяви, че полицейски служители са извършили контролиран взрив на мотоциклет в кино \"Савой\" в Коломбо, съобщава ТАСС.Премиерът на Шри Ланка призна, че властите са подценили предупрежденията от Индия за терористични атаки. Индийските тайни служби предварително предават на колегите си в Шри Ланка информация за предстоящи терористични атаки, но Шри Ланка не я използвала правилно, което е голяма грешка, коментира премиерът Ранил Викрамасинг в интервю за НДТВ.\"Индия ни даде разузнавателна информация, но грешката ни беше в това как се възползвахме от нея ... в крайна сметка не беше дадена на никого\", обяснява  премиерът. Викрамасинг отбелязва, че извършителите на нападенията са граждани на Шри Ланка, но са имали връзки с чужбина, поради което Шри Ланка потърси помощ в разследването от редица страни.\"Имаме добра система за обмен на информация с Индия, която ни дава необходимата помощ. Ние също така имаме подкрепа от САЩ и Обединеното кралство\", коментира премиерът и допълва, че следователите от Шри Ланка са в контакт със съответните служби на други държави, включително Китай и Пакистан.\"Нашият приоритет е да арестуваме терористите. Докато не направим това, никой няма да бъде в безопасност\", обяснява той.В отговор на въпрос дали, според него, има връзка между експлозиите в  в Нова Зеландия, премиерът отговори, че това е възможно. \"Но планирането на експлозиите в Шри Ланка се е случило преди Крайстчърч\", посочва той.Според премиера, властите в Шри Ланка са убедени, че туристическият сектор скоро ще се възстанови от терористичните атаки. В момента , много страни по света не препоръчват на своите граждани да посетят острова. \"Ние ще се върнем. Ние не сме първите. Египет премина през това, Бали мина през същото. Това е лошо за икономиката, но туризмът ще бъде възстановен\".", "date": "2019.04.24", "title": "Над 60 души са задържани за терора в Шри Ланка, загиналите са 360 души"}
{"url": "https://news.bg/politics/pravitelstvoto-otiva-na-myasto-za-falita-v-unss.html", "text": "Правителството ще посети утре от 11 ч. Университета за национално и световно стопанство (УНСС). Това стана ясно по време на редовното правителствено заседане на кабинета Борисов-3 в Министерския съвет.В УНСС ще присъстват и представители на Министерство на регионалното развитие и благоустройството (МРРБ), Министерство на финансите и Министерство на образованието и науката.Освен това правителството осигурява заплатите на вероизповеданията.Припомняме, че вчера в отворено писмо висшето учебно заведение сигнализира, че е  УНСС настоява държава да поеме ангажимента си и да осигури допълнителни на 10 млн. лв. за новия корпус на университета. Министерството на финансите реагира и изпрати позицията си до медиите, в която потвърждава поетия анагжимент за осигуряване на средства от държавния бюджет в размер до 7,5 млн. лв.Това обаче щяло да стане едва след усвояване на ресурса по Оперативна програма \"Региони в растеж\" и до размера на проекта съгласно основния договор.", "date": "2019.04.24", "title": "Правителството отива на място за фалита в УНСС"}
{"url": "https://news.bg/politics/finansistat-dimitar-ivanov-apartament-geyt-e-povarhnostta-na-aysberga.html", "text": "Скандалът с \"Апартамент гейт\" е голям, но аз все още си мисля, че това е повърхността на айсберга, заяви пред bTV финансистът Димитър Иванов.Според него, той е идентификацията на мизерията на българския политически елит.\"Не може 30 години страната ни да е на последно място в ЕС по жизнен стандарт, а стандартът на управляващите да се е вдигнал десетки пъти\", коментира той.Скандалът не може да е само политически, а трябва да се изрази със законодателни мерки, със спазване на законодателството в областта на борбата с престъпленията, във финансовата система, с прането на пари, каза още финансистът.Според Иванов, който се опитва да минава по тангентата само на вътрешнополитически проблеми, няма да бъде успешен в европейската кампания. \"Ние в момента какво правим - ЕС не е някаква стагнираща институция, той се променя, той се променя във всеки един мандат на днешна Европа\", обясни Иванов.Според него днешния ЕС стои пред четири огромни, фундаментални проблема, той е разкъсан и фрагментиран - Брекзит е едно начало.\"И тези четири огромни проблема са следните - първо дали и как ЕС трябва да преориентира своята икономическа политика, директно го видяхме този проблем, свързан с пакета \"Мобилност\", коментира още Димитър Иванов.Другите проблеми са свързани с това как да комбинираме своите икономически цели, с целите на своята европейска сигурност. Ние имаме икономически интереси в ЕС, обаче ни се налага да слагаме санкции на страни, които могат да задоволят тези икономически интереси, смята финансистът.Според него на трето място е проблемът как да се предпази ЕС да стане икономически пленник на американските външнополитически приоритети.\"И на четвърто място, може би най-важното - по какъв нов конституционен модел да се преориентира в своето развитие ЕС? Пълно мълчание в тази кампания от всички политически групи в България по тези основни четири фундаментални проблема\", допълни финансистът.", "date": "2019.04.24", "title": "Финансистът Димитър Иванов: \"Апартамент гейт\" е повърхността на айсберга"}
{"url": "https://news.bg/crime/zapochva-proverka-na-vsichki-kashti-za-gosti-postroeni-s-evrosredstva.html", "text": "Главният прокурор Сотир Цацаров разпореди на ГДНП извършване на проверка на всички проекти, с предмет - изграждане на жилищни сгради (къщи) за гости на територията на цялата страна.Повод за това са извършени до момента проверки на бившия зам.-министър на икономиката Александър Манолев по изнесени твърдения за злоупотреби с евросредства, както и проверката на депутата от БСП Елена Йончева за три къщи за гости на морето, финансирани със средства на ЕС.В тази връзка Цацаров възлага проверка на всички къщи за гости, построени по Програма за развитие на селските райони /ПРСР/ 2007 - 2013 г., финансирана от Европейския земеделски фонд за развитие на селските райони.На място служители на ГДНП ще извършат и проверка дали къщите за гости се ползват по предназначение.За тази цел ще се изискат заверени копия от регистри за настанените туристи за български и чужди граждани, както и информация за заплатените туристически данъци за пренощували туристи.Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваната къща за гости.Главният прокурор разпореди на ГДНП да провери и разходите, свързани с закупуването на автомобили със средства от Европейския съюз.Проверката ще се извършва от екип от прокурори. Определен е двумесечен срок за извършването им.Припомняме, вчера прокуратурата се самосезира светкавично по повод публикация повод публикация в електронния сайт ПИК със заглавие \"Сензационно разследване на ПИК: Семейството на Елена Йончева с три къщи на морето. Усвоени 400 000 лева европари.\"на 17 април Върховна касационна прокуратура . Поводът за проверка е публикацията от \"Медиапул\" - \"Частна вила с минерален басейн по евро проект? Зам. министър Манолев отрича\".Публикациите твърдят за извършени престъпления, засягащи финансовите интереси на Европейския съюз от лице, заемащо висша публична длъжност.На същия ден  Като аргумент за напускането си той посочи солидарността му към колегите му.Скандалът с имотните сделки, станал по-известен като \"Апартамент гейт\", се разрази в края на март тази година.Досега скандалът с апартаментите на властта струва оставките на:- ;- ;- ;- ;- ;- ;- ", "date": "2019.04.24", "title": "Започва проверка на всички къщи за гости, построени с евросредства"}
{"url": "https://news.bg/press/volen-vze-rusofil-vodach-na-listata-pri-simeonov-ima-rom-mestan-obzhalva-parichnata-si-garantsiya-i-zabranata-za-napuskane-na-stranata.html", "text": "Избори. \"24 часа\":Волен взе русофил водач на листата, при Симеонов има ромС разиграване на номерца регистрираха листите си в ЦИК НФСБ и \"Атака\". И двете партии заявиха един и същи час, но Валери Симеонов изпревари Волен Сидеров, което пък наложи вторият да изчака партньора си в \"Обединени патриоти\" да си тръгне, преди да се появи в комисията. Двамата демонстративно се избегнаха.Георги Димов от института по Балканистика на БАН и член на ръководството на движение \"Русофили\" ще води листата на \"Атака\" на евровота.Димов и следващите в листата - юристката Мариета Караджова и икономистът Христо Спасов, придружиха Волен Сидеров за регистрацията в ЦИК.Смела цел си е поставил Димов, когото от партията похвалиха, че знаел 6 езика. Ако влезе в Европарламента, той ще се бори за преразглеждане на договора за присъединяването ни към ЕС, за да получаваме повече средства от общността. В сравнение с френските си колеги българските земеделски производители получавали трохи. Отпадането на санкциите на ЕС срещу Русия е другата му цел. Сидеров попълни листата с политическо риалити - 50 кандидати, които никога не са били политици, мериха 3 седмици познания в ефира на тв \"Алфа\". Зрителите подредиха цялата листа. Местан. \"Сега\":Местан обжалва паричната си гаранция и забраната за напускане на странатаВ Окръжна прокуратура - Кърджали са постъпили жалби от Лютви Местан, чрез неговия защитник, против постановление на разследващ орган от Окръжен следствен отдел в Окръжна прокуратура-Кърджали от 19.04.2019 г., с което му е наложена мярка за неотклонение \"гаранция\" в пари в размер на 10 000 лева, както и срещу постановление на Окръжна прокуратура - Кърджали, с което му е наложена мярка за процесуална принуда \"забрана да напуска пределите на Република България\", съобщава държавното обвинение. Предстои жалбите да бъдат разгледани от съд.Кърджалийският съд вече отмени постановлението на прокуратурата, с което беше отнета книжката на Лютви Местан след катастрофата, при която загина 6-месечно бебе, разказва в същото време Нова тв. Решението на съда е окончателно и не подлежи на протест или обжалване. Така сега лидерът на ДОСТ ще може отново да управлява моторно превозно средство. Срещу Лютви Местан е повдигнато обвинение за причиняване на смърт на пътя по непредпазливост. Апартаментгейт. \"Монитор\":Прокуратура погна Елена Йончева и за къща за гостиВърховна касационна прокуратура възложи на Главна дирекция \"Национална полиция\" извършване на проверка по публикации в медиите за ползвани не по предназначение къщи за гости, финансирани със средства на ЕС от семейството на депутата и водач на листата на БСП Елена Йончева, съобщиха от обвинението.Според разследване на сайта ПИК семейството на Йончева е изградило три къщи за гости в село Велика, община Царевопо европейска програма, но ги използва като частни. Общата стойност на финансирането от Европа било над 376 000 лв.Ще бъде извършена документална проверка на проекта, като на място служители на ГДНП ще извършат и проверка дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за заплатените туристически данъци за пренощували туристи. Цени. \"Сега\":Иван Иванов: Топлоенергията няма да поскъпне двойноПредседателят на енергийния регулатор Иван Иванов заяви, че от юли топлоенергията няма да поскъпне двойно, както поискаха някои от топлофикациите.\"Има сериозна динамика в международните цени на суровия петрол. Квотите не влияят пряко върху тези цени, те влияят в значително по ниска степен, отколкото при термичните централи, но безспорно квотите, които трябва да платят всички топлофикационни дружества, повишават техните разходи и ние тепърва ще видим как те ще бъдат отчетени. Нито 108, нито 88 процента ще има скок\", заяви той, цитиран от БНР.Иванов коментира и евентуалната продажба на активите на ЧЕЗ в България. \"Ако \"Еврохолд\" и ЧЕЗ стигнат до сделка за продажбата на българските активи на чешката компания, енергийният регулатор ще трябва да се произнесе, но все още няма критерии, по които това да стане\", каза още Иван Иванов.Десетки граждани се събраха отново пред сградата на регулатора, за да протестират срещу увеличаването на цените на енергоносителите у нас.", "date": "2019.04.24", "title": "Волен взе русофил водач на листата, при Симеонов има ром; Местан обжалва паричната си гаранция и забраната за напускане на страната"}
{"url": "https://news.bg/society/dnes-e-velika-sryada-2.html", "text": "Днес е Велика Сряда, трети ден от Страстната седмица, последна от живота на Иисус Христос.На този ден Юда отишъл при юдейските първенци и уговорил да предаде Христос за тридесет сребърника.Днес, на Велика сряда, си припомняме и за една жена, разкаяла се блудница, която изляла драгоценен елей върху Господа в дома на Симона прокажени. Случката е описана в Матей 26:6-13 от Библията. С мирото тя Го помазала като за погребение, приживе оплаквала, омивайки нозете Му със сълзите Си и откривайки ги с великолепните си коси. За нея Той каза, че много се прощава на този, който умее много да обича.Това не се одобрило и някои от апостолите възроптали под предлог, че по-добре би било мирото да се продаде и парите да се раздадат на бедните. А Христос казал да не я смущават, защото за това й усърдие ще се разгласи по цял свят.\"Защото сиромасите всякога имате при себе си и, кога поискате, можете да им сторите добро; а Мене не всякога имате.\" /Марк 14:3-9/Голяма е разликата между спасената грешница и погиналия Юда, избран преди това за апостол. Тя отдала цялото си богатство за Христа и целувала нозете Му, а той продал за пари Учителя си с целувка. Можем да кажем, че общата тема на първите три дни на Страстната седмица е краят на света и съдът Христов.На този ден в храмовете се служи Преждеосвещена Литургия. Вечерта богослужението е Малко повечерие.Обичаят повелява да се бере здравец предимно от децата и на Разпети петък да се раздава за здраве. Не се работи никаква домакинска работа, защото се вярва, че умението ще се отнеме.", "date": "2019.04.24", "title": "Днес е Велика Сряда"}
{"url": "https://news.bg/weather/promenliva-oblachnost-pochti-bez-valezhi.html", "text": "Днес ни очаква променлива облачност. Денят ще премине почти без валежи. Това съобщиха от НИМХ.Ще духа слаб източен вятър.Максималните температури ще са между 18 и 23 градуса.Атмосферното налягане ще бъде по-високо от средното за месеца.През следващите дни не се очакват съществени промени. ", "date": "2019.04.24", "title": "Променлива облачност, почти без валежи "}
{"url": "https://news.bg/world/sisi-upravlyava-egipet-do-2030-godina.html", "text": "Египетският президент Абдел Фатах ал Сиси ще управлява страната до 2030 година и ще избере един или повече вицепрезиденти, съобщиха световните информационни агенции.Това показват резултатите от провелия се миналата седмица референдум. 90% от гласувалите са поискали удължаването на мандата му.Избирателната активност е 44,33 процента. Не са били получени сигнали за големи нередности по време на 3-дневния референдум.  промените въпреки оплаквания на критици, че са \"противоконституционни\" и имат за цел да \"укрепят авторитаризма\".Поправките предвиждат удължаване на президентския мандат от четири на шест години, но се поддържа ограничението от два мандата. Според промените настоящият мандат на Сиси ще бъде удължен до 2024 г. от 2022 г. Той ще може да се кандидатира за още един 6-годишен мандат.Конституционните промени също включват повече влияние на военните в политическия живот, което гарантира по-широк контрол на Сиси над правосъдието и разширяване на юрисдикцията на военните съдилища над цивилните.", "date": "2019.04.24", "title": "Сиси управлява Египет до 2030 година "}
{"url": "https://news.bg/world/18-zaginali-i-stotitsi-raneni-pri-navodneniya-v-uganda.html", "text": "Най-малко 18 души са загинали след силни дъждове през нощта в два района в Източна Уганда, съобщиха властите във вторник, предаде \"Синхуа\".От полицията в регион Бусога са потвъдили и уточнили от кои окръзи са жертвите.След силните дъждове в понеделник вечер районът е бил наводнен. Повечето от жертвите са били блъскани в стените на сгради, докато други, сред които и деца, са загинали от задушаване, са съобщили от полицията.Около 100 други са били приети в различни болници в региона.Полицията съобщи, че засегнатите райони са разположени близо до езерото Киога.Екип е бил изпратен в района, за да разпредели помощите за оцелелите.", "date": "2019.04.24", "title": "18 загинали и стотици ранени при наводнения в Уганда "}
{"url": "https://news.bg/world/baydan-obyavyava-kandidaturata-si-v-chetvartak.html", "text": "Очаква се в четвъртък бившият американски вицепрезидент Джо Байдън да обяви кандидатурата си за президент.По-рано стана ясно, че той е страната на изборите през 2020 година.Очакваше се в сряда официално да обяви намеренията си.Агенциите припомнят, че той ще трябва да се бори за номинация сред поне 20 разнообразни кандидати, сред които жени, цветнокожи, гей активисти и други.Подчертава се, че Байдън е най-опитният политик сред конкурентите си и ще се акцентира върху това.Последните социологически проучвания показват, че той е фаворитът на Демократическата партия. Байдън води с 8% на сенатор Бърни Сандърс. Той е подкрепян от около 30% от демократите, а Сандърс - 22%.76-годишният за трети път ще се бори за номинацията на демократите за държавен глава.Ако спечели изборите, Байдън ще е най-възрастният президент в историята на САЩ, тъй като той ще е навършил 78 г. при встъпването си в длъжност.Джо Байдън участва в битката в Демократическата партия за президент през 1988 и 2008 г., но и в двата случая се оттегли рано от кампанията.", "date": "2019.04.24", "title": "Байдън обявява кандидатурата си в четвъртък "}
{"url": "https://news.bg/regions/prodavachka-progoni-obirdzhiya-ot-magazin-v-haskovo.html", "text": "Полицията разследва опит за грабеж в Хасково. Около 12.15 часа вчера на тел. 112 е бил подаден сигнал от 46-годишна продавачка в търговски обект на булевард \"България\" в града.Изплашената жена обяснила, че маскиран мъж я заплашил с пистолет през страничната входна врата и извикал \"обир\". Продавачката запазила самообладание, избутала с ръце обирджията и затворила вратата. Тогава мъжът избягал в неизвестна посока.По данни на жената непознатият бил висок около 150 см, слаб, облечен в черни дрехи.Работата по случая продължава. Образувано е досъдебно производство.", "date": "2019.04.24", "title": "Продавачка прогони обирджия от магазин в Хасково"}
{"url": "https://news.bg/int-politics/kim-chen-un-pristigna-v-rusiya-za-sreshta-s-putin.html", "text": "Лидерът на Северна Корея Ким Чен-ун пристигна в руския далечен изток за среща с Владимир Путин. Държавните медии твърдят, че Ким пътува в частния си влак. Това ще бъдат първите му разговори с руския президент, съобщава БиБиСи.Кремъл твърди, че ще се срещнат близо до Тихоокеанския град Владивосток в четвъртък и ще говорят за \"ядрения проблем\" на Корейския полуостров. Ким търси подкрепа, след като разговорите с американския президент Доналд Тръмп се провалиха, коментират анализатори.Държавните медии в Северна Корея все още не са потвърдили времето или място за срещата. Но руските и севернокорейските национални знамена вече се намират във Владивосток, където се очаква срещата.Руски войници са видени да маршируват пред гарата във Владивосток.\"Пристигнах в Русия с топлите чувства на нашия народ. Надявам се, че това посещение ще бъде успешно и полезно. Надявам се, че по време на разговорите с уважавания президент Путин ще мога конкретно да обсъдя въпросите за разрешаване на ситуацията на Корейския полуостров и за развитие на нашите двустранни отношения\", коментира Ким, цитиран от ТАСС.Според съобщенията лидерът на Северна Корея е влязъл в Русия в сряда и слиза от личния си влак в граничния град Хасан. Той е посрещнат от рускини в традиционни носии като част от символична церемония по посрещане.Това посещение се възприема широко като възможност за Северна Корея да покаже, че има мощни съюзници след разпадането на ядрените преговори със САЩ по-рано тази година, обяснява Лаура Бикър от БиБиСи.КНДР обвини американския държавен секретар Майк Помпео за колапса на срещата на върха в Ханой през февруари. По-рано този месец Северна Корея поиска Помпео да бъде отстранен от ядрените преговори, обвинявайки го в \"говорене на глупости\" и с молба някой \"по-внимателен\" да го замени.Срещата на върха също е възможност за Пхенян да покаже, че икономическото й бъдеще не зависи само от САЩ. Ким може да се опита да се договори с Москва за облекчение на санкциите.Анализатори смятат, че тази среща е шанс и за Русия да покаже, че е важен играч на Корейския полуостров.Президентът Путин е готов да се срещне с лидера на Северна Корея от доста време. На фона на двете срещи на върха \"Тръмп-Ким\" Кремъл е донякъде встрани.Русия, подобно на САЩ и Китай, се чувства неудобно от това, че Северна Корея е ядрена държава.Висши служители коментират, че Кремъл се надява на намаляване на напрежението на полуострова. Помощникът във външната политика на Путин, Юрий Ушаков обяснява, че ситуацията там се \"стабилизира до известна степен\" през последните месеци.\"Русия възнамерява да помогне по всякакъв начин да затвърди тази положителна тенденция\", допълва той.И преди Русия е участвала в преговори за прекратяване на ядрената програма на Северна Корея. Бившият лидер на Северна Корея Ким Чен-ир се срещна с руския президент Дмитрий Медведев през 2011 г.Говорител на южнокорейското външно министерство заяви, че Русия \"споделя нашите гледни точки\" относно ядреното разоръжаване и мира на полуострова. Ядрената активност изглежда продължава в Северна Корея, а страната заяви, че е изпробвала \", смятано за ракета с малък обсег.Американският ядрен представител Стивън Биегун посети Москва миналата седмица за разговори със своя колега Игор Моргулов. \"Съединените щати и международната общност се ангажират с една и съща цел - окончателното, напълно потвърдено ядрено разоръжаване на Северна Корея\", обяснява официалният представител, попитам за срещата Ким-Путин.Лимузината на Ким Чен-ун напусна гарата на Владивосток, където севернокорейският лидер слезе от бронирания влак и тръгна към остров \"Руски\", където в четвъртък ще се състои срещата с руския президент. По време на преминаването на кортежа пътищата в центъра на Владивосток бяха блокирани, съобщава ТАСС.", "date": "2019.04.24", "title": "Ким Чен-ун пристигна в  Русия за среща с Путин"}
{"url": "https://news.bg/crime/proveryavat-nezakonni-postroyki-v-stolichniya-kv-orlandovtsi.html", "text": "Установяват кои постройки са законни и кои - не на три улици в столичния кв. \"Орландовци\". Разпореждането е на вицепремиера по сигурността Красимир Каракачанов. Постройките са по протежение на улиците \"Дан Колов\", \"Лавандула\" и ул.\"Сините камъни\", съобщиха от ВМРО.От партията обясняват, че живеещи в квартала се оплакали на вицепремиера. Гражданите са представили и подписка от 517 души, в която се посочва, че на територията се формира незаконно поселище, а кварталът се превръщал в гето.Жители на района се оплаквали от влошаване на качеството на живот и от зачестилите престъпления - посегателства над личността, грабежи, домови кражби, разпространение на наркотици и хулигански прояви. В оплакването се посочва също така, че от години в незаконните постройки се населват приходящи лица без да имат основание да обитават въпросните терени и сгради.Вицепремиерът Каракачанов е изпратил подписката до кмета на Столична община с настояване да се извърши незабавна проверка, да се установи броят и видът на незаконните постройки и да се започне премахването им.От \"Общински строителен контрол\" са направили проверка и поискали да се установят и премахнат незаконните постройки във формиралото се гето.Отделна проверка е разпоредена от Красимир Каракачанов на заместник-председателя на ПК \"Обществен ред и сигурност\" в СОС Карлос Контрера.От партията твърдят, че Контрера е установил, че в годините има значителен брой оплаквания и проблеми в района на улиците \"Дан Колов\", \"Лавандула\" и \"Сините камъни\" в кв. \"Орландовци\". Той е сигнализирал шефа на СДВР с искане да се усилят патрулите по линия на патрулно-постовата дейност и да се започне специализирана полицейска операция по линия на противодействие на разпространението на наркотици.В писмото се настоява също МВР да даде уверения, че ще бъде взето отношение и ще се предприемат мерки за противодействие на криминалната активност, произтичаща от гетото.", "date": "2019.04.24", "title": "Проверяват незаконни постройки в столичния кв. \"Орландовци\""}
{"url": "https://news.bg/regions/shivachki-chakat-nad-godina-za-zaplati-ot-falirala-avstriyska-firma.html", "text": "Шивачки от фалирала фирма чакат заплати от месеци, предаде Нова телевизия. Ощетените служители на обявената в несъстоятелност австрийска фирма \"Тренд Фешън\" в Кричим са над 250 - от година те се борят да получат заработените си възнаграждения.Тази сутрин над 40 шивачки окупираха централния офис на фирмата, в която обаче нямаше никого.Една от протестиращите пред сградата обясни, че не са получавали три заплати, по около 1500 лева. Служителките обаче вече започвали да губят надежда, че ще си получат парите. Те посочиха, че няма представители на фирмата, с които може да се срещнат и да разговарят - информация получавали само от сайта на Агенцията по вписванията.Няколко месеца след като останали без работа, някои от ощетените бивши служителки се регистрирали в Бюрото по труда, за да получават обезщетение за безработица. Скоро обаче срокът за получаването му изтича и те трябва да си потърсят нова работа, без да са получили заплатите от шивашката фирма.Човекът, който е извършвал транспорта на фирмата, също е ощетен - той трябва да получи 10 000 лева.Институциите вече са информирани за проблема. От НОИ увериха, че скоро шивачките ще си получат заработените заплати.", "date": "2019.04.24", "title": "Шивачки чакат над година за заплати от фалирала австрийска фирма"}
{"url": "https://news.bg/crime/dadoha-na-sad-54-godishen-ubil-umishleno-mayka-si.html", "text": "Окръжната прокуратура в Добрич предаде на съд 54-годишен мъж, причинил смъртта на майка си умишлено, съобщи Нова телевизия.От Апелативната прокуратура във Варна съобщават, че обвиняемият ще отговаря и за неизпълнение на заповед за защита от домашно насилие над 72-годишната жена.На Иван Т., който злоупотребявал с алкохол, е било забранено да приближава жилището на майка си, както и местата за социални контакти и отдих на по-малко от двайсет метра.В деня на престъплението на 17 септември миналата година обвиняемият отишъл до къщата на майка си, започнал да се кара с нея, заканил се да я убие и й нанесъл множество удари. Жената паднала на земята, а съсед, който чул разправията, се опитал да я свести, но синът го прогонил.Жената била с тежка черепно-мозъчна травма, следствие, на което е починала в клиниката по неврохирургия във Варна.Ако бъде признат за виновен, синът може да получи от 2 до 8 години затвор за насилието, довело до смъртта на възрастната жена, допълват от Апелативната прокуратура.", "date": "2019.04.24", "title": "Дадоха на съд 54-годишен, убил умишлено майка си"}
{"url": "https://news.bg/politics/gazovite-orazhiya-veche-samo-sas-sertifikat.html", "text": "Запазват се възможностите хората да притежават газови оръжия, но всички газови оръжия ще са със сертификат, който гарантира, че те не могат да бъдат преработвани за бойно оръжие. Това обяви с кулоарите на парламента Маноил Манев от ГЕРБ във връзка с разглеждане в зала на Закона за оръжията и боеприпасите.Той успокои ловците, че няма да им се изземват ловните автомати.\"Всички оръжия запазват режима си, който притежават към момента\", обясни депутатът.Отпада санкцията при три административни нарушения да се отнемат разрешителните. Премахва се и социалистическата забрана, който е спал в отрезвително, да няма право да притежава оръжия.Колекционерите ще могат да участват със своите оръжия във възстановки. Ще им се осигурява и барут. Целта е да се запази родната традиция.", "date": "2019.04.24", "title": "Газовите оръжия вече само със сертификат"}
{"url": "https://news.bg/politics/odobriha-dopalnitelni-blizo-3-mln-lv-za-novata-agentsiya-za-patna-bezopasnost.html", "text": "Правителството одобри допълнителни разходи по бюджета на Министерския съвет за 2019 г. в размер на 2 935 000 лв. за дейността на създадената през февруари Държавна агенция \"Безопасност на движението по пътищата\".Средствата ще се използват за осъществяване на функциите на агенцията за ръководство, координиране и контрол на политиката за повишаване на безопасността на движението по пътищата, както и за създаване на административен капацитет.Необходимият ресурс ще бъде осигурен за сметка на бюджетите на Министерството на регионалното развитие и благоустройството и Министерството на транспорта, информационните технологии и съобщенията, както и чрез преструктуриране на разходите по централния бюджет за 2019 г.", "date": "2019.04.24", "title": "Одобриха допълнителни близо 3 млн. лв за новата агенция за пътна безопасност"}
{"url": "https://news.bg/politics/ms-prie-gergyovdenskite-povisheniya-za-2019-g.html", "text": "Преди Гергьовденския парад на днешното заседание на Министерския съвет бяха приети няколко размествания в армията.Министрите от кабинета \"Борисов-3\" предлагат началникът на ВМА бригаден генерал Венцислав Мутафчийски да бъде удостоен с висше офицерско звание \"генерал-майор\", съобщиха от Министерския съвет. Предстои президентът Румен Радев да издаде указ, с който от 6 май ген. Мутафчийски да приеме чин \"генерал-майор\".С друго решение от кабинета \"Борисов - 3\" предлагат на президента да издаде указ, с който да освободи вицеадмирал Георги Фиданов от длъжността \"Военен представител на началника на отбраната във Военния комитет на НАТО и във Военния комитет на Европейския съюз\". Вицеадмирал Фиданов да бъде освободен и от военна служба, считано oт 23 юни 2019 г., поради навършване на пределната възраст за притежаваното военно звание.Министерският съвет предлага контраадмирал Митко Петев да бъде назначен на длъжността \"Военен представител на началника на отбраната във Военния комитет на НАТО и във Военния комитет на Европейския съюз\" и да бъде удостоен с висше офицерско звание \"вицеадмирал\", считано от 23 юни 2019 година.Друго предложение на Министерския съвет е контраадмирал Кирил Михайлов да бъде освободен от длъжността \"Национален военен представител в Националното военно представителство в Съюзното командване по операциите в Монс, Белгия\". Предлагат контраадмирал Михайлов да бъде назначен на длъжността \"Командир на Военноморските сили\", считано от 23 юни 2019 година.На Президента на Република България се предлага също да издаде указ, с който да освободи бригаден генерал Пламен Йорданов от длъжността \"Командир на 61-ва механизирана бригада\", считано от 01.06.2019 година. Причината е неговото назначаване на длъжност в многонационалната дивизия \"Югоизток\" в Букурещ, Румъния.", "date": "2019.04.24", "title": "МС прие Гергьовденските повишения за 2019 г."}
{"url": "https://news.bg/politics/pravitelstvoto-otpuska-blizo-2-8-mln-leva-za-veroizpovedaniyata.html", "text": "Допълнителни 20 770 000 лв. одобри правителството като част от държавната субсидия за 2019 г. за вероизповеданията в страната. От тях 15 000 000 лв. са за източноправославното вероизповедание, което е остатък от държавната субсидия за 2019 г., а 5 770 000 лв. са за мюсюлманското вероизповедание.През миналата и настоящата година бяха приети изменения и допълнения на Закона за вероизповеданията, с които се въведе нов ред на финансиране от държавата на регистрираните вероизповедания в страната. Бяха определени критерии, според които всяка година трябва да се одобрява разпределението на държавната субсидия за регистрираните вероизповедания.Припомняме, на 7 март депутатите решиха Решението обаче предизвика сериозно обществено неодобрение, както и бурна реакция от страна на опозиционни партии, но и от страна на патриотите от т.нар. малка коалиция. Основно  и за това, че са , тъй като основна част от задълженията към държавата, които биха били опростени, са на Главното мюфтийство.В крайна сметка седмица по-късно стана ясно, че  Вместо това то беше Промените бяха  парламента на 21 март.", "date": "2019.04.24", "title": "Правителството отпуска близо 2.8 млн. лева за вероизповеданията"}
{"url": "https://news.bg/health/7-ot-detsata-bez-parva-vaksininatsiya-sreshtu-morbili-13-bez-vtorata.html", "text": "Към настоящия момент 497 са случаите на морбили в страната. Постепенно случаите на заболели от морбили затихват в област Благоевград, но стават повече в София и София-област. Няма все още отчетливи огнища в други райони.Данните представи главният държавен здравен инспектор Ангел Кунчев на пресконференция, посветена на Европейската имунизационна седмица 2019 г.Кунчев е категоричен, че ваксините срещу морбили работят и няма научен и проверен факт, който да доказва обратното. Той е сигурен, че хората, които не са имунизирани срещу морбили, ще се разболеят.\"Ваксинацията не е отговорност спрямо собственото ни дете, а предпазва една голяма част от другите деца, които по една или друга причина не могат да бъдат защитени, а защитените са гаранция за тяхното здраве\", подчерта Кунчев.Здравният инспектор отчете още, че 7% от децата не са получили първата ваксинация за морбили на 13 месеца, а 13% не са получили втората ваксинацията на 12-годишна възраст. По-трудно инспекторите откриват хората от ромското население и антиваксиналните настроени родители. При ромското население здравните специалисти се сблъскват със затруднение по намирането им, а на другите е нужно да се обяснява ползата от ваксините.Ангел Кунчев иска да се ограничат възможностите на антиваксърите за влияние им върху хората. Той негодува, че хората вярват на информация за починали вследствие на поставяне на ваксини и настоя, ако има такива, информация за това да бъде дадена на Изпълнителната агенция по лекарствата (ИАЛ). \"Хвърлят се едни големи приказки по медиите и объркваме хората - това е истината\", заяви Кунчев.Той коментира и появилата се информация в медиите, че руското правителство решило да промени Наказателния кодекс и да включи разпространяването на неверни факти по отношение на ваксините като престъпление. За него това е крайно, не го иска и не го препоръчва.По думите на здравния инспектор държавата всяка година отделя 40 милиона лева за ваксини и за изпълнение на имунизационния календар. Ваксините са най-добрите за българските деца и това, което се прави в България, се прави навсякъде по света, увери медикът.На брифинга в Министерството на здравеопазването от Световната здравна организация настояха за повече информираност за ползите от ваксините.В днешно време всяко едно дете, независимо къде е родено и независимо от неговия икономически и социален статус, може да се възползва от ваксините. Ние осъзнаваме каква отговорност носим, за да гарантираме ваксините на всички деца, заяви представителят на Европейския офис на СЗО д-р Сидхарта Санкар Датта.По думите му имунизацията играе важна роля за общественото здраве и всеки има социална и индивидуална отговорност да постигне имунизационното покритие.СЗО отбелязва повишено ваксинално покритие с 2% за 2017 г. спрямо предходната година.Д-р Сидхарта Санкар Датта призова медиите и политиците, че трябва да се информира обществото повече за безопасността и ефективността на ваксините.Световната здравна организация осигурява техническа помощ и съдействие за справяне с всеки един епидемиологичен взрив като бързо откриване на източника, идентифициране на източника и предприемането на адекватни мерки за лекуване.", "date": "2019.04.24", "title": "7% от децата без първа ваксининация срещу морбили, 13% - без втората"}
{"url": "https://news.bg/education/po-visoki-taksi-v-13-universiteta-za-akademichnata-2019-2020-g.html", "text": "Министерският съвет утвърди таксите за кандидатстване и за обучение на студенти и докторанти за новата академична 2019/2020 година.В сравнение с предходната учебна година 17% намаление на таксите за студенти има при Висшето строително училище \"Л. Каравелов\" - София. То е при професионално направление \"Архитектура, строителство и геодезия\", задочна форма, и от 540 лева за настоящата учебна година става 450 лева.При 13 държавни висши училища размерът на таксите за обучение на студенти се увеличава между 5% и 63%, или от 30 до 270 лева спрямо размера на таксите за миналата учебна година. Това са Техническият университет - Габрово, Техническият университет - Варна, Националната художествена академия, Икономическият университет - Варна, АМТИИ \"Проф. Асен Диамандиев\", УНИБИТ, НАТФИЗ, и др. Най-голямото увеличение от 63% е на ТУ-Габрово и се отнася за студентите задочна форма на обучение в техническите науки.При 19 държавни висши училища няма промяна в размера на таксите за обучение на студенти.При таксите за обучение на докторанти при 5 държавни висши училища увеличението е средно с 20% (от 50 до 150 лева). Това са ХТМУ, МУ - Варна, НАТФИЗ, ВТУ \"Тодор Каблешков\" - София, и УНИБИТ. При 28 висши училища и Българската академия на науките няма промяна в размера на таксите за обучение спрямо тези от учебната 2018/2019 г.Индикативният размер на таксата за кандидатстване е в размер на 50 лева при средна такса за обучение в държавните висши училища в размер на 800 лева за учебната 2019/2020 година. В държавните висши военни училища таксата за кандидатстване е в размер на 30 лева при средна такса за обучение в размер на 750 лева.30 лева е размерът на таксата за кандидатстване в БАН и научните организации при средна такса за обучение на докторанти от 460 лева за учебната 2019/2020 година.Предложените такси за учебната 2019/2020 година ще обхванат над 160 000 брой учащи, от които 155 000 студенти и 5000 докторанти в редовна и задочна форма на обучение в държавните висши училища.", "date": "2019.04.24", "title": "По-високи такси в 13 университета за академичната 2019/2020 г."}
{"url": "https://news.bg/world/yaponiya-se-izvini-na-prinuditelno-steriliziranite.html", "text": "Хиляди японци, принудително стерилизирани според сега недействащите закони за евгениката, ще бъдат компенсирани от правителството, след като днес японските депутати прокараха историческо законодателство, информира АФП.След единодушното гласуване премиерът на Япония Шиндзо Абе обяви, че \"искрено съжалява\" и отбеляза, че правителството \"от все сърце се извинява\".16 500 умствено изостанали японци са били стерилизирани без тяхното съгласие според закон, останал в сила до 1996 г., показват данни на здравното министерство.Всяка от жертвите ще получи компенсация от 3,2 милиона йени (29 000 долара) в съответствие с прокараните днес законодателни мерки.Казусът се превърна в основна тема в медиите през миналата година, след като японка на около 60-годишна възраст съди правителството заради операция за стерилизация през 1972 г. след диагностицирането й с умствени проблеми.До момента около 20 жертви са внесли съдебен иск. Те искат компенсация до 38 милиона йени.Първата присъда по казуса ще бъде обявена на 28 май.Германия и Швеция имаха подобни закони за евгениката. Двете държави поднесоха извинения и изплатиха компенсации на жертвите.", "date": "2019.04.24", "title": "Япония се извини на принудително стерилизираните"}
{"url": "https://news.bg/society/otpuskat-dopalnitelno-1-3-mln-lv-za-prebroyavaneto-prez-2021-g.html", "text": "Правителството одобри допълнителни разходи в размер на 1 366 000 лв. по бюджета на Националния статистически институт за 2019 г. във връзка с подготовката на преброяването на населението през 2021 г.Със средствата ще бъде изградена информационна система \"Преброяване 2021\", а също ще бъдат разработени програма, методология и инструментариум за провеждане на преброяването.Ще бъдат изготвени извадковите изследвания, преброителни и анкетни карти, инструкции, технически задания за информационно и комуникационното осигуряване на преброяването, както и комуникационен план.Най-мащабното статистическо изследване се провежда на всеки десет години като предоставя данни за броя и структурата на населението по пол, възраст, образование, икономическа активност, професия и други признаци.Преброяването ще осигури информация за броя и основните характеристики на сградния и жилищния фонд в страната, както и за жилищните условия на населението.", "date": "2019.04.24", "title": "Отпускат допълнително 1,3 млн. лв за преброяването през 2021 г."}
{"url": "https://news.bg/crime/gdbop-razbi-grupa-sofiyski-svodnitsi.html", "text": "Деветима души са привлечени към наказателна отговорност за участие в организирана престъпна група за сексуална експлоатация, действала на територията на София.Те са били задържани при спецоперация в различни райони на столицата след 8-месечно наблюдение, като ръководителят на групата е бил задържан на столична улица в луксозен джип \"Мерцедес\".По време на операцията са били иззети близо 100 000 лева, както и телефони, симкарти, флашпамети, компютри и тефтери.От събраните до момента доказателства става ясно, че групата е действала от март 2018 г. Освен ръководителят, важна роля в престъпната структура имали двама от обвинените. Те организирали цялата дейност по предлагане и предоставяне на сексуални услуги - приемали поръчки и изпращали жени на адреси, като осигурявали транспорта им.Някои от участниците набирали жени или ги склонявали към проституция, а двама били ангажирани с доставянето на проституиращите на адреси, като играели ролята и на тяхна охрана.На четирима от групата са повдигнати обвинения и за държане на наркотици, като все още се разследва на кого и с каква цел са предлагани.На 20 април тази година Специализираната прокуратура е поискала съдът да задържи под стража участниците в групата. Специализираният наказателен съд обаче не е видял опасност те да се укрият или да извършат ново престъпление.На осем от участниците са били определени парични гаранции в размер от 5 000 до 15 000 лева, а на един - подписка.Специализираната прокуратура протестира решението пред Апелативния специализиран наказателен съд в частта. Обвинението иска те да бъдат задържани под стража.", "date": "2019.04.24", "title": "ГДБОП разби група софийски сводници"}
{"url": "https://news.bg/society/izbraha-otnovo-sofiya-vladimirova-za-shef-na-sem.html", "text": "Съветът за електронни медии избра единодушно София Владимирова за председател на СЕМ. Това съобщиха от медийния регулатор. Тя е избрана за поста за трети пореден път. Мандатът влиза в сила от 9 май тази година. Припомняме, . Преди нея СЕМ оглавяваше Мария Стоянова, която бе избрана след подалия оставка Георги Лозанов.През 2018 г. тяза длъжността с 4 гласа \"за\" и 1 \"въздържал се\". ", "date": "2019.04.24", "title": "Избраха отново София Владимирова за шеф на СЕМ "}
{"url": "https://news.bg/regions/blizo-sedmitsa-se-boryat-s-pozhar-na-smetishte-kray-dupnitsa.html", "text": "Пети ден гори сметището край дупнишкото село Джерман, предаде БНТ.Силният дим обгазява жителите на най-близкия квартал \"Бистрица\", както и селата в района.Заради натрупаните газове под отпадъците сметището се самозапалва периодично. От общината обясниха, че това може да се предотврати само след като бъде извършена рекултивация на бунището.Общо 15 огнища са възникнали за едва няколко дни, като въпреки работата на противопожарните екипи, сметището продължава да гори и обвива града в гъст и тежък дим.Зам.-кметът на Дупница Крум Милев посочва, че всяка година сметището се запалва поне по веднъж. Въпреки че то е закрито и не функционира от над година, от общината са организирали всеки ден да се изсипват тонове пръст. Те посочват, че не са установени отклонения в качеството на въздуха, но живеещите в най-близкия квартал до сметището се притесняват.В момента се изготвя идеен проект и се очаква рекултивацията на старото сметище да стартира следващата година.", "date": "2019.04.24", "title": "Близо седмица се борят с пожар на сметище край Дупница"}
{"url": "https://news.bg/world/kitay-ofitsialno-obvini-bivshiya-shef-na-interpol-v-koruptsiya.html", "text": "Китай обяви, че официално е арестувал бившия шеф на Интерпол Мън Хунвей по подозрение вземане на подкупи, информира АП.Обвиненията са повдигнати, след като през миналия месец Мън Хунвей беше изключен от управляващата Китайска комунистическа партия. Също му е забранено да заема държавни постове. Мън Хунвей беше избран за президент на международната полицейска организация през 2016 г., но четиригодишният му мандат беше съкратен след  по време на посещение в Китай през октомври 2018 г. Тогава той заемаше поста заместник-министър на обществената сигурност.Дисциплинарният комитет към партията обяви, че разследването е установило, че Мън е виновен в сериозни правни нарушения. Той е злоупотребил с власт, за да задоволи \"екстравагантния живот\" на семейството си.", "date": "2019.04.24", "title": "Китай официално обвини бившия шеф на Интерпол в корупция"}
{"url": "https://news.bg/politics/simeonov-gotov-da-zhertva-i-balgarskite-zheni-zaradi-ep.html", "text": "Европейската политика изисквала жертви. Това мнение изрази лидерът на НФСБ и водач на листата Валери Симеонов след теглене на жребия на номерата в бюлетината. По традиция формациите тълкуват изтегления номер.Той е готов да жертва българската политика и българските жени. Иначе е доволен, че му се е паднал най-хубавият номер. Господ е с нас, провидението е с нас, съдбата е с нас, заяви Симеонов. За партията оставала да си свърши работата, за да продължи добрата серия.Лидерът на НФСБ е готов да бъде евродепутат.В отговор на въпроса на News.bg дали е готов да напусне България, той каза: \"И българските жени.\" Но нямало как. Всеки трябва да направи някакви жертви, изтъкна Валери Симеонов.", "date": "2019.04.24", "title": "Симеонов готов да жертва и българските жени заради ЕП"}
{"url": "https://news.bg/health/zapochva-evropeyskata-imunizatsionna-sedmitsa.html", "text": "Европейската имунизационна седмица започва от днес, информират от Здравното министерство. Тя е отбелязана за пръв път през 2005 г.Целта е да се подкрепи стремежът към Европейски регион, свободен от ваксинопредотвратими заболявания.Според СЗО ваксинацията е един от най-рентабилните начини за избягване на болести - понастоящем тя предотвратява 2-3 милиона смъртни случая годишно, а още 1,5 милиона могат да бъдат избегнати, ако глобалният ваксинационен обхват се подобри.Целите на Програмата са повишаване на имунизационния обхват (от 2% до 17% за 4 години) на високорисковите групи от населението - възрастни над 65 г. От СЗО се надяват да преодолеят пречките за постигане на по-висок имунизационен обхват, да осигурят лесен достъп до ваксини и лесен достъп до информация за ваксините, както и закони, с които да се осигури финансово обезпечаване за извършването на имунизациите.Причините, поради които хората избират да не се ваксинират, са сложни, признават от СЗО. Консултативната група по ваксините към СЗО определя незаинтересоваността, трудния достъп до ваксини и липсата на доверие като основни причини за това. Здравните професионалисти са най-довереният съветник, който може да повлияе на решението за ваксинация и те трябва да бъдат подкрепяни, за да могат да предоставят надеждна и достоверна информация за ваксините.От СЗО информират:МОРБИЛИ", "date": "2019.04.24", "title": "Започва европейската имунизационна седмица"}
{"url": "https://news.bg/int-politics/gazprom-nastoyava-es-da-ne-diskriminira-severen-potok-2.html", "text": "Компанията Nord Stream 2, която изгражда газопровода \"Северен поток-2\" и която е 100% собственост на руския газов гигант \"Газпром\", е изпратила писмо до председателя на Европейската комисия Жан-Клод Юнкер относно измененията на Газовата директива на Европейския съюз. Това съобщава ТАСС, цитирайки представител на компанията.По думите на представителя, ЕС е бил помолен за официално потвърждение, че към \"Северен поток-2\" ще бъдат приложени условия не по-лоши от други подобни газопроводи, инвестициите в които са били направени много преди приемането на измененията.\"Това писмо е уведомление, изпратено съгласно чл. 26 от договора за Енергийната харта\", пояснил представителят на Nord Stream 2.Както се отбелязва, компанията разчита, че законодателството на ЕС и международното право ще бъдат приложени по надлежния ред към \"Северен поток-2\".По-специално това се отнася до принципите на недопускане на дискриминация и защитата на правомерните очаквания, подчертаха от компанията.По-рано беше съобщено, че компанията Nord Stream 2 е взела под внимание одобрението на измененията в Газовата директива на ЕС.", "date": "2019.04.24", "title": "\"Газпром\" настоява ЕС да не дискриминира \"Северен поток-2\""}
{"url": "https://news.bg/finance/bnb-promenya-pravilata-za-povedenie-na-bankite.html", "text": "Управителният съвет на БНБ прие Наредба за изменение и допълнение на Наредба № 7 от 2014 г. за организацията и управлението на рисковете в банките.С наредбата се уреждат изисквания за репутация, квалификация и професионален опит към ръководителя на структурата за управление на риска.Предвижда се задължението на банките за създаване на комитет по риска да се прилага само за значимите банки, като е предложена и дефиниция на понятието. Според последното решение на БНБ за други системно значими банки от юни 2018 г. с такъв комитет трябва да разполагат \"УниКредит Булбанк\", ОББ. \"Банка ДСК\", ПИБ, Пощенска банка, \"Райфайзенбанк (България)\", \"Сосиете женерал Експресбанк\", ЦКБ, Българска банка за развитие и \"Банка Пиреос България\".С приетите от УС на БНБ промени в Наредба № 7 е регламентиран минималният числен състав на Комитета и е вкарано изискване за наличие в него на независими членове. Това означава, че в него ще трябва да влизат лица, които не са служители на банката или са на водещи мениджърски позиции в капиталово свързани с нея компании.Уредено е изрично правото на достъп на Комитета по риска до цялата информация, която му е необходима за изпълнение на неговите функции, включително да изисква сведения и документи.Пак с решение на УС на БНБ са приети промени и в Наредба № 4 от 2010 г. за изискванията към възнагражденията в банките. С тях се предвижда задължението за създаване на комитет за възнагражденията да се прилага само за значимите банки, при които е налице по-голяма численост на съветите и възможност за ефективно разпределение на функциите на комитета между техните членове.Изрично е въведено правото на комитета за възнагражденията на достъп до цялата информация, необходима за изпълнение на задълженията му.Управителният съвет на БНБ прие също така и Наредба № 10 за организацията, управлението и вътрешния контрол в банките.Наредбата се базира на досегашната нормативна уредба относно вътрешния контрол в банките, като са разширени изискванията към банките по отношение на тяхната вътрешна организация и са усъвършенствани разпоредбите относно вътрешния контрол.С наредбата са детайлизирани изискванията към политиките, правилата и процедурите на банките за вътрешната организация и управление на банките и е уредено тяхното минимално съдържание. Предвидено е банките да организират своята дейност и да разработят вътрешните си политики, правила и процедури съобразно големината, естеството, мащаба и сложността на извършваните от тях дейности и на рисковете, на които са изложени, като са предложени конкретни критерии, които следва да отчетат за осигуряване на съответствието им с индивидуалния рисков профил и бизнес модел на банката.Систематизирана е рамката за вътрешен контрол, като са уредени трите нива на защита, които всяка банка трябва да изгради - оперативен контрол, управление на риска и нормативно съответствие и вътрешен одит. Регламентирани са изискванията към всяко от тези нива, като по отношение на нормативното съответствие се предвижда създаване на независима служба за нормативно съответствие, която трябва да осигурява адекватно идентифициране, измерване и управление на риска, свързан с нормативното съответствие.Всички тези корекции в наредбите на БНБ са направени в изпълнение на специалните насоки на Европейския банков орган, които бяха изпратени до надзорните органи на банките в ЕС още миналата година и които БНБ специално декларира, че ще следва.", "date": "2019.04.24", "title": "БНБ променя правилата за поведение на банките"}
{"url": "https://news.bg/int-politics/evropeyskiyat-sayuz-pritesnen-ot-politikata-na-tramp-v-kuba.html", "text": "Посланикът на Европейския съюз в Куба обяви, че крутите мерки на администрацията на американския президент Доналд Тръмп срещу правене на бизнес с комунистическото правителство предизвиква безпрецедентна тревога сред европейските компании, които правят бизнес на острова, съобщава \"Асошиейтед прес\".Посланик Алберто Наваро подчертал пред агенцията, че \"налице е огромно безпокойство\".Той заяви: \"Има бизнесмени, които са били тук 20, 30 години, които са рискували и са инвестирали финансовите си ресурси в Куба, за да стимулират търговията, туризма, международния обмен, като много от тях ми казват, че не са преживявали подобна ситуация.\"Администрацията на Тръмп обяви през миналата седмица, че ще разреши на американците да съдят чуждестранни компании, чийто партньорства с кубинското правителство използват търговски и индустриални имоти, конфискувани от американци по време на комунистическата революция в Куба през 1959 година.", "date": "2019.04.24", "title": "Европейският съюз притеснен от политиката на Тръмп в Куба"}
{"url": "https://news.bg/world/pogrebenieto-na-makkiy-dovede-do-neobichayno-politichesko-edinstvo-v-severna-irlandiya.html", "text": "Погребението на Лайра Маккий доведе до необичайно политическо единство в Северна Ирландия, пише \"Гардиън\".Журналистът беше Премиерът на Обединеното кралство Тереза Мей се присъедини към лидера на Лейбъристката партия Джереми Корбин, ирландския премиер Лео Варадкар, ирландския президент Майкъл Хигинс и ирландския външен министър Саймън Ковъни на погребението.\"Нова ИРА\" застреля 29-годишната журналистка, докато наблюдаваше размирици в Дери миналия четвъртък. Групировката се извини и обяви, че стрелците им са се целили в полицията.На погребението също присъстваха секретарят за Северна Ирландия Карън Брадли и лидерите на северноирландските партии. Службата започна в 13,00 часа местно време в катедрала \"Света Анна\" в централен Белфаст.Смъртта на журналиста доведе до призиви лидерите на Демократичната юнионистка партия и \"Шин Фейн\" да възстановяват общото управление, което се разпадна през 2017 г., създавайки политически вакуум.Семейството на убитата журналистка е католическо, но избра протестантска катедрала, защото иска обединение на общностите и мултикултурна служба.Лайра Маккий оставя майка, двама братя и три сестри.Лидерите на Демократичната юнионистка партия и \"Шин Фейн\" се появиха заедно в Дери след убийството, което е приветствано и окуражавано като начало на разговори за възстановяване на общото управление.Анализаторите обаче са скептични, че смъртта на журналиста ще изкара Северна Ирландия от безизходицата. Брекзит, предстоящ доклад за скандал в сферата на енергетиката и местните избори през следващата седмица засилват липсата на доверие и сътрудничество между Демократичната юнионистка партия и \"Шин Фейн\".", "date": "2019.04.24", "title": "Погребението на Маккий доведе до необичайно политическо единство в Северна Ирландия"}
{"url": "https://news.bg/regions/obshtina-varna-vzima-merki-sreshtu-zakrivaneto-na-belodrobnata-bolnitsa.html", "text": "Варна отпуска 257 000 лева от общинския бюджет за покриване на част от задълженията на Специализираната болница за лечение на пневмо-фтизиатрични заболявания. Това стана ясно на днешния общински съвет.С част от одобрените средства ще се погасят дълговете на здравното заведение към НАП и Енерго-Про, за които има издадени изпълнителни листове, а с остатъка ще бъдат платени възнагражденията на персонала за ноември и декември 2018 г. Съветниците решиха и че държавната субсидия, която белодробната болница предстои да получи, ще отиде целево за заплати.В рамките на заседанието беше изтъкнато, че никой не иска лечебното заведение да бъде закрито, но е необходимо бързо решаване на проблемите, които са трупани с години. Общинските съветници одобриха създаването на работна група, която да извърши проверка и да излезе с доклад за възможностите за оптимизиране на разходите в болницата.В рамките на заседанието бяха отправени критики към работата на контрольора на Тубдиспансера, който никога не е докладвал на Общинския съвет за състоянието на болницата. По тази причина единодушно общинските съветници решиха д-р Стефан Стефанов да бъде освободен от поста.Това е поредната финансова помощ, която Тубдиспансерът получава от общината. Тя бе гласувана, тъй като лечебното заведение е със, които към април възлизат на над 421 000 лева.", "date": "2019.04.24", "title": "Община Варна взима мерки срещу закриването на белодробната болница"}
