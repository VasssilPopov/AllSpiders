{"url": "https://news.bg/int-politics/reytingat-na-putin-dostigna-nov-minimum.html", "text": "Рейтингът на руския президент Владимир Путин достигна нов исторически минимум, съобщават руските медии. По данни на националния център за проучване на общественото мнение в Русия - ВЦИОМ, в момента доверието към Путин е 32%.Данните са отчетени след речта му пред руския парламент от 20 февруари.Чрез позитивното послание към депутатите Кремъл разчиташе да спре спада в рейтинга на президента, посочва в. \"Ведомости\". Според информация на вестника, първоначално е било планирано той да произнесе обръщението през март - за 5-ата годишнина от анексирането на Крим, но впоследствие е решено това да стане по-рано. Източник на изданието твърди, че това вероятно е свързано с желанието да се спре загубата на доверие сред населението.Преди речта на Путин пред депутатите телевизионният канал \"Дождь\" съобщи, че в Кремъл са се опитвали да намерят позитивни теми за посланието му към парламента, на фона на ниските рейтинги на властта.\"Хората се умориха от ракети\", коментира източник на \"Дождь\".Всъщност руснаците се изправени и пред редица други проблеми - увеличаването на данъчната тежест, повишаването на пенсионната възраст, спадът в реалните доходи.Посланието на Путин към Федералното събрание на 20 февруари е сред най-непопулярните за последните години, съобщи \"Комерсант\".", "date": "2019.03.08", "title": "Рейтингът на Путин достигна нов минимум"}
{"url": "https://news.bg/politics/gerb-zapochvat-da-plashtat-taksa-spokoystvie-na-dps-ubeden-rumen-gechev.html", "text": "\"Няма как да се съгласим с подобна сделка. Очевидно е, че ГЕРБ започват да плащат такса спокойствие на ДПС\". Така коментира пред bTV приетата на първо четене в НС амнистия за част от вероизповеданията депутатът от \"Коалиция за България\" Румен Гечев. Припомняме, че днес депутатите Според него това е лош пример за всички останали организации и хора, които са си плащали данъците.\"Във всяка цивилизована страна, при неплащане на данъци, се понася отговорност\", подчерта Гечев.Той припомни, че през 2017 г. въпросът е бил повдигнат в комисията за вероизповеданията в НС и тогава ГЕРБ са гласували против. По думите му на КСНС е било обсъждано как да се пресече финансирането на религиозни организации отвън, а не опрощаването на задълженията.Депутатът е категоричен, че този проблем не е само у нас, но трябва да се намери друг инструмент, не чрез амнистия на данъците.Припомняме, че по-рано днес комисията по вероизповедания реши да бъдат Финасовият министър Владислав Горанов коментира, че В тази връзка лидерът на БСП По думите ѝ ГЕРБ са се съгласили да опростят задълженията на мюфтийството, за да получат подкрепата на ДПС за ветото на Румен Радев. Крум Зарков от БСП пък заяви, че на КСНС  ", "date": "2019.03.08", "title": "ГЕРБ започват да плащат такса спокойствие на ДПС, убеден Румен Гечев"}
{"url": "https://news.bg/int-politics/tramp-zakleymi-demokratite-kato-antievreyska-i-antiizraelska-partiya.html", "text": " Американският президент Доналд Тръмп заяви, че гласуване на Камарата на представителите на САЩ, осъждащо фанатизма, показва, че опозиционните демократи са се превърнали в \"анти-израелска\" и \"антиеврейска\" партия, съобщава \"Таймс оф Израел\".\"Мисля, че вчерашният вот на Парламента е позор. Демократите се превърнаха в антиизраелска партия и антиеврейска партия\", коментира Тръмп пред Белия дом.Президентът говори ден след гласуване на резолюция, която има за цел да осъди антисемитизма след противоречиви коментари от страна на демократката Илхан Омар от Минесота.Няколко републиканци и няколко демократи открито се оплакаха, че мярката, която първоначално е за антисемитизъм, е разширена към всички форми на фанатизъм, включително ислямофобията и дискриминацията срещу други малцинства.Бившата сомалийска бежанка е атакувана, защото предполага, че привържениците на Израел призовават депутатите към \"вярност към чужда страна\".Законодателите изразяват възмущение, предупреждавайки, че Омар се занимава с вековни антисемитски твърдения, че евреите имат двойнствена лоялност.Гласуването разкрива и разделения в рамките на американската еврейска общност, като някои групи приветстват мярката.Анти-клеветническата лига заявява, че е \"доволна, че Камарата на представителите е взела твърда позиция срещу антисемитизма, включително изрично изявление, отхвърлящо пагубния мит за двойната лоялност и други мерзости, използвани за преследване на евреите от векове\".Православният съюз приветства мярката, но заявява, че \"би било по-добре за Камарата на представителите да отговори на последните инциденти с антисемитизъм с резолюция, която се занимава изключително с тази тема.\"Резолюцията, приета в четвъртък, осъжда антисемитизма, анти-мюсюлманската дискриминация и фанатизъм срещу малцинствата \"като омразни прояви на нетърпимост\", Илхан Омар е гласувала в подкрепа на резолюцията.Документът от седем страници разкрива историята на последните атаки не само срещу евреите в Съединените щати, но и мюсюлманите, тъй като осъжда всяка такава дискриминация като противоречаща на \"ценностите и стремежите\" на народа на САЩ.", "date": "2019.03.08", "title": " Тръмп заклейми демократите като \"антиеврейска\" и \"антиизраелска\" партия"}
{"url": "https://news.bg/society/nagradiha-malchugani-ot-stolichnoto-detsko-politseysko-upravlenie.html", "text": "Полицай означава човек на града, призван да пази реда и гражданите. Сред вас са бъдещите хора, които ще се грижат за добруването на града ни. С тези думи зам.-кметът на София Тодор Чобанов се обърна към децата от Столичното детско полицейско управление.Малчуганите бяха наградени със занимателни игри, фризби, раници,федербал и други за своето обучение и усърдието си в Столична община. Техните рисунки ще участват в Национален конкурс.Деветгодишните Никол Танева, Виктория Семерджиева и Лора Митева бяха сред наградените ученици.Инициативата се провежда за втори път от МВР и има за цел да запознае децата с работата на полицейските служби и различните дирекции.Лъчезара Иванова от 68-о училище в София сподели впечатленията си от академията. \"Показваха ни как да превържем раните си, ако ни ухапе куче. Видяхме полицейски кучета в двора на училището, бяха чудесни\", каза деветгодишната ученичка.", "date": "2019.03.08", "title": "Наградиха малчугани от Столичното детско полицейско управление"}
{"url": "https://news.bg/world/germanski-ucheni-i-pisateli-prizovaha-za-prekratyavane-na-dzhendar-bezsmislitsata.html", "text": "Германски писатели, комици и университетски преподаватели призоваха за прекратяване на \"джендър безсмислицата\", пише \"Гардиън\".Те наляха още масло в огъня в културната война за езиковите пристрастия чрез призив да се отвърне на \"нелепите лингвистични конструкции\", които имат за цел да направят немския език по-полово неутрален.В отворено писмо, публикувано от базираната в Дортмунд Германска езикова асоциация, философът Рюдигер Сафрански, писателят Петер Шнайдер, комикът Дитер Халерфорден, бившият шеф на контраразузнаването Ханс-Георг Маасен и други се обявяват срещу призиви за по-родово неутрални съществителни имена.В немския език, където съществителните са от мъжки, женски и среден род, думите за групи от хора традиционно са в мъжка форма. Често използваната дума за група учители например е Lehrer, a не Lehrerinnen.Феминистки езиковеди направиха различни предложения, например промяна с типографски трик като LehrerInnen, Lehrer(innen) или Lehrer*innen, или замяната им със съществителни, които правят езика по-неутрален и рода по-незабележим. Няколко академични институции и местни власти приеха подобни предложения през последните години.Протестното писмо е озаглавено \"Прекратете джендър безсмислицата\" и е публикувано малко преди Международния ден на жената.", "date": "2019.03.08", "title": "Германски учени и писатели призоваха за прекратяване на „джендър безсмислицата”"}
{"url": "https://news.bg/politics/ananiev-s-ekipa-mi-namalihme-dalgovete-na-bolnitsite-s-27.html", "text": "\"Когато с екипа ми дойдохме, много областни болници бяха в критично състояние. Ние успяхме да свалим с 27% задълженията, направихме механизми за контрол\", коментира във Велико Търново здравният министър Кирил Ананиев.\"Целта е да бъдат обърнати процесите в здравната система - от една консервативна, с много зависимости и натрупани проблеми, да се намери онзи път, по който публичният ресурс, предоставян за здравеопазване, наистина да се разпределя по обективен и прозрачен начин\", обяснява той.\"Да се обръщаме към проблемите на всеки един от българските гражданин е първостепенната задача на Министерство на здравеопазването\", допълва Ананиев.Здравеопазването е първата сфера, която опонентите на ГЕРБ най-много ще използват за атака преди изборите, прогнозира министърът.Той обяснява, че въпреки чувствителността на темата и многото натрупани през годините проблеми, вече започват да се намират редица решения. Едно от тях е електронното здравеопазване.\"За това се говори от много време, но сега вече спечелихме европроект за изграждане на единна система\", коментира Ананиев и допълва, че 9 от общо 12 модула на системата ще са готови до края на годината.По думите му електронната рецепта, електронното направление и досие ще позволят на всеки от нас да следи с точност всичко, относно здравния си статус и прилаганото лечение. Освен удобство, това ще доведе и до повишаване на контролната дейност.С изменението на Закона за лекарствените продукти се приема да бъде изградена информационна система за проследяване пътя на лекарствата, за да е гарантирано, че се внасят истински лекарства, а във всеки момент да е ясно има ли недостиг на медикаменти и какъв, обяснява Ананиев.\"Много успешно върви изпълнението на големия проект, свързан със спешната помощ\", добави здравният министър.\"Първите линейки пристигнаха, центровете ще получат общо 400. На 237 места в страната изграждаме и спешни пунктове, оборудвани с най-съвременната техника и апаратура, които, поради броя си, ще са близко до пациентите\", коментира министърът.", "date": "2019.03.08", "title": "Ананиев: С екипа ми намалихме дълговете на болниците с 27%"}
{"url": "https://news.bg/society/shestvie-za-pravata-na-zhenite-zapochna-pred-ministerski-savet.html", "text": "Шествие за правата на жените започна пред Министерски съвет, информира БНТ. Организаторите настояват държавата да влага повече средства за превенция на домашното насилие.Протестът ще продължи покрай Парламента и ще стигне до \"Орлов мост\". Причината шествието да се състои точно днес е, за да се даде гласност на липсата на равни права и дискриминация, основани на пола, в различните сфери на живота.Жените и мъжете, които са част от шествието настояват да се обърне внимание, че пълна равнопоставеност между жените и мъжете в България не е постигната и искат да се предприемат мерки за предотвратяване на тежките случаи на насилие срещу жени. Шествието се провежда за трета поредна година по случай Международния ден на жената. ", "date": "2019.03.08", "title": "Шествие за правата на жените започна пред Министерски съвет"}
{"url": "https://news.bg/news-voice/na-darzhavata-y-lasnaha-kasovite-belezhki.html", "text": "Не е лесно да си данъчен! Не се знае на какъв размер... нарушение ще попаднеш. От последните дни случки много от битието на служителите на НАП под прикритие или \" на разкритие\". Държавата без да иска внедрила свои служители на нудистки круиз. Данъчните се притеснили как точно да проверят за касови бележки(или може би къде). Комичната случка разкри финансовият министър Владислав Горанов в коментар за внедрените служители на приходната администрация сред самодеен танцов състав в село Марково.Дали е смешно или трагично, всеки може да го почувства според собственото си светоусещане. Да разголи НАП едрия бизнес, дето трупа милиони от скрито ДДС! Да ги стресне с гол в ръката фискален апарат и да си събере дължимото? Колко ще укрие нудистът и къде, пак се пита в задачата? При самоволните танцьори могат да им бръкнат поне в пазвата за укрит приход, но при \"престъпниците\" на круиза е сложно тарашенето. Притеснили се данъчните, били в открито море и аха... се оказали хванати на тясно (на голо) от разкрепостените \"обекти\" на проверка.Да се съблекат или да не се съблекат, явно е бил въпросът на борда. А министърът се забавлявал. Да, ама не той е бил голият...или... Като представител на държавата и той лъсна. Кой кум, кой сват, кой на нудиста брат. Ей, това ни е дереджето, разговорно казано.Министърът живее в подарен му апартамент и се чуди как от гол и облечен да събере приходи, че ръчичка за просия протягат учители, медици, полицаи, социални работници, пенсионери и кой ли още не. Всеки иска пари, а държавата ни и тя гола, май на нудистки круиз е тръгнала да си събира вересиите.Показателна е тази случка! Болезнено откровена и гола. Гола е държавната воля да си свърши работата там, където трябва и където й е мястото. Краде се на едро, на ниско... всичко е съблечено.Да, правилата трябва да се спазват, но всеки гражданин иска справедливост. Иска да види едрите наказани и разсъблечен. Какво да му вземеш на бедняка, да обложиш с данък скъсаната риза на просяка. Всъщност, може би ще напълним хазната, ако наложим данък бедност! И без това бедните са много. Или още по-добре - данък събличане. Без дрехи остават и бедни, и богати.Хайде да се съблечем и да си разкрием касовите бележки пред приходната администрация!Дано схващате сарказма, пропит с болка... А на министъра му е весело. Е как не! Хората са го казали - \"Ситият на гладния не вярва\", в нашата данъчна история поговорката звучи: \"Облеченият на голия не вярва.\"И накъде вървим (към някой нудистки круиз)?", "date": "2019.03.08", "title": "На държавата й лъснаха... касовите бележки"}
{"url": "https://news.bg/crime/zapochna-razsledvane-za-ukrivatelstvo-sreshtu-georgi-semerdzhiev.html", "text": "Започва наказателно производство срещу Георги Семерджиев, известен като Жоро Шопа, за лично укривателство на семейство Арабаджиеви, съобщи Нова телевизия, позовавайки се на говорителят на главния прокурор Румяна Арнаудова, цитирана от \"Фокус\". По думите й в момента испанските власти са освободили Георги Семерджиев, тъй като швейцарските власти са оттеглили искането си за екстрадицията му.\"Издаденият от швейцарските власти сигнал за международно издирване на Георги Семерджиев е заличен\", обясни прокурор Арнаудова.Тя обясни, че разследването на Софийската районна прокуратура е за това, че е спомогнал Ветко и Маринела Арабаджиеви да избегнат или да бъде осуетено спрямо тях наказателното преследване или да останат ненаказани.\"Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев\", допълни Арнаудова.Припомняме, че вчера Малко по-късно стана ясно, че Арнаудова съобщи, че двамата , в близост до Барселона. ", "date": "2019.03.08", "title": "Започна разследване за укривателство срещу Георги Семерджиев"}
{"url": "https://news.bg/society/kompensirat-ostanalite-bez-parno-sofiyantsi.html", "text": "\"Топлофикация\" ще компенсира всички софиянци останали без парно, информира БНТ, позовавайки се на дружеството.Оттам са обещали, че за тези граждани, които не получават услугите им вече повече от 48 часа, ще има финансово обезщетение.Припомняме, че от вторник следобед хиляди жители на София, които живеят в централната част, нямат парно и топла вода заради серия от аварии.Междувременно снощи са възникнали аварии в още два района на София.На улица \"Отец Паисий\" все още възстановяват пътя, след като вторник следобед имаше авария на главен топлопровод, която остави около 1000 абонатни станции без топла вода в центъра на София. Четири дни по-късно същият тръбопровод се пука на друго място. Така двете аварии се застъпват, като новата дори е на същата улица.Същата нощ повреда е възникнала и в Зона Б5, където са засегнати 25 сгради. А на сутринта се появила и трета авария - в квартал \"Лозенец\". Там е имало пробив на две места. Така тази сутрин 3 централни района на София с около 1100 абонатни станции осъмват без топла вода.Към обяд аварията в Зона Б5 е овладяна напълно, а в \"Лозенец\" проблем има с още около 30 станции. В най-централната част на София повредата все още не е отстранена.Елизабет Павлова, говорител на \"Топлофикация - София\", заявява, че са задължени да дадем на нашите клиенти обезщетение в размер на недоставената топлинна енергия след 48-ия час.Обезщетението автоматично ще бъде зачислено в следващите сметки на клиентите. Последно столичани са били обезщетявани преди около 2 години при аварията в топлорайон \"София-Изток\".Освен това, от \"Топлофикация\" обещават и ремонти още преди да се стигне до следваща серия от аварии.Обновяването на мрежата ще почне през летните месеци.", "date": "2019.03.08", "title": "Компенсират останалите без парно софиянци"}
{"url": "https://news.bg/world/sadat-na-es-horata-tryabva-da-znayat-dali-glifozatat-e-opasen.html", "text": "Решението на Европейския съд задължава Европейската агенция за околна среда да публикува резултатите от изследванията, които преди две години дадоха основание за удължаване на лиценза за използването в ЕС на хербицида глифозат. Според въпросните изследвания, проведени отчасти от производителите на глифозат, употребата на хербицида не представлява опасност за здравето на хората. Екологичната агенция тогава не оповести всички данни, като се обоснова с фирмените тайни и икономическите интереси на замесените фирми. Друг аргумент гласеше, че въпросът ни бил от такъв висок обществен интерес, което да оправдае публикуването на тази информация.Съдът в Люксембург вижда нещата различно - според него е налице значителен обществен интерес, който е над търговските интереси на фирмите.Какво следва от решението?То няма да спре използването на глифозат, тъй като лицензът му изтича през 2022 година. Резултатите от проучванията, които сега ще станат публични, могат да изиграят някаква роля при следващото решение за удължаване на лиценза през есента на 2022 година. Екологични сдружения и политици от Зелените предполагат, че глифозатът може да причини рак. Те се позовават на студия на една агенция към ООН, която окачестви хербицида като вероятен причинител на рак. Други учени пък изразяват сериозни съмнения относно заключенията на въпросната агенция.Евродепутатът от фракцията на Зелените Свен Гиголд призовава за пълна прозрачност по темата за глифозат, тъй като в случая става въпрос за сигурността на храните. \"Сега учените по цял свят могат да проверят методологията на изследванията и направените заключения. И тъй като глифозатът е най-широко разпространеният хербицид, това наистина е важно\", заяви той за ДВ. Гиголд припомни, че междувременно Европейският парламент е променил правилата и вече всички резултати от изследвания, с които работят европейските агенции, подлежат на публикуване.Как ще продължи дебатът? Най-малко 9 страни-членки на ЕС, като Австрия например, гледат критично на използването на глифозат и на генно манипулираните култури, които единствени понасят хербицида. През 2017 година Германия гласува за употребата на глифозат в ЕС, само защото тогавашния министър на икономиката Кристиан Шмид взе еднолично решение против изричната воля на бившата министърка на екологията Барбара Хендрикс.Екологични организации допускат, че глифозатът вероятно стои и в основата на измирането на насекомите, т.е. допринася за намаляване на биологичното разнообразие. Следи от глифозат, който се използва от 40 години, могат да се открият и в човешкото тяло. Европейската агенция за околна среда обаче твърди, че всичко е в допустимите норми. Германското министерство на екологията възнамерява постепенно да ограничи използването на глифозат с тенденцията един ден напълно да се откаже от него. Според действащото европейско право, всяка страна-членка решава за себе си дали да използва пестициди.От решаващо значение за съдбата на глифозата, който се произвежда между другото от германския концерн Байер-Монсанто, ще бъдат очакваните съдебни решения в САЩ. Там повече от 11 хиляди души с рак са завели дела за обезщетения, тъй като предполагат, че заболяването им е причинено именно от глифозат. Решението на съдиите в Люксембург може да бъде обжалвано на по-горна инстанция.", "date": "2019.03.08", "title": "Съдът на ЕС: Хората трябва да знаят дали глифозатът е опасен"}
{"url": "https://news.bg/world/amerikanskite-vlasti-izdirvat-ruzha-ignatova-zaradi-piramidata-onecoin.html", "text": "Прокуратурата в Съединените американски щати издирва Ружа Игнатова по обвинение за откраднати \"милиарди долари\" чрез фалшивата ĸриптовалута OneCoin, съобщи .Според  на американското правосъдно министерство, държавното обвинение е задържало брата на издирваната българка - Константин Игнатов.Срещу 38-годишната Ружа Игнатова са повдигнати четири обвинения. Ако бъде призната за виновна по тях, може да получи присъда до 65 години затвор. Обвиненията включват измама, пране на пари и други. Срещу Игнатов е повдигнато едно обвинение, по което може да бъде осъден до 20 години. По същия казус е обвинен и 50-годишен американски гражданин.Към момента на залавянето му Игнатов е управлявал OneCoin Ltd, която според обвинението представлява \"пирамида\". Компанията, както е известно, е основана през 2014 г. в София. Ружа Игнатова е ръководела структурата до октомври 2017 г., когато е изчезнала.Междувременно наш читател сигнализира, че Ружа Игнатова е в Созопол и живее на яхтата си. По думите му това не е тайна, но гражданите се страхуват да подадат сигнал. Засега не разполагаме с потвърждение на информацията от друг източник.Старомодна пирамида на модерна платформаOneCoin Ltd. работи ĸато мулти-левъл маркетинг мрежа, в която участниците получават комисионна при привличането на нови членове, които купуват т. нар. ĸриптопаĸети, казват от прокуратурата. Сайръс Ванс Джуниър, също прокурор, посочва, че компанията е \"старомодна пирамида на модерна платформа\".Според описанието на сайта на OneCoin, основният бизнес е продажбата на обучителни материали. Членовете могат да купуват \"обучителни пакети\" на стойност между 100 и 118 000 евро. Всеки пакет включва \"жетони\", с които се получава правото да се копае OneCoin. За разлика от останалите ĸриптовалути обаче, тази не е децентрализирана, а цялата информация е на сървърите на компанията. В момента няма никакъв начин виртуалната валута да бъде обменена.OneCoin Ltd. твърди, че едноименната \"ĸриптовалута\" се \"копае\" чрез сървъри, управлявани от компанията, както и че стойността на тоĸените се определя от търсенето и предлагането. Управата на пирамидата претендира, че стойността на един OneCoin е нараснала от €0,50 до почти €29,95 към януари тази година. Обвинението посочва, че тези твърдения са неверни.В крайна сметка компанията е имала над 3 милиона членове по света и продължава да работи. според обвинението, между четвъртото тримесечие на 2014 г. и третото на 2016 г. OneCoin Ltd. е генерирала $3,353 милиарда приходи и \"печалба\" от $2,232 милиарда.\"Ако си тук, за да получиш парите си, напусни тази стая веднага\"\"Обвинените са създали мултимилиардна \"ĸриптовалутна\" компания, изградена изцяло на лъжа и измама. Те са обещавали огромна възвращаемост и минимален риск, но този бизнес е бил пирамида, основана на пушек и огледала\", казва прокурор Джофри Бърман.Игнатов е заловен на летището в Лос Анджелис. Той е бил в Лас Вегас от 27 февруари, където е провел срещи, свързани с дейността на компанията. По време на една от тях, един от първите въпроси, зададени към него, е кога членовете на OneCoin ще могат да върнат парите си. Отговорът е бил: \"Ако си тук, за да получиш парите си, напусни тази стая веднага, защото не разбираш за какво става въпрос в този проект\".Редица предупреждения и акции без резултат досегаБелгия, Великобритания, Уганда, Италия, Нигерия, Германия, Индия, Унгария, България, Виетнам, Австрия, Финландия, Люксембург, Китай и Самоа са сред държавите, които са отправяли предупреждения или са предприемали мерки срещу OneCoin от 2016 година насам.На 19 януари 2018 година български прокурори, заедно с техни европейски колеги, претърсиха офисите на компанията в София.", "date": "2019.03.08", "title": "Американските власти издирват Ружа Игнатова заради пирамидата OneCoin"}
{"url": "https://news.bg/bulgaria/agresivna-rusofilska-grupa-opita-da-osueti-predstavyane-na-kniga-na-ivo-indzhev.html", "text": "Войнствена група русофили, имитираща руските \"Нощни вълци\", е опитала да осуети представянето на книга на известния блогър, журналист и общественик Иво Инджев в Добрич.Той посочва, че групата е нахлула в залата и се е държала изключително агресивно. Наложило се е да се намеси полицията.\"Банда русофилски провокатори се опита снощи да осуети представянето на книгата \"Измамата \"Сан Стефано\" в град Добрич. Бях поканен от Регионалната библиотека \"Дора Габе\", Общобългарския съюз \"Истина\" и от общината в град Добрич на среща с читатели, но изпратени от Варна моторизирани агресори буквално ме нападна, окупирайки първите редове в залата на библиотеката.\" - пише Инджев На отправения призив да не провалят представянето на книгата, членовете на групата са отговорили с още по-агресивно поведение.\"Провокаторите от варненското подразделение на путинските \"Нощни вълци\" обаче започнаха да вият злобно с обиди и закани, че няма да допуснат \"предател\" като мен да говори за \"предателската си книга\" - същата, която никой от тях не беше чел. В продължение на 25 минути, през които бях наричан \"боклук\" (спестявам циничното изкривяване на фамилното ми име, с което ме наричаха) и с призиви да бъда разстрелян дузина мъже в черни кожени якета и две жени от същата компания крещяха обичайните за русофилите \"въпроси\" колко ми плащат американците.\" - споделя журналистът.Хулиганстващата група се е опитала да изблъска водещия Георги Чунчуков и да го накара да напусне събитието.Публиката в залата е реагирала срещу агресията и повечето от провокаторите са си тръгнали.\"Останаха само неколцина, но напълно \"достатъчни\" със заплашителното си присъствие \"герои\" с явното намерение да ме \"респектират\" от упор ако започна да говоря.\" - допълва Иво Инджев.Въпреки агресивната акция, представянето на книгата се е състояло, а след края му полицията е предложила да охранява автора на книгата, но той писмено е отказал предложената охрана.\"Увисва обаче въпросът за това как да бъде окачествена подобна терористична акция, съгласувана и ръководена от една национал-социалистическа партия. Да кажат юристите. За мен това беше организирана престъпна група, действаща в интерес на чужда държава и нейната хибридна война срещу България.\" - заключава журналистът.По думите му, поведението на агресивната русофилска група е \"в тон с препоръката на проф. Нина Дюлгерова, която призова във в. \"Труд\" вчера да бъде \"спряна свободната журналистика\" в лицето на Иво Инджев.Той посочва, че възнамерява да заведе дело срещу нея.", "date": "2019.03.08", "title": "Агресивна русофилска група опита да осуети представяне на книга на Иво Инджев"}
{"url": "https://news.bg/int-politics/parvata-dama-na-germaniya-kam-balgarskite-zheni-badete-uvereni-deystvayte.html", "text": "Съпругата на германския президент Франк-Валтер Щайнмайер - Елке Бюденбендер, подкрепя въвеждането на квоти за жени в избирателните листи на политическите партии. Тя отправи специално послание до българските дами, предаде БНР.\"Въвеждането на квоти за жени в избирателните листи дава гаранции за присъствието на повече жени в политиката\", подчерта Елке Бюденбендер.По думите й, евроизборите през май отправят предизвикателство към жените - да бъдат равнопоставени спрямо мъжете в кандидат-листите за евродепутати. Въпреки че опитът на Германия показва, че въвеждането на квоти от някои партии дава резултат, съпругата на германския президент се надява един ден това да не бъде въпрос на регулация, а на отвоювани принципи.\"В Германия някои партии въведоха за изборите квоти за жени в листите си и това допринесе за влизането на повече дами в парламент и въпреки тези стъпки те са едва 30 процента от депутатите. Но все пак това имаше ефект. Имаме квоти за ръководни места в икономиката, което също изигра важна роля. Процесът е необратим. Трябва да стигнем до момента , в който полът няма да има значение. Но докато това не стане, жените трябва да бъдат подкрепяни.\" - коментира Елке Бюденбендер.\"Европа е толкова добре, колкото са страните-членки. Жените в Европарламента са тези, които градят мостове - не само надпартийни, но и наднационални. За Европа ще бъде крачка напред, ако на политическата сцена се изявяват повече жени от България, например.\" - добави първата дама на Германия.Според нея, жените не трябва да бъдат изправени пред дилемата \"или семейство, или кариера\".\"Гласът на жените трябва да има тежестта, която ще им позволи да разкрият напълно потенциала и опита си - жени, които работят, правят кариера и искат да се грижат за семейството си. Но това е тема, която засяга и мъжете. Въпросът за равнопоставеността в политиката поставя от една страна проблема за реализацията на жената в личен и в професионален план, и от друга страна - за жената и на политическата сцена. Трябва повече да се говори за това с примери. Тази тема трябва да бъде в дневния ред.\" - категорична е Елке Бюденбендер.Първата дама, която е неотлъчно до съпруга си Франк-Валтер Щайнмайер, който от 3 години е държавен глава, а преди това външен министър на Германия, приема с усмивка твърдението, че зад всеки успял мъж стои силна жена.\"Според мен най-доброто в една връзка е двама души да имат възможност да правят това, което ще им носи удовлетворение - независимо дали в семеен или в професионален план и да подкрепят един друг\", споделя тя.Елке Бюденбендер, която участва в дискусия за жените в политиката в Лайпциг, отправи и своето ето послание до българските дами: \"Посланието ми ще бъде същото, каквото бих отправила и до жените в Германия. Бъдете уверени, можете да постигнете всичко, стига да искате. Бъдете отворени за подкрепа и действайте!\"", "date": "2019.03.08", "title": "Първата дама на Германия към българските жени: Бъдете уверени, действайте!"}
{"url": "https://news.bg/world/turskata-politsiya-pusna-salzotvoren-gaz-sreshtu-shestvie-na-zheni.html", "text": "Турската полиция използва сълзотворен газ, за да разпръсне многохилядно шествие на жени в Истанбул, предаде радио \"Свободна Европа\".Участнички в акцията съобщават пред турски медии, че над 200 полицейски служители са блокирали централната улица \"Истиклял\", по която всяка година преминава \"нощното шествие на феминистките\". Няколко от участничките в проявата са успели да преминат през блокадата, след което полицията е употребила сълзотворния газ.През тази година, наред с призивите срещу насилието над жени, една от основните теми на акцията е съдбата на жените и децата в местата за лишаване от свобода в Сирия.", "date": "2019.03.08", "title": " Турската полиция пусна сълзотворен газ срещу шествие на жени  "}
{"url": "https://news.bg/politics/yotova-ne-priemam-argumenta-bryuksel-kaza.html", "text": "Има опасност да се мине в спиралата \"поправка на поправките\" след Това заяви вицепрезидентът Илияна Йотова пред БНР.Тя призова за бърза яснота по какви правила ще се проведат изборите.За пореден път показахме, че не сме си научили урока, заяви вицепрезидентът, напомняйки, че не е редно изборното законодателство да се променя в последния момент.Йотова коментира и трите заявки за вкарване на въпроса в Конституционния съд - , на лидера на БСП Корнелия Нинова и на президента Румен Радев. Според нея става въпрос за дълга процедура, която само би убедила хората, че изборът е предрешен. Новият състав на ЦИК не дава повод за притеснения, но членовете ще получат критики от различни страни, каза още Йотова.Относно  да се върнат в пленарната зала вицепрезидентът посочи, че не може да предвиди докога социалистите ще останат извън парламента.Не съм вече член и няма да коментирам партийни решения, но моят опит сочи, че връщането е по-трудно от напускането, заяви тя.Йотова отхвърля възможността за по повод приетата на първо четене , която определи като \"тежък прецедент\". Тя призова властите да кажат \"как задълженията на мюфтийството заплашват националната сигурност и как така се опрощават задължения\".Вицепрезидентът не вижда парламентарна нестабилност, тъй като присъстващите в зала формират мнозинство от 156 гласа.Относно визитата й в САЩ тя разказа за откриването на две  и поканата на българските общности в Сиатъл и Лос Анджелис да празнува с тях 3 март. Йотова изтъкна и че е била в централата на Майкрософт, където работят над 100 българи. Посланието ѝ към властите у нас е България да не се превръща в кол център на чужди компании, които използват евтина работна ръка.\"Трябва да се разказва, че имаме добро образование, преди 30 години сме били компютърния център на СИВ, това не е срамно. Повечето от работещите в Майкрософт не са завършили в САЩ, а в България. Това е пример за \"изтичане на мозъци\", посочи тя.По отношение на визитите на генералния секретар на НАТО Йенс Столтенберг и нзаяви, че не разбира изостреното противопоставяне между русофили и русофоби около 3 март.В единия случай става въпрос за сигурност, в другия - за енергийна сигурност, обясни вицепрезидентът и посочи, че трябва да има консенсус по въпроса дали искаме да имаме нова ядрена централа, да сме част от \"Турски поток\" и да имаме ли газов хъб.Според нея България трябва да постави пред Европа въпроса за двойните стандарти по \"Северен поток\" и \"Турски поток\", като отправната точка трябва да е националният интерес. За финал Йотова отсече, че не приема аргумента \"Брюксел каза\".", "date": "2019.03.08", "title": "Йотова: Не приемам аргумента \"Брюксел каза\""}
{"url": "https://news.bg/world/zadarzhaha-chelsi-maning.html", "text": "Челси Манинг е задържана след отказ да отговори на въпроси на федерално голямо жури във Вирджиния, информира NBC.По-рано днес Манинг съобщи пред журналисти, че се подготвя да влезе в ареста след отказ да разкрие информация във връзка с разследване на \"Уикилийкс\". Тя отбеляза, че не вярва в съдебния процес.В сряда Манинг се яви пред голямо жури в Окръжния съд във Вирджиния, но не отговори на въпросите. 31-годишната транссексуална Челси Манинг поясни, че е решила да не отговаря на въпросите, защото нарушават Първата, Четвъртата и Шестата поправка и други права, които има.Манинг беше осъдена на 35 г. затвор за разкриване на военна разузнавателна информация, която беше публикувана от \"Уикилийкс\". През 2017 г. Барак Обама я помилва след седем години зад решетките.Манинг е родена като Брадли Манинг, бивш младши аналитик в разузнаването. Ден след осъждането на Манинг през 2013 г. той обяви, че от дете се чувства като жена и иска да живее като жена с името Челси. При престоя си в затвора той подаде заявление за смяна на името и пола си, като започна и хормонална терапия за осъществяване на физическата промяна. Адвокатите на Манинг съобщиха, че е извършила два опита за самоубийство заради невъзможност да понесе условията в затвора.", "date": "2019.03.08", "title": "Задържаха Челси Манинг"}
{"url": "https://news.bg/entertainment/izraelska-kompaniya-sazdava-do-5-000-litra-chista-voda-na-den-ot-vazduh.html", "text": "Израелска компания създава до 5 000 литра чиста вода на ден от въздух. Атмосферният воден генератор се нуждае единствено от стандартно електрозахранване, без да е необходима друга инфраструктура, съобщава \"Йерусалим поуст\".Създадена през 2009 г., амбициозната компания, разработва системите, за да произвежда безопасна вода, където е най-необходима по света.Компанията, ръководена от израелско-грузински бизнесмен и филантроп, е насочила вниманието си към възобновяеми и енергийно ефективни чисти води за 2,1 милиарда души по света, които нямат достъп до безопасна вода.През последните месеци системата е дарена на властите в Бразилия, Виетнам и Индия. Тя също така подпомага усилията за възстановяване по време на калифорнийските пожари през 2018 г. и осигурява чиста вода на жителите на Тексас и Флорида след опустошенията, причинени от ураганите Харви и Ирма.\"Нашата основна цел е да спасим и подобрим живота на хората по целия свят. Ние също се стремим да премахнем пластмасата, за да намалим световния въглероден отпечатък и разбира се да направим нашата планета по-чиста и по-безопасна\", коментира Михаел Мирилашвили.Как работи системата - вграден вентилатор изтегля въздух от атмосферата в генератора, вътрешен филтър пречиства въздуха, след което се насочва чрез топлообмен и охлаждане и се кондензира във вода.След това водата се филтрира отново, за да се отстранят примесите и се добавят минерали, което създава прясна вода за пиене. Веднъж произведена, водата непрекъснато циркулира във вградения резервоар, за да запази своята свежест.Тази година компанията планира да изгради производствени мощности във Виетнам, Индия, Китай, Бразилия, Унгария и Украйна, и фабрика за производство на патентованият топлообменник в Израел.", "date": "2019.03.08", "title": "Израелска компания създава до 5 000 литра чиста вода на ден от въздух"}
{"url": "https://news.bg/health/vazhno-bilo-da-se-razkrivat-shemi-kato-tazi-v-noi-spored-biser-petkov.html", "text": "\"Важното е, че контролните органи вършат своята дейност и разкриват такива схеми.\" Така социалният министър Бисер Петков коментира пред Нова телевизия акцията в Силистра, при която беше задържан шефът на НОИ в града, както и още десетина души.\"Признаването и доказването на категорията труд е едно от най-комплицираните неща в пенсионното производство, а то става на база на документи\", подчерта Петков.Той обясни, че работодателят предлага категорията труд, която да се зачете съответния стаж на лицето, което кандидатства за пенсиониране, но пенсионният орган решава дали да признае първа, втора или трета категория.\"Тук потенциалът за злоупотреби е по-голям, защото този категоричен стаж тежи повече в пенсионната формула. Явно злоупотреби могат да се извършват не само с инвалидните пенсии, но и с пенсии за осигурителен стаж\", коментира министърът.По отношение на Закона за личната помощ, Бисер Петков поясни, че ведомството е в непрекъснат диалог със сдруженията на хората с увреждания.\"Може би напрежение създаде това, че срокът за изготвяне на подзаконовите документи е кратък - до края на месец март\", поясни министърът.Той обясни, че обсъждането на тези проекти ще продължи до 25 март, като целта е оценката да бъде по-обективна.Петков увери, че ще съкратят формуляра, защото бил прекалено дълъг. Според него обаче очакванията на засегнатите за тази индивидуална оценка са \"прекалено големи\". И допълни, че тези решения ще могат да се обжалват.Припомняме, че по-рано днес ГДБОП и спецпрокуратурата започнаха операция срещу По думите на зам.-главният прокурор Иван Гешев става дума за схема за източване на пенсионни фондове на НОИ. Механизмът ставал чрез фалшиви документи за стаж в предприятия, например в минната индустрия, където се получава максимална пенсия.По случая  В хода на оперативните действия за разпит еФинансовият министър пък изрази мнение, че са ", "date": "2019.03.08", "title": "Важно било да се разкриват схеми като тази в НОИ според Бисер Петков "}
{"url": "https://news.bg/regions/prieha-v-pirogov-30-godishen-pil-soda-kaustik-vmesto-rakiya.html", "text": "30-годишен мъж беше приет в \"Пирогов\", след като объркал ракията със сода каустик, предаде Нова телевизия.Пострадалият, който е от Банско, бил откаран в отделението по токсикология с тежки вътрешни изгаряния.Инцидентът станал малко след 14.00 часа днес. Мъжът отпил близо 100 мл от бутилка със сода каустик, в която мислел, че има домашна ракия. Вследствие на това получил тежки изгаряния на носоглътката, хранопровода, а вероятно и на червата.", "date": "2019.03.08", "title": "Приеха в \"Пирогов\" 30-годишен, пил сода каустик вместо ракия"}
{"url": "https://news.bg/world/barnie-es-e-gotov-da-predlozhi-na-london-ednostranno-izlizane-ot-mitnicheskiya-sayuz.html", "text": "Главният преговарящ на ЕС за Брекзит Мишел Барние съобщи, че блокът е готов да предложи на Великобритания опция едностранно да напусне митническия съюз, но ако другите елементи от предпазния механизъм за Ирландия бъдат запазени за избягване на \"твърда\" граница.Той подчерта, че Брюксел не планира да държи Обединеното кралство в митническия съюз \"против волята му\".Пред 27-те посланици на страните членки Барние е обявил, че по време на разговорите с британския главен прокурор Джефри Кокс не е постигнат напредък на преговорите за Брекзит.По-рано днес Мей предупреди, че не бъде одобрено от британския парламент.", "date": "2019.03.08", "title": "Барние: ЕС е готов да предложи на Лондон едностранно излизане от митническия съюз"}
{"url": "https://news.bg/world/es-ne-e-dovolen-ot-rechta-na-mey.html", "text": "Европейският съюз не е доволен от  за Брекзит.По-рано Мей предупреди, че Брекзит може никога да не се случи, ако британските депутати отхвърлят споразумението й, а също така може да доведе до втори референдум.През тази седмица Лондон и Брюксел продължиха разговорите, но все още не могат да постигнат споразумение за прилагането на предпазния механизъм за избягване на \"твърда\" граница между Северна Ирландия и Ирландия. Очаква се преговорите да продължат и през уикенда.Би Би Си съобщава за мърморене от страна на ЕС днес, след като Мей очевидно се опитва да хвърли вината върху Брюксел, ако процесът се провали.\"Великобритания гласува за излизане. Госпожа Мей представи противоречиви параметри на Брекзит: напускат митническия съюз, но оставят отворена границата на остров Ирландия, без проверки в Ирландско море, но безпрепятствена търговия с ЕС. Невъзможно! Как Европейският съюз е виновен?\", коментира дипломат от ЕС.Тази вечер се очаква премиерът на Холандия Марк Рюте да проведе телефонен разговор с Мей. Това в Брюксел се определя не като лош знак, а като \"признак на отчаяние\".В същото време главният преговарящ на ЕС за Брекзит Мишел Барние повтори: \"Ние оставаме обединени. Не сме заинтересовани от играта на обвинения, интересуваме се от резултата. Продължаваме да работим\".\"Ако тя иска да изпрати послание на ЕС, защо е в Гримзби\", попита друг европейски дипломат.Междувременно Рюте коментира, че е объркан от искането на Мей ЕС още веднъж да се опита да сключи сделка с Лондон, която може да бъде прокарана през Камарата на общините.", "date": "2019.03.08", "title": "ЕС не е доволен от речта на Мей"}
{"url": "https://news.bg/world/v-ispaniya-darzhat-v-plen-vazrastni-v-kashta-na-uzhasite.html", "text": "Гражданската гвардия в Испания обяви, че е арестувала шестима души за евентуална кражба чрез измама от възрастни хора на стойност 1,8 млн. евро, държани в плен в предполагаема \"къща на ужасите\", съобщава \"Асошиейтед прес\".В публикация в \"Туитър\" от гвардията уточниха, че са открили заключени възрастни чужденци, упоени и често хранени през тръби в частен старчески дом близо до южния град Кадис. Възрастни германец и холандка са били намерени в \"ужасно състояние\".Според местния вестник \"Диарио де Кадис\" кубинка и германец са били сред арестуваните по обвинения, че са подлъгали възрастните хора, за да ги определят като техни наследници и да им прехвърлят имуществото си.В информацията се посочва, че Интерпол първо е бил предупреден от приятел на един от обитателите.", "date": "2019.03.08", "title": "В Испания държат в плен възрастни в \"къща на ужасите\""}
{"url": "https://news.bg/world/kndr-za-parvi-pat-prizna-za-provala-na-sreshtata-kim-tramp.html", "text": "Днес за първи път Северна Корея призна, че срещата на върха между лидера на КНДР Ким Чен-ун и президента на САЩ Доналд Тръмп е завършила \"неочаквано без споразумение\", съобщават Си Ен Ен и други медии.Пхенян обвинява Вашингтон за провала на преговорите в Ханой през миналата седмица, след като КНДР поиска от САЩ да отмени санкциите в замяна ядрено разоръжаване.По-рано американски медии критикуваха КНДР, че не е споменала, че преговорите с Тръмп не са дали резултат, след като Вчера Пхенян разкритикува военни учения между САЩ и Южна Корея, които започнаха по-рано тази седмица и ще продължат до 12 март. Според тоталитарната държава ученията са в нарушение на съвместните декларации, договорени със САЩ и Южна Корея.\"Публичността у дома и в чужбина...съжалява, обвинява САЩ за прекратяването на срещата без споразумение\", пише KCNA.Междувременно 94-годишният бивш президент на САЩ Джими Картър предлага да се върне в КНДР, за да помогне за рестарт на преговорите за ядрено разоръжаване.", "date": "2019.03.08", "title": "КНДР за първи път призна за провала на срещата Ким-Тръмп"}
{"url": "https://news.bg/finance/goranov-se-samnyava-v-danachnata-korektnost-na-90-ot-restorantite-v-sofiya.html", "text": "До края на септември и началото на октомври всички софтуери трябва да отговарят на изискванията на наредбата за касовите апарати. Това стана ясно от думите на министъра на финансите Владислав Горанов в парламента. За голяма част от търговците сроковете се удължавали.Над 50 хиляди касови апарати вече са адаптирани и в реално време предават данни към сървърите на НАП. Най-големите рискове са свързани с така наречените ресторанти, хотели, заведения за обществено хранене от друг тип, където често и системно се избягва отчитането на всички обороти, подчерта министърът. Около половин милиард лева са загубите.Дълбоко се съмнявам, че има повече от 10% от ресторантите в София, които са напълно редовни, отсече Владислав Горанов. Отговаряйки в рамките на парламентарния контрол на въпрос на депутата Менда Стоянова за притесненията на бизнеса за опазване на конфиденциална информация, финансовият министър заяви, че това не е сериозно. \"И опасенията, че ще откраднем някоя гурме рецепта от ресторант, са, меко казано, наивни\", заяви Горанов, според когото такива изказвания само показват притесненията и страха на самите оператори, които досега са си позволявали да спестяват част от това, което се полага на фиска.Финансовият министър напомни, че за целите на осъществявания контрол за спазването на данъчното и осигурителното законодателство, НАП обработва лични данни при съблюдаване на принципите за законосъобразност, пропорционалност на обработваните лични данни и за обработване на лични данни за конкретни, точно определени и законни цели.Припомняме, през януари от Българската асоциация на развитие на бизнес софтуер и транспортния сектор заявиха протестна готовност заради От Българската стопанска камара също изразиха мнение, че  и инквизира българския бизнес.В средата на февруари от Националната агенция по приходите обявиха, че реалният брой на фискалните устройства, за които се налагат промени във връзка с промените, наложени от наредба Н-18, са около 170 хиляди.  От приходната агенция отбелязаха още, че Дни по-късно министър Владислав Горанов обяви, че По думите му за тези, които използват обикновен касов апарат, който не е свързан с компютърна система за управление на продажбите и са регистрирани по ДДС, срокът за нови касови апарати остава до 31 март. За тези, при които се налага подмяна на софтуера, срокът ще се удължи до края на септември.", "date": "2019.03.08", "title": "Горанов се съмнява в данъчната коректност на 90% от ресторантите в София"}
{"url": "https://news.bg/world/yuzhna-koreya-i-sasht-sklyuchiha-sporazumenie-za-amerikanskiya-kontingent.html", "text": "Южна Корея и САЩ официално сключиха споразумение за споделяне на разходите за поддържане на американския контингент в азиатската държава, съобщава \"Йонхап\".Сеул ще увеличи финансовия си принос за поддържането на американските войници с 8,2%.Двете страни се съгласиха, че подписването на Споразумението за специалните мерки, плод на тежки преговори, отразява силния им съюз.\"Това сега се превърна в основата - една от основите - на съюза и нещо, на което алиансът ще се гради и ще става по-силен и по-голям\", каза южнокорейският външен министър Кан Кюн-уа пред посланика на САЩ в Сеул Хари Харис след церемонията по подписването на документа.През миналия месец Южна Корея се съгласи да плати 920 милиона долара (1,04 трилиона вона) през 2019 г. за поддържането на 28 500 американски военнослужещи в Южна Корея в сравнение с 960 милиарда вона през 2018 г.Двата съюзника проведоха десет кръга преговори през миналата година. Те не успяваха да постигнат компромис предимно заради различия Сеул колко средства трябва да отпусне за финансирането на американските войници.Предишният договор между двете държави беше подписан през 2014 г. и изтече в края на 2018 г.", "date": "2019.03.08", "title": "Южна Корея и САЩ сключиха споразумение за американския контингент"}
{"url": "https://news.bg/crime/vks-zastrahovatelyat-mozhe-da-iska-nishtozhnost-za-grazhdanska-otgovornost-bez-da-ima-spor.html", "text": "Търговската колегия на Върховния касационен съд в ново тълкувателно решение единодушно постанови, че застрахователят има правен интерес да предяви иск за прогласяване на нищожност на договор за \"Гражданска отговорност\", по който е страна и без да е възникнал конкретен правен спор, свързан с него, съобщи lex.bg.\"Правният интерес в случая произтича от самото качество на ищеца на страна по договор, при основателни съмнения за действителността на който, правното му положение е смутено\", заявява Търговската колегия. Следователно, когато ищецът имал интерес да внесе яснота в отношенията си с дадено лице, бил допустим процесуален способ за предявяване нищожност на застрахователния договор и релевиране на последиците на този вид начална недействителност.Колегия посочва, че за наличие на такава неяснота, която създава несигурност в правното му положение, е достатъчно ищецът да е направил \"разумна субективна преценка\".\"По тези съображения следва да се приеме, че застрахователят по задължителна застраховка \"Гражданска отговорност\" на автомобилистите има правен интерес да предяви установителен иск за прогласяване нищожността на застрахователен договор, който засегнат от най-тежкия и непоправим, неотстраним (несанируем) порок, привидно го обвързва и смущава правното му положение, независимо че липсва конкретен правен спор, произтичащ от същия\", тълкуват върховните съдии. Според тях внасяйки по този начин яснота в правната си връзка с насрещната страна, застрахователят предотвратявал възможността за отправена му бъдеща претенция за обезщетение при евентуално настъпило в срока на покритие по застрахователната полица застрахователно събитие.Съдиите сочат като допълнителни аргументи в подкрепа на това разрешение \"важното социално предназначение на застраховката \"Гражданска отговорност\" и \"превантивният ефект за третите лица - потенциални жертви на ПТП и потенциалните оправомощени да предявят пряк иск за обезвреда срещу застрахователя на делинквента\".Висшият адвокатски съвет пък застъпи обратната теза в становището си по тълкувателното дело - по този начин щели да се открият неограничени възможности за оспорване на действителността на всеки сключен договор за \"Гражданска отговорност\", а това е недопустимо с оглед правната му същност и предназначение.От правния сайт припомнят, че самото тълкувателно дело беше образувано след сигнал на Комисията за финансов надзор, че един застраховател е предявил множество искове пред районните съдилища в Русе, Добрич, Монтана, Бяла, Силистра, Оряхово, Разград, Враца, Видин и тн., в които твърди, че договори за \"Гражданска отговорност, по които е страна, са недействителни.За да се избегне именно това съмнение на Висшият адвокатски съвет, Търговската колегия на ВКС се произнесе и за това кои пороци на договора за \"Гражданска отговорност\" водят до неговата нищожност.\"Допустимо е по иск на застрахователя прогласяване нищожност на договор за задължителна застраховка \"Гражданска отговорност на автомобилистите\" поради липса на съгласие\", прие ВКС.В тълкувателното решение се посочва, че като всяко основание за нищожност - липсата на съгласие, независимо от проявната ѝ форма, е тежък порок. \"... Не може да бъде отречено правото на застрахователя при констатирана липса на съгласие, несъмнено създаваща правна несигурност, да предяви иск за прогласяване нищожността на застрахователния договор и да установи със сила на пресъдено нещо действителното правно положение между страните\", тълкуват съдиите.Според тях обаче е недопустимо прогласяване нищожност на договор за \"Гражданска отговорност\" поради липса на представителна власт за застрахования, по предявен иск от застрахователя. Недопустимо е и по иск на застрахователя той да бъде обявен за нищожен поради първоначално декларирани от застрахования неверни данни за самоличността на лицата по чл. 477, ал.2 КЗ.При обявени неверни данни за самоличността на посочените това не води до нищожност на договора за \"Гражданска отговорност\", защото този извод може да се обоснове и от неизчерпателното им изброяване в разпоредбата, както ВКС обяснява. Това според върховните съдии означава, че информацията за тях не е съществена за сключване на застрахователния договор, освен при уговорени специални условия, касаещи конкретно личността им, които ще подлежат на съдебна преценка във всеки отделен случай.\"Анализът на възприетото законодателно разрешение налага да се приеме, че в случая законодателят е отдал приоритет на запазване на застрахователното правоотношение и произтичащата от него гарантирана защита на пострадалите и увредените трети лица спрямо интереса на застрахователя да се освободи от правните последици на сключен с него договор за задължителна застраховка \"Гражданска отговорност\" на автомобилистите, чрез прогласяване на нищожността му. Същото е в пълно съответствие и с основната функция на гражданското право - да обезщетява и да гарантира сигурност, а не да санкционира\", заявява Търговската колегия.С тълкувателното си решение тя прие още, че \"неточното и/или премълчано обстоятелство, оказващо въздействие за настъпване на застрахователното събитие или за увеличаване размера на вредите, не е основание за унищожаване на договора за задължителна застраховка \"Гражданска отговорност\" на автомобилистите по чл.29 ЗЗД\". Като посочи, че за него е приложима специалната уредба на чл. 485 КЗ.Освен това Търговската колегия постанови, че \"съдебното решение, с което е прогласена недействителност на договор за \"Гражданска отговорност\", не е противопоставимо на третите лица по смисъла на чл.477, ал.3, пр.1 във вр. с ал.1 КЗ и на Гаранционния фонд\".", "date": "2019.03.08", "title": "ВКС: Застрахователят може да иска нищожност за „Гражданска отговорност“, без да има спор"}
{"url": "https://news.bg/politics/32-mln-evro-e-izlishakat-v-targoviyata-s-med.html", "text": " 32 млн. евро е положителното търговско салдо при пчелните продукти и меда за периода януари-ноември 2018 г.Това заяви министърът на земеделието, храните и горите Румен Порожанов при откриването на първата международна конференция \"Цифровизация в пчеларството: ползи и предизвикателства\".\"Имаме над 780 хил. пчелни семейства и техният брой леко се увеличава, което показва, че независимо от проблемите, това е един подсектор, който има своето важно място\", обясни министърът.Той припомни, че благодарение на българското председателство на Европейския съвет по земеделие и комисар Фил Хоган, за първи път има стъпки на сближаване на нивата на директни плащания в ЕС през следващия програмен период.Затова за България няма намаление на финансовия пакет за директни плащания, дори има лек ръст от 0,7%.\"Цифровизацията, като един цялостен процес, трябва да обхване и пчеларството\", заяви още Румен Порожанов.По думите му новите технологии водят до повишаване на конкурентоспособността и до вземане на по-правилни решения в сектора. Според него обаче в България има какво да надграждаме.Той подчерта, че по пчеларската програма вече са изплатени над 38 млн. лв. за четирите тригодишни периода, в които се прилага.\"Отделно през последните 5 години имаме допълнително подпомагане по de minimis, по което са изплатени до момента над 15 млн. лева\", добави Порожанов.В последно време се наблюдава леко уедряване в пчеларството и средното стопанство се е увеличило от 49 пчелни семейства на 64.Според българският еврокомисар по цифровата икономика и общество Мария Габриел цифровизацията може да помогне стопанството да стане по-конкурентноспособно, като по думите ѝ това може да бъде ключът към една от най-сериозните теми за пчеларите - пестицидите.Мария Габриел е на мнение, че трябва да има по-добър диалог между земеделските стопани и пчеларите.Чрез дигитализацията могат да бъдат рязко ограничени териториите, в които има нужда от пестициди, да бъдат намалени количествата и обсега им, убедена е тя. Тя припомни, че цифровите иновационни хъбове са приоритет и за тях има бюджет от 500 млн. евро за периода от 2016 до 2020 г.Мария Габриел е заявила желанието си бюджетът за дигиталните и иновационни хъбове да бъде 1,5 млрд. лв.\"Здравето на пчелите и опазването им е сериозна тема за Европейската комисия, вниманието на обществеността е насочено към намаляване на пчелните популации в целия свят, трябва да обединим усилията си, за да решим този проблем\", заяви комисарят по земеделие и развитие на селските райони Фил Хоган.Основна стратегическа цел за в бъдеще на новата Обща селскостопанска политика е опазването на биоразнообразието. Въпреки че заради \"Брекзит\" се отваря дупка от 12 млрд. евро в европейския бюджет парите за ОСП след 2020 г. са защитени на 95%.Предложението на комисар Хоган е бюджетът за пчеларските програми да се завиши от 36 на 62 млн. евро. Според него трябва да се отделят повече средства за извършване на изследвания по отношение на заболяванията сред пчелите.Хоган отбеляза, че за въвеждане на дигитализацията по-големите ферми могат да се справят и сами, но за малките и средните е важна финансовата подкрепа в началото.", "date": "2019.03.08", "title": "32 млн. евро е излишъкът в търговията с мед"}
{"url": "https://news.bg/world/kapsulata-spacex-dragon-se-zavarna-na-zemyata.html", "text": "Капсулата SpaceX Dragon напусна Международната космическа станция (МКС) и се завърна на Земята. Изпробван е топлинният щит, който предпазва от високите температури на повторно навлизане в атмосферата, съобщава БиБиСи.Четири парашута приводниха капсулата на около 450 км от Кейп Канаверал, Флорида.Мисията без хора на борда, а само манекен, покрит със сензори, е проведена според предвидения сценарий.SpaceX Dragon поставя основите на американската космическа агенция (НАСА) да одобри превозно средство за полети с екипаж. Първият от тях може да е още през юли, въпреки че не бива да е изненада, ако тази дата е след лятото, тъй като инженерите работят над анализите след полета.Собственикът на капсулата, изпълнителният директор на SpaceX Илон Мъск изрази известно безпокойство, как капсулата ще се справи с повторното навлизане в атмосферата, като се има предвид, че топлинният щит има малко неправилна форма, която може да доведе до нестабилност при свръхзвукови скорости.Не откакто Америка не успява да изпрати собствените си астронавти в орбита, трябваше да разчитат на Русия и нейния кораб \"Союз\", който излита от космодрома Байконур в Казахстан.НАСА се надява да сложи край на това почти осемгодишно забавяне с възможностите с въвеждането на две нови търговски транспортни системи.Както SpaceX, агенцията финансира и Boeing, за да произведе собствена капсула, наречена Starliner. Планирано е превозното средство да има демонстрационен полет през април или скоро след това.В крайна сметка НАСА ще закупува места в капсулите, за да отведе астронавтите си на МКС. Но търговският характер означава, че компаниите ще могат да продават и возят други клиенти.Без съмнение ще включват космически агенции на други нации, но може и някои частни космически компании и лица. НАСА вече е избрала първите си астронавти, които ще летят на борда на SpaceX Dragon с екипаж. Боб Бенкен и Дъг Хърли са заети с екипа на SpaceX, научавайки всичко за работата на капсулата и какво да правят, ако има извънредна ситуация.Един от проблемите, които биха могли да възникнат, е проблем на ракетата-носител по време на извеждане в орбита.Екипът планира да използва кацналия SpaceX Dragon и да го използва на друга ракета от космическия център Кенеди.Минута след излитането ще бъде заповядано умишлено прекратяване, за да се изпита максимално аеродинамичното налягане.Ако капсулата може стабилно да се отдели аварийно при такива обстоятелства, тогава ще може да се справи с отделяне във всеки етап от полета.Както и при настоящата демонстрация, никой няма да бъде на борда за този опасен тест.", "date": "2019.03.08", "title": "Капсулата SpaceX Dragon се завърна на Земята"}
{"url": "https://news.bg/world/tramp-prisadata-na-manafort-pokazva-che-nyama-tayno-sporazumenie-s-rusiya.html", "text": "Президентът на САЩ Доналд Тръмп обяви, че наложената присъда на бившия му мениджър на предизборната кампания Пол Манафорт показва, че не е имало тайно споразумение с Русия.Съдията и адвокатът на Пол Манафорт по съдебния случай обявиха гръмогласно и светът да чуе, че няма тайно споразумение с Русия. Но измисленият лов на вещици продължава...Лошо за държавата ни, написа Тръмп в \"Туитър\".Вчера Манафорт беше осъден на . Съдията поясни, че присъдата не е свързана с разследването на Русия от страна на специалния прокурор Робърт Мълър.", "date": "2019.03.08", "title": "Тръмп: Присъдата на Манафорт показва, че няма тайно споразумение с Русия"}
{"url": "https://news.bg/world/s-6-milionen-protest-ispaniya-otbelyazva-8-mart.html", "text": "Испания отбелязва 8 март с 6-милионен протест в защита на правата на жените, предаде El Pais.Участничките в шествията са предимно млади жени и това не е изненадващо. Според проучванията 64,5% от испанките под 25 години се обявяват за феминистки.Най-голям е броят на стачкуващите жени в сферата на образованието. Днес мнозина служителки от държавните и частните учебни заведения в страната не се явиха на работното си място в знак на протест. По данни на синдикатите над 80% от представителките на университетските среди са се включили в шествията по случай 8 март.", "date": "2019.03.08", "title": "С 6-милионен протест Испания отбелязва 8 март"}
{"url": "https://news.bg/world/velikobritaniya-mozhe-nikoga-da-ne-napusne-es-prizna-tereza-mey.html", "text": "Ако британските депутати за втори път отхвърлят споразумението за Брекзит на ключовото гласуване през следващата седмица, страната \"може никога да не напусне изобщо\".Това предупреди премиерът на Великобритания Тереза Мей по време на реч за Брекзит в Гримзби, графство Линкълншър, Англия, съобщават световни агенции.Мей подчерта, че Обединеното кралство може да не напусне ЕС през следващите няколко месеца или \"ние можем никога да не напуснем\".Депутатите ще вземат решение във вторник и ще зависи от тях дали да действат отговорно и да изпълнят желанията на избирателите, отбеляза тя. Според нея Брекзит не принадлежи само на британските депутати, а \"на цялата страна\".Акценти от речта на Мей:Всеки иска да се приключи, да се прекратят дебатите и да се напусне ЕС като успешна държава, смята Мей.По думите й депутатите са гласували срещу споразумението поради различни причини. Тя посочи предпазния механизъм за Ирландия като най-проблемния въпрос. Мей се обърна към ЕС, че Брекзит със споразумение е в интерес и на двете страни.Европейските лидери предупредиха премиера на Обединеното кралство, че времето изтича, но според нея сега е моментът да се действа.За споразумението е \"необходими още един тласък\", за да се отговори на безпокойството на депутатите, каза тя и добави, че ако депутатите отхвърлят сделката, нищо не е сигурно, ще настъпи криза. Мей добави, че \"никой не знае\" какво може да се случи при негативно развитие на гласуването през следващата седмица.Министър-председателят предупреди, че ЕС може да поиска нови условия, ако Брекзит бъде отложен. Това може да доведе до някаква форма на Брекзит, която не отговаря на волята на британския народ.Може да доведе до прекратяване на свободното движение на хора, няма да има нови търговски споразумения...дори и до организиране на втори референдум, предупреди Тереза Мей.Ако не напуснем ЕС, това ще граничи с политически провал и ще засегне вярата на хората в демокрацията, продължи тя. Мей помоли британските депутати да подкрепят сделката й.Министър-председателят отбеляза, че посланието й към ЕС е, че сега е моментът двете страни да се договорят и да върнат споразумението в британския парламент за гласуването във вторник.Ако депутатите не подкрепят това споразумение, знаем, че ще видим продължителна несигурност, повтори тя и допълни, че все още е възможно Великобритания да напусне ЕС на 29 март.Премиерът на Обединеното кралство каза още, че все още преговарят с ЕС за правни промени в сделката за Брекзит. Тя изтъкна, че ЕС не желае предпазният механизъм за Ирландия да бъде за постоянно.На На 12 март ще се гласува споразумение за Брекзит. Ако правителството не спечели на това гласуване, ще бъде внесено предложение за гласуване до 13 март, според което депутатите ще бъдат попитани дали одобряват напускане на ЕС без споразумение. Ако депутатите отхвърлят варианта Брекзит без споразумение, премиерът ще даде възможност на законодателите да гласуват на 14 март дали парламентът иска да отложи Брекзит за кратък период. Ако депутатите прокарат предложението, правителството ще поиска от Брюксел отлагане напускането на ЕС.", "date": "2019.03.08", "title": "Великобритания може никога да не напусне ЕС, призна Тереза Мей"}
{"url": "https://news.bg/society/zatyagat-kontrola-na-detskite-ploshtadki.html", "text": "Министерството на регионалното развитие и благоустройството затяга контрола на детските площадки. Предвижда се стопаните на площадките за игра да определят мерките, средствата, сроковете и отговорниците за поддържането им.Площадките за игра, които не отговарят на изискванията до края на миналата година, ще трябва да бъдат включени от стопаните в плановете за контрол и поддържане с необходимите за това мерки, финансови средства и срокове за изпълнение.Въвежда се и контрол върху съставените от стопаните планове за поддръжка и изпълнението им. Общинските съвети ще са отговорни за спазването им по отношение на площадките, чиито стопани са местните власти. За обществено достъпни площадки за игра, стопанисвани от физически или юридически лица, контролът ще се упражнява от Комисията за защита на потребителите.Стопаните ще трябва да премахнат за своя сметка площадките, които не са в списъка и в плана за контрол и поддържане, и ще бъдат отговорни за обезопасяването им.Времето за извършване на периодичния контрол на състоянието на площадката от стопанина се удължава до 5 месеца. Определени са по-сериозни контролни проверки на стабилността на съоръженията за игра, състоянието на настилките и безопасността на площадката.Промените предвиждат органът за контрол да уведоми производителя или доставчика, ако при годишния контрол установи несъответствие с изискванията в техническата документация.При изграждането и въвеждането в експлоатация на площадките за игра ще се изисква проверка за съответствие на съоръженията, настилките и елементите на обзавеждането с техническата документация на производителите им. В констативния акт за изпълнена площадка за игра ще се включват описание на монтираните съоръжения, параметри на настилките и съответствието им с инвестиционния проект и предоставените за тях сертификати или документи.Целта на измененията целят е да се подобри безопасността на площадките за игра.", "date": "2019.03.08", "title": "Затягат контрола на детските площадки"}
{"url": "https://news.bg/finance/darzhavata-vnedrila-danachni-i-na-nudistki-kruiz.html", "text": "Оказва се, че държавата преследва не само , но и нудистите. Финансовият министър Владислав Горанов разказа в парламента интересна случка.Миналото лято НАП внедрила служители на круизни кораби. Имаше една забавна ситуация, в която навътре в морето се оказа, че това е нудистки круиз, изтъкна той. Колегите бяха изключително притеснени, но всички способи са допустими, подчерта той.Попитан дали и служителите на НАП са се съблекли на круиза, Горанов обясни, че не знае. Забавлявам се с прикритието на колегите от НАП в Марково, те са преиграли, коментира той другия случай на внедрени данъчни. Неиздаването на касова бележка си е административно нарушение, което се наказва с глоба, отсече обаче финансист номер едно и беше категоричен, че принципът на маловажност тук не се прилага.", "date": "2019.03.08", "title": "Държавата внедрила данъчни и на нудистки круиз"}
{"url": "https://news.bg/crime/otkriha-blizo-48-000-evro-v-livanets-na-mp-kalotina.html", "text": "Митничари откриха 47 870 евро при проверка на лек автомобил с германска регистрация на МП \"Калотина\", съобщават от Агенция \"Митници\".Проверката е извършена на 6 март.Шофьорът, ливански гражданин, е пътувал сам в посока Германия - Турция. Той заявил, че пренася сума до 10 000 евро, която не подлежи на писмено деклариране.При проверката обаче митничарите установили, че в действителност сумата е 47 870 евро. Мъжът носел парите в джобовете на дрехите си и в чантичка.На мъжа е наложена глоба от 18 725 лева.", "date": "2019.03.08", "title": "Откриха близо 48 000 евро в ливанец на МП \"Калотина\""}
{"url": "https://news.bg/regions/avariya-ostavi-chast-ot-tsentara-na-sofiya-bez-parno-i-topla-voda.html", "text": "Авария остави част от центъра на София без парно и топла вода, предаде БНР.По данни на \"Топлофикация София\" към момента близо 1000 абонатни станции са без снабдяване.Проблемите в района са започнали от вчера, когато са настъпили редица повреди в мрежата на топлофикационното дружество.Очаква се аварията да бъде отстранена най-рано утре въпреки денонощната работа на екипите.", "date": "2019.03.08", "title": "Авария остави част от центъра на София без парно и топла вода"}
{"url": "https://news.bg/economics/predlagat-radoslav-milenkov-za-podupravitel-na-bnb.html", "text": "Депутатите гласуваха процедурните правила за избор на подуправител, отговарящ за управление \"Банков надзор\", който да замени подалия оставка от този пост Димитър Костов.Ден по-рано председателят на парламентарната комисия по бюджет и финанси Менда Стоянова поясни, че процедурата по избор на нов подуправител ще е със съкратени срокове.След като управителят на БНБ внесе в Народното събрание своята номинация за подуправител парламентарната комисия ще изчака 8 дни от дата на внасяне, през които всички желаещи ще могат да се запознаят с кандидатурата и да отправят своите въпроси към кандидата.По време на заседание на комисията вчера Менда Стоянова обяви, че новия подуправител ще довърши мандата на стария.В наредбата обаче сега не пише, че при предсрочно освобождаване на някой от членовете на Управителния съвет на БНБ, заместникът му довършва мандата.Такъв текст е имало до 2015 г., но той е отменен с решение на Народното събрание.Димитър Костов бе избран за подуправител, отговарящ за Банков надзор, на 29 юли 2015 г. и неговият мандат изтича на 25 юли 2021 г.Според \"Действащата разпоредба на чл. 14, ал. 2 от Закона за Българската народна банка предвижда при предсрочно прекратяване правомощията на член на Управителния съвет на Българската народна банка на негово място да се избира, съответно назначава друго лице, за остатъка от мандата. При приемане на предложеното изменение за отмяна на чл. 14, ал. 2 от Закона за Българската народна банка, при всички случаи членовете на Управителния съвет на Българската народна банка ще бъдат избирани с мандат от шест години, каквото е общото правило на чл. 12, ал. 4 от Закона за Българската народна банка.С отмяната на ал. 2 от чл. 14 на Закона за БНБ още през 2015-а е отпаднало правилото за довършване на мандата на освободен предсрочно член на УС нас БНБ.При това положение заместникът на Димитър Костов ще бъде избран за нов шестгодишен мандат. Това е Радослав Миленков, чийто мандат като председател на УС на Фонда за гарантиране на влоговете в банките изтича.От месец ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции.Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии\".Петгодишният мандат на заместник-председателя на Фонда Нели Кордовска обаче вече е изтекъл и БНБ, която посочва лицето, заемащо тази позиция, или трябва да я преизбере, или да назначи неин заместник. Министерският съвет пък трябва да излъчи заместник на Радослав Миленков, ако той стане подуправител на БНБ на мястото на Димитър Костов.", "date": "2019.03.08", "title": "Предлагат Радослав Миленков за подуправител на БНБ "}
{"url": "https://news.bg/world/feministka-grupa-vleze-v-sblasak-s-religiozni-evrei-na-stenata-na-placha.html", "text": "Хиляди млади ултраортодоксални евреи влязоха в сблъсък с либерална феминистка група на едно от най-свещените места на юдеите в Йерусалим - Стената на плача (Западната стена), информира Би Би Си.Десетки членове на групата \"Жените на стената\", които се борят за равни права на молитва, трябваше да бъдат ескортирани от полицията.Протестиращи, повечето от тях жени, отговориха с призив към ултраортодоксалните равини да попречат на церемония по повод 30-тата годишнина от създаването на групата, съобщават медии.Няколко души са пострадали при инцидента.В момента на Стената на плача в Стария град на Йерусалим има отделни места, където на мъжете и жените им е позволено да се молят.\"Джерусалим пост\" пише, че 150 членове на групата са били посрещнати от повече от 10 000 ултраортодоксални еврейки тази сутрин, като и двете страни са си отправяли обиди.Някои от протестиращите момичета коментираха пред вестник \"Аарец\", че са били докарани с автобуси от религиозните им училища в опит да блокират достъпа на групата до Западната стена.В съобщение в \"Туитър\" от \"Жените на стената\" написаха, че двама техни членове са получили лекарска помощ. По-късно групата е била ескортирана до друга част на Стената на плача, където се позволяват нетрадиционни молитви.Вестник \"Аарец\" отбелязва, че стотици млади ултраортодоскални мъже също са се опитали да преминат през полицейските барикади, за да достигнат до феминистката група, но полицията е успяла да ги отблъсне. От полицията съобщиха, че са арестували един мъж, тъй като се е опитал да нападне полицай.Полицията обвини членовете на феминисткото движение в провокация.В продължение на 30 г. \"Жените на стената\" се борят срещу правила, които забраняват на жените да носят традиционни молитвени шалове, да се молят и да четата пасажи от Тората колективно и на глас на свещеното място.Според ортодоксалната юдейска традиция жените не трябва да извършват тези религиозни ритуали. След натиск от ултраортодоксални партии израелските власти през 2017 г. взеха решение да се откажат от планове за създаване на полово неутрална зона до Стената на плача.", "date": "2019.03.08", "title": "Феминистка група влезе в сблъсък с религиозни евреи на Стената на плача"}
{"url": "https://news.bg/int-politics/avstriya-privikva-ukrainskiya-poslanik-zaradi-zabrana-kam-reporter.html", "text": "Австрийското външно министерство привиква Александър Щерба, посланик на Украйна във Виена, заради решението на украинските власти да не допуснат Кристиан Вершуц, ръководител на австрийската телевизионна и радио компания ORF в Киев, коментира австрийското външно министерство, съобщава АПА, цитирана от ТАСС.Според Министерството на външните работи, разговорът с украинския посланик ще се проведе от генералния секретар на Министерството на външните работи Йоханес Петерлик.На 7 март Украйна забрани влизането на журналиста за една година и го обвинява в нарушаване на държавната граница, която оправдава обединението на Крим с Русия и антиукраинска пропаганда.Австрийският външен министър Карин Кнейсл обвини Украйна в цензура, осъди действията на Киев и призова забраната да бъде отменена.През декември 2018 г. Кристиан Вершуц коментира, че се страхува за живота си в тази страна и призова австрийското правителство и ръководството на ORF да повлияят на украинското правителство, за да спрат да създават пречки на журналистическа дейност.Той също така посочва, че украинските власти му отказват акредитация.", "date": "2019.03.08", "title": "Австрия привиква украинския посланик заради забрана към репортер"}
{"url": "https://news.bg/world/chehiya-razsledva-firmata-izgradila-tol-sistemata-u-nas.html", "text": "Вчера чешката полицията е влязла в офисите на австрийската компания \"Капш\" в Прага, информира \"Ройтерс\". Причината за проверката е било участието на компанията в обществени поръчки, сред които и тази за ТОЛ системата в Чехия.По-рано днес говорителят на компанията съобщи, че полицията е поискала съдействие от директора на фирмата за Чехия Карел Фейкс. Той увери, че няма арестувани или обвинени, а \"Капш\" съдейства максимално на властите. \"Капш\" стартира ТОЛ системата в Чехия през 2007 г., съобщава \"Ройтерс\". Компанията обаче губи търга за 474,1 млн. долара за управление на системата от следващата година, като той e спечелен от чешко-словашки консорциум.През 2018 г. Министерството на транспорта в Чехия сключва договор с консорциума, а антимонополната комисия одобрява резултатите от търга през февруари тази година.Чешкото звено за борба с организираната престъпност съобщи по-рано в Туитър, че операцията е свързана с две криминални разследвания.Припомняме, през 2017 г. \", поискали да изградят и ТОЛ системата в България.В крайна сметка през януари миналата година От българското подразделение на \"Капш\" посочват, че засега няма повдигнати обвинения.", "date": "2019.03.08", "title": "Чехия разследва фирмата, изградила ТОЛ системата у нас"}
{"url": "https://news.bg/int-politics/vuchich-obyavi-che-prishtina-ne-iska-dialog-s-belgrad.html", "text": "Косово показва, че в действителност не иска диалог със сърбите, коментира сръбският президент Александър Вучич, цитиран от ТАСС.\"Косовските албанци с приетия закон показаха, че никога не са искали диалог и не биха го желали в бъдеще. Отговорът на Сърбия ще бъде силен, сериозен и тежък. Ще защитаваме сръбските интереси, не се страхуваме от техните заплахи и от заплахи на техните защитници\", коментира Вучич след заседание на Съвета за сигурност на Сърбия и среща с говорителя на Държавния департамент на САЩ Дейвид Хейл.В четвъртък, парламентът на Косово прие закон, който поставя основите за преговори с Белград под егидата на ЕС и определяне на правомощията на преговарящата група.Според документа, Косово , включително коригиране на границите и обмен на територии.Рамуш Харадинай заяви, че ще \"запази Косово от 17 февруари 2008 г.\", такова, каквото е след едностранно обявената независимост.През последната година Белград и Прищина активно обсъждат компромисно решение, свързано с границите и обмена на територии.Съединените щати подкрепиха тази идея, настоявайки за окончателно споразумение, включващо коригиране на границите на Сърбия и непризнатата република.Германският канцлер Ангела Меркел се произнесе срещу промяната на границите на Балканите, като подчерта, че всички страни в региона вече имат перспективата да се присъединят към европейската общност.", "date": "2019.03.08", "title": "Вучич обяви, че Прищина не иска диалог с Белград"}
{"url": "https://news.bg/society/mosv-prizovava-da-se-vnimava-s-paleneto-na-ogan-za-sirni-zagovezni.html", "text": "МОСВ призовава за внимание с паленето на огньове на християнския празник Сирни Заговезни. Тази година той се чества на 10 март, затова министерството и Регионалните инспекции по околната среда и водите (РИОСВ) в страната напомнят, че нерегламентираното изгаряне на отпадъци е нарушение на закона. Забранено е да се изгарят автомобилни гуми, масла и други лесно запалими материали. МОСВ напомня на кметовете на общини и кметства да предприемат необходимите мерки за предотвратяване изгарянето на гуми и други отпадъци при отбелязване на празника.Според разпоредбите на ЗУО глобите за нерегламентирано изгаряне на неопасни отпадъци са от 2000 до 5000 лв., а за маловажни случаи се налагат глоби на място в размер от 10 до 50 лв. срещу издаване на фиш.За неупражнен контрол от страна на кметовете глобата е от 1400 до 4000 лева.От МОСВ напомнят също и за опасността от възникване на пожари в защитените територии. Затова съветват да не се пали огън извън определените и обозначени за това места. Не трябва да се горят също сухи треви и растителни отпадъци.", "date": "2019.03.08", "title": "МОСВ призовава да се внимава с паленето на огън за Сирни Заговезни"}
{"url": "https://news.bg/int-economics/15-mlrd-evro-investira-kitayska-firma-v-nay-dalgiya-podvoden-zhp-tunel-v-evropa.html", "text": "Китайската Touchstone Capital Partners Ltd. ще финансира проекта за подводен жп тунел, който ще свърже столиците на Финландия и Естония. Това съобщиха от компанията строител Finest Bay Area Development Oy, цитирано то money.bgЕдна трета от финансирането ще бъде под формата на инвестиция, което ще даде на Touchstone миноритарен дял, а останалите две трети ще бъдат под формата на дълг. Общата сума възлиза на €15 милиарда.Планираният тунел между Хелзински и Талин ще бъде дълъг над 100 км. Ще бъде нужно изграждането и на един изкуствен остров. Проектът е дело на Питър Вестербака, познат от компанията Rovio Entertainment Oyj.Така тунелът ще бъде най-дългият в Европа, както и в света.Правителствата на Финландия и Естония вече заявиха, че работят по осигуряване на финансиране от Европейския съюз, което ще намали част от нуждата за частен капитал.", "date": "2019.03.08", "title": "15 млрд. евро инвестира китайска фирма в най-дългия подводен жп тунел в Европа"}
{"url": "https://news.bg/world/zhenite-v-germaniya-po-chesto-izpadat-v-bednost-v-sravnenie-s-mazhete.html", "text": "Жените в Германия по-често изпадат в бедност в сравнение с мъжете, предупреждава Левицата на Международния ден на жената, предаде ДПА.Депутатът Сабине Цимерман от Левицата се позовава на данни на Евростат, които показват, че през 2017 г. е имало 7,1 милиона жени в Германия, които са били заплашени от бедност в сравнение с 6,1 милиона мъже. Като процент 17,1 на сто от жените в страната са изправени пред бедност, а при мъжете са 15 на сто. Тези с по-малко от 60% от средния доход се определят като заплашени от бедност.\"Проблемът с бедността за съжаление отдавна се свързва с жените\", обяви Цимерман и обвини правителството в замазване на проблема.Жените са дискриминирани на работното място в резултат на ниско заплащане и почасова работа, като тези фактори водят до по-ниска пенсия, подчертава Цимерман, експерт по социални въпроси, и призовава правителството да намали пропастта с мъжете.Според Федералната агенция по труда 27,1% от жените на пълен работен ден изпадат в категорията с ниско заплащане в сравнение с 16,2% от мъжете. В тази категория влизат германци с месечно брутно възнаграждение от под 2139 евро на месец. На пълен работен ден жените в Германия средно получават 2920 евро, а мъжете - 3372 евро.", "date": "2019.03.08", "title": "Жените в Германия по-често изпадат в бедност в сравнение с мъжете"}
{"url": "https://news.bg/int-politics/nato-gotvi-otgovor-na-razpolaganeto-na-ruski-raketi-blizo-do-granitsite-si.html", "text": "Генералният секретар на НАТО Йенс Столтенберг обяви, че Алиансът ще реагира на разполагането от страна на Русия на мобилни ракети, способни да носят ядрени бойни глави, по границите на страни членки на западния военен блок.\"Мога да кажа, че ще има добре координирана реакция\", подчерта Столтенберг, говорейки във Варшава след среща с полския президент Анджей Дуда.Столтенберг още веднъж обвини Русия в нарушаване на Договора за ликвидиране на ракетите със среден и малък обсег, като призова Москва да се върне към спазването на договора, който беше подписан през 1987 г. от СССР и САЩ, по-конкретно от тогавашния американски президент Роналд Рейгън и съветския ръководител Михаил Горбачов. До юни 1991 г. договорът беше изпълнен: Съветският съюз унищожи 1846 ракетни комплекса, САЩ - 846.Въпреки това на 2 февруари, след поредица от взаимни обвинения за нарушаване на договора, американският президент Доналд Тръмп обяви .Кремъл отвърна, че Русия ще отговори огледално на действията на САЩ.Руският президент Владимир Путин увери, че всички предложения на Москва по разоръжаване \"остават на масата и вратите са отворени\".На 4 март Путин подписа указ за спиране на изпълнението на договора от страна на Русия.", "date": "2019.03.08", "title": "НАТО готви отговор на разполагането на руски ракети близо до границите си"}
{"url": "https://news.bg/regions/nov-direktor-poema-organizatsiyata-na-transporta-v-plovdiv.html", "text": " Новият директор на ОП \"Организация и контрол на транспорта\" в Пловдив е инж. Пламен Вълков, съобщи БНР.Той наследява на поста Борислав Кръстев, който ще отговаря за изпълнението на Водния проект.Пламен Вълков е на 54 години. Завършил е Техническия университет в Габрово, магистър със специалност \"Електроснабдяване и електрообзавеждане\".Работил е по специалността си в държавни и частни фирми, а от 2010 г. до 2016 г. - като директор на Регионална дирекция \"Борба с градушките\" - Пловдив.Преди да бъде назначен като директор е бил началник-отдел \"Улично осветление и празнично осветление\" в общинското предприятие.", "date": "2019.03.08", "title": "Нов директор поема организацията на транспорта в Пловдив"}
{"url": "https://news.bg/world/razsledvat-berluskoni-za-koruptsiya.html", "text": "Бившият премиер на Италия Силвио Берлускони е разследван за корупция, съобщи съдебен източник, цитиран от \"Ройтерс\".През 2014 г. Централната банка на Италия поиска от холдинговата компания Fininvest, която държи 30% от Banca Mediolanum, да продаде 20 на сто от дела, тъй като Берлускони не може да притежава повече от 10% от финансовата компания, тъй като е осъден за данъчни измами.По-късно италиански апелативен съд одобри молбата на Fininvest да се отмени продажбата на дяловете.Съдебният източник поясни, че прокурори в Рим предполагат, че решението на топ административния съд от 2016 г. е нагласено.Берлускони в момента е лидер на дясноцентристката \"Форца Италия\".", "date": "2019.03.08", "title": "Разследват Берлускони за корупция"}
{"url": "https://news.bg/politics/borisov-prevarnal-balgariya-v-bedna-turska-provintsiya.html", "text": "Борисов заблуждава българските избиратели по отношение на енергийните проекти, които са спрени по негова инициатива. Това съобщиха от БНР по думи на депутата от БСП Елена Йончева.Според нея България става все по-енергийно зависима от Турция.България за 10 години се превърна не просто в турска провинция, но в бедна турска провинция, посочи Йончева по време на днешното си посещение във Варна. Тя изтъкна, че страната ни е на път да купува газ и електроенергия от Турция заради прекратените от правителството на Борисов три енергийни проекта - \"Южен поток\", Бургас-Александруполис, и АЕЦ \"Белене\".Човекът, който ни лиши от трите проекта и ги изкара извън България, сега отново баламосва българския избирател, възропта Йончева.Тя отново обоснова излизането на БСП от парламента с липсата на публичен регистър на избирателите и възможност за манипулация на изборните резултати.Председателят на БСП във Варна Борислав Гуцанов съобщи, че са номинирани седем кандидати за евролистата. На първите три места са Елена Йончева, Сергей Станишев и Борислав Гуцанов.Предложена е и Ирина Бокова, но тя още не е потвърдила участие.Очаква се листата на БСП да бъде одобрена в началото на следващия месец.", "date": "2019.03.08", "title": "Борисов превърнал България в бедна турска провинция"}
{"url": "https://news.bg/int-politics/turtsiya-i-rusiya-zapochvat-da-patrulirat-okolo-idlib.html", "text": "Във връзка със споразумение, постигнато миналата есен, Турция и Русия започват да патрулират в и около северозападния сирийски град Идлиб, коментира турския министър на отбраната, цитиран от \"Анадолу\".\"Днес Русия ще патрулира в граничния район извън Идлиб, докато патрулите на турските въоръжени сили ще патрулират в демилитаризираната зона\", обяснява Хулуси Акар.\"Споразумението създава демилитаризирана зона в Идлиб и други райони, но сирийският режим многократно нарушава примирието в Идлиб\", допълва Акар.\"Поддържането на примирието в Идлиб е важна стъпка за осигуряване на стабилност в Сирия\". Акар също така подчерта, че Турция купува от Русия системи за противоракетна отбрана С-400, \"не избор, а необходимост\".От октомври тази година системите С-400 ще бъдат инсталирани в Турция, а турските ВВС изучават къде да разположат ракетите.След многократни усилия за закупуване на противоракетна отбрана от САЩ, през 2017 г. Анкара реши да закупи руските системи С-400.Този ход е критикуван от Пентагона, който предупреди, че закупуването на С-400 ще наруши отношенията Турция-САЩ и ролята на Турция в НАТО. Акар коментира и че турската политика към съседните страни, особено Ирак и Сирия, се основава на техния териториален и политически суверенитет.Той призова Турция да поддържа контакти с сирийския режим, но посочва, че Анкара провежда разговори с Москва, а понякога и с Техеран, за ситуацията в Сирия.Турция никога не е имала проблеми с кюрдското население или други етнически групи в Сирия, тъй като армията й провежда операции само срещу терористи, обяснява той.\"Сирия е в жестока гражданска война от началото на 2011 г., когато режимът на Башар Асад се потуши про-демократичните протести с неочаквана свирепост\", пише \"Анадолу\".Оттогава стотици хиляди са убити и повече от 10 милиона души са изселени, според ООН, допълва турската агенция.", "date": "2019.03.08", "title": "Турция и Русия започват да патрулират около Идлиб"}
{"url": "https://news.bg/economics/nap-sledi-hotelite-v-zimnite-ni-kurorti-za-ukrivane-na-oboroti.html", "text": "НАП подлага на открито наблюдение, проверки и ревизии хотелите в зимните ни курорти, съобщават от приходната агенция. Причината е практиката за укриване на обороти. Откритото наблюдение представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала.От НАП разясняват, че ако бъдат открити значителни разлики в осигуряването на персонала в даден обект спрямо друг на същата територия, е възможно извършването на ревизия, при която осигурителните вноски могат да бъдат определени по аналогия.4 и 5 звездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по-малко от средния осигурителен доход за страната и значително по-ниско от обичайните възнаграждения в бранша.Във Велинград в същата категория хотели осигурителният доход е 540 лв., което е дори под минималния осигурителен доход, допълват от НАП.Чрез специално създаден калкулатор от НАП и НОИ всеки може да изчисли колко губи, приемайки да бъде осигуряван на по-ниска от реалната си заплата.По думите на директорът на \"Фискален контрол\" в НАП Спас Шишков има пряка връзка между укриването на обороти и т.нар. \"заплата в плик\".Той допълва, че неиздаването на касови бележки формира приходи, от които в последствие се изплащат необложени възнаграждения, а целта на проверките по хотелите е да се спре тази практика.", "date": "2019.03.08", "title": "НАП следи хотелите в зимните ни курорти за укриване на обороти"}
{"url": "https://news.bg/comments/s-makron-napred-kam-svetloto-badeshte.html", "text": "В началото на седмицата френският президент Емануел Макрон представи своята визия за бъдещето на Европейския съюз. Манифестът \"Европейско възраждане\" бе публикуван на всички официални езици в ЕС и насочен към всички граждани на Евросъюза. Идеите, включени в документа, се отнасят до най-различни сфери - търговия, бизнес среда, земеделие, околна среда, сигурност, бюджет, технологии... Планът на Макрон е очевидно амбициозен и се явява предизвикателство към всички останали европейски политически играчи, от които се очаква да дадат своите, алтернативни предложения за бъдещето на Европа. Три месеца преди изборите определено може да се каже, че дебатът за ЕС вече започна.Как обаче президентът на Франция вижда \"Европейското възраждане\"?В манифеста определено могат да се намерят положителни елементи. Част от идеите са добри, належащи и даже закъснели. Обща служба за гранична полиция, Европейски съвет за вътрешна сигурност, Европейски договор за отбрана и сигурност (който да дефинира участието ни в НАТО), са все инициативи, които изглеждат безспорно необходими на фона както на разклатения имидж на Европа като военна сила, така и на миграционния натиск към Стария континент. Разумно е също да се забрани финансирането на европейски политически партии от държави, извън ЕС. В предложението за увеличаване на субсидиите за научни изследвания и технологични иновации също има здрав смисъл. Ако някъде изобщо е уместно да се наливат публични средства, това е точно там - в сферата на образованието, науката и технологиите.Наред с позитивите обаче, могат да се открият и доста спорни моменти:Отпускането на държавни помощи за ключови индустрии и осигуряването на специални предимства на частни компании са рискови стъпки по отношение на пазара и конкурентоспособността на европейските фирми, а оттам и на европейските икономики. Тук явно прозира желанието на Макрон \"да отговорим на американския протекционизъм с европейски такъв\", но дали подобна стъпка ще бъде от полза на европейската икономика, не може да се каже със сигурност. По подобен начин стои и въпросът с \"европейската преференция\" при обществените поръчки - държавите-членки да бъдат принудени да предпочитат европейски компании пред други. Това може да изглежда като стимул за икономиката на ЕС, но дали няма да доведе до занижаване на стандартите при европейските изпълнители (и оттам до негативи за държавите-членки)? Не е ли все пак по-добре да се разчита на предимствата на свободния пазар, а европейските фирми да получават косвени стимули, без да бъдат директно \"дундуркани\" от Брюксел?Друга иновативна мисъл на Емануел Макрон е, че според него ЕС трябва да ограничава или направо да забранява достъпа на компании, които \"застрашават стратегическите ни интереси и основните ни ценности\". Повече от ясно е, че не самите компании са заплахата, а държавите, които стоят зад тях (и които имат интереси в противоречие с нашите). Това в някаква степен се случва и сега, притеснителното е, че ако бъде официализирано, може да се използва като претекст за налагане на определени интереси вътре в рамките на ЕС. И, респективно, репресия срещу \"неудобни\" държави-членки (чрез изваждане на техни фирми от играта, уж, че зад тях стои външен враждебен интерес) и замяната им с \"правилните\" компании от \"правилните\" държави.Ограничаването на пестицидите наполовина до 2025 г. и спирането на въглеродните емисии до 2050 г. също крият рискове. В първия случай остава открит въпросът как земеделските производители ще защитават ефективно добивите си от вредители. А във втория случай възникват въпроси около т.нар. \"зелена енергия\" и нейното твърде вероятно дотиране, за да може тя да покрие огромните нужди на европейския енергиен пазар. В добавка, да не забравяме, че не ЕС, а държави като Китай и Индия имат най-голям принос във въглеродните емисии, така че от последното намерение лъха и голяма доза лицемерие. Зад което не е изключено да стоят и определени икономически интереси.Евентуалното санкциониране на компании, които нарушават екологичните стандарти, също е деликатен момент, но да приемем, че подобна мярка е по-скоро необходима.И тук вече стигаме до най-вредните, опасни и дразнещи идеи на френския президент и потенциален лидер на нова либерална фракция в Европейския парламент:Ако се въведе \"европейска минимална работна заплата\", в много страни заплатите ще трябва да бъдат повишени изкуствено, без реална икономическа обосновка. Това бързо ще доведе до колапс на източноевропейските икономики (и на някои от западните) и в крайна сметка ще доведе до резултат, напълно противоположен на първоначалната цел - изравняване на доходите в различните части на Евросъюза. Или не, всъщност изравняване може и да се постигне, но то ще бъде \"равни в мизерията\".\"Европейска агенция за защита на демокрацията\" звучи като \"Европейска агенция за разправа с всички, които не споделят виждането на Макрон и подобните му за демокрация\". Уж за защита от кибер атаки и други форми на \"хибридна война\", но на практика инструмент за тоталитарен контрол и отстраняване на политически неудобните. Намерението за премахване на \"езика на омразата\" в интернет пък си е директна заявка за официализирана цензура.Не по-малко опасно е създаването на Европейска банка за климата. Привидно с благородни намерения, се прави недвусмислена заявка, че значителна част от бюджета на ЕС (тоест, парите на европейските данъкоплатци) ще се прахосват за борба с една измама*. Изглежда, че Макрон е решен да изпълни обещанието, което Жан-Клод Юнкер даде на 16-годишната Грета Тунберг, а именно 25% от планирания европейски бюджет за програмен период 2021-2027 г., или около 1 трилион евро, да бъдат насочени за действия, целящи да намалят ефекта от климатичните промени. Наливането на публични средства в инициативи със спорен икономически, но безспорен идеологически ефект не ви ли напомня на \"Кремиковци\" и други \"гордости\" на българската социндустрия?В резюме, Макрон се е опитал да вкара в своя план за всекиго по нещо: за източноевропейците повече сигурност и отбрана, за западноевропейците повече грижа за климата. Любимата му концепция за \"Европа на две скорости\" не е заявена открито (неудобно е, все пак...), но се прокрадва между редовете.На практика \"Европейското възраждане\" на Макрон представлява проектиране на френски политики (и интереси) на паневропейско ниво плюс много, много социализъм - регулации в икономиката и търговията, нови наднационални бюрократични структури (макар някои от тях да са необходими), пилеене на европейски пари за глупости и тоталитарен контрол върху различното мнение. С други думи, с Макрон напред към светлото, комуни... ъъъ, общоевропейско бъдеще!", "date": "2019.03.08", "title": "С Макрон напред към светлото бъдеще!"}
{"url": "https://news.bg/regions/ekoinspektsiyata-v-shumen-nalozhi-globi-za-23-000-lv.html", "text": "95 проверки са извършили през първите два месеца на годината експертите на Регионалната инспекция по околната среда и водите - Шумен. 57 от тях са планови, а 36 - извънредни.Директорът на екоинспекцията е издал 12 наказателни постановления за имуществена санкция на стойност 23 000 лв.Постъпили са 20 сигнала, за 15 от тях са извършени проверки на място. Дадени са 51 предписания за отстраняване на констатирани несъответствия.Съставени са 22 акта за административни нарушения, от които 20 са по Закона за лечебните растения и 2 - по Закона за водите. За периода са събрани над 12 624 лв. Постъпилите суми по наложени глоби и санкции са 9 283 лв.Наказателно постановление за 10 000 лв. е получило дружеството \"Керамат\" за неизпълнение на условия от комплексното разрешително.Друго дружество \"Аутолего\" ЕООД е глобено с имуществена санкция от 4 000 лв. за неизпълнение на предписание, дадено с констативен протокол.", "date": "2019.03.08", "title": "Екоинспекцията в Шумен наложи глоби за 23 000 лв."}
{"url": "https://news.bg/health/po-malko-trudovi-zlopoluki-v-stroitelstvoto-prez-2018-g.html", "text": "По-малко трудови злополуки в строителния сектор отчитат от Инспекцията по труда благодарение на засиления контрол в последните години и въпреки нарастването на строителните обеми.По данни на Националния статистически институт разгънатата застроена площ на нови сгради през 2018 г. е с над 1/5 повече спрямо 2017 г. Същевременно през миналата година НСИ е регистрирала 14 злополуки с фатален изход на работното място, а през 2017 г. те са били 18.Общият брой трудови злополуки е нараснал - през 2018 г. те са били общо 207, а година по-рано - 175. Пикът в трудовия травматизъм в сектора през последните години е бил през 2014 г., когато са регистрирани 244 злополуки на работното място, като 22 от тях са били с фатален изход.От Инспекцията по труда посочват, че много от трудовите инциденти са предотвратими, ако работниците спазват изискванията за безопасност. Те могат да бъдат предотвратени и ако работодателят контролира спазването на правилата. Най-честите причини за тежките трудови злополуки в строителството са падане от височина поради необезопасени скелета и конструктивни отвори на строителните обекти, падане на предмети от височина и неизползване на лични предпазни средства.Секторът е високорисков както заради безопасността при работа, така и относно прилагането на нерегламентирани практики при изпълнението на трудовите правоотношения. По тази причина през последните години около 10% от извършените от ИА ГИТ проверки са на строителни обекти.През 2018 г. са извършени 5 470 проверки в 4 127 предприятия за строително-монтажни работи, т.е. над 12% от извършените общо 43 958 проверки в 32 309 предприятия от всички икономически дейности.При проверките на строителни обекти са установени 25 258 нарушения. От тях 16 811 са свързани с безопасните условия на труд, 8403 са в областта на трудовите правоотношения, а други 40 са във връзка с трудовата мобилност. За отстраняване на констатираните нарушения и са приложени 23 624 принудителни административни мерки. Издадени са 158 акта за спиране на обекти, които пряко застрашават живота и здравето на работещите.Установените случаи на работа без сключен писмен трудов договор в строителството са 541- почти 1/5 от всички 2 505 установени случая.Издадени са 2 052 акта за установяване на административни нарушения. От тях 937 са свързани с осигуряването на безопасни условия на труд, 1092 са за нарушения, свързани с трудовите правоотношения, а 23 са във връзка с трудовата мобилност. За създадени пречки на контролния орган са издадени 23 акта, а за неизпълнение на дадените предписания за отстраняване на нарушения в указания срок - 241.", "date": "2019.03.08", "title": "По-малко трудови злополуки в строителството през 2018 г."}
{"url": "https://news.bg/tech/nasa-zasne-bezpretsedentni-snimki-na-svrahzvukovi-udarni-valni.html", "text": "Американската космическа агенция НАСА е заснела безпрецедентни снимки на взаимодействието на ударни вълни от два свръхзвукови самолета, част от нейните изследвания за разработване на самолети, които могат да летят по-бързо от скоростта на звука без гръмотевични \"звукови гърмежи\", съобщава \"Франс прес\".Когато въздухоплавателно средство премине този праг - около 1 225 км/ч на морското равнище - то произвежда вълни от налягането, което оказва върху въздуха около него, които се сливат, за да предизвикат раздиращ слуха звук.В сложна маневра на много опитните пилоти на Центъра за летателни изследвания \"Армстронг\" към НАСА в Калифорния, два свръхзвукови самолета Т-38 са летели само девет метра под друг самолет, чакащ да ги снима с високотехнологична високоскоростна камера, уточниха от НАСА.Срещата - на височина от около 9 150 метра - е произвела хипнотизиращи снимки на ударните вълни, излъчвани от двата самолета.Докато единият самолет лети точно зад другия, \"шоковете ще се оформят по различен начин\", изтъкна Нийл Смит от AerospaceComputing, инженерингова компания, която работи с НАСА.\"Тези данни наистина ще ни помогнат да подобрим разбирането си по какъв начин взаимодействат тези ударни вълни\", коментира Смит.Звуковите гърмежи могат да бъдат голямо неудобство, способни не просто да стряскат хората на земята, но и да причиняват щети - като разбитите прозорци - и това доведе до силни ограничения за свръхзвукови полети над сушата в страни като САЩ.Възможността за заснемане на такива детайлни изображения на ударни вълни ще бъде \"решаваща\" за разработването от НАСА на X-59, изтъкнаха от агенцията, което е експериментален свръхзвуков самолет, който тя се надява, че ще може да премине скоростта на звука само с тътен вместо с звуков гръм.Подобен пробив би могъл да доведе до разхлабване на ограниченията на полетите и завръщането на търговски самолети за първи път, откакто \"Конкорд\" беше пенсиониран през 2003 година.Някои страни и градове забраниха френско-британския голям пътнически самолет от въздушното си пространство заради неговите звукови гърмежи.", "date": "2019.03.08", "title": "НАСА засне безпрецедентни снимки на свръхзвукови ударни вълни"}
{"url": "https://news.bg/finance/2-8-godishen-rast-na-promishlenostta-otchita-nsi-za-yanuari-2019-g.html", "text": "През месец януари 2019 година при промишленото производство е регистриран ръст от 2.8% спрямо съответния месец на 2018 година. Това показват данни на Националния статистически институт (НСИ) относно индексите на промишленото производство, строителната продукция и търговията на дребно през януари тази година.Годишните изменения в промишлеността показват ръст от 16.4% в добивната промишленост и ръст от 2.9% в преработвателната промишленост. Спад е регистриран в производството и разпределението на електрическа и топлоенергия и газ - с 1.1%.Месечните изменения в сектора показват, че индексът на промишленото производство нараства с 3.2% в сравнение с декември 2018 година. Спрямо последният месец на предишната година увеличение е регистрирано в добивната промишленост (с 12.4%), в преработващата промишленост (с 4.1%) и в производството и разпределението на електрическа и топлоенергия и газ (с 2.1%).При строителството е отчетено увеличение от 0.9% на продукцията през януари 2019 година в сравнение със същия месец на 2018 година. На годишна база увеличението на строителната продукция се определя от положителния темп при сградното строителство, където ръстът е с 4.6%, докато при гражданското/инженерното строителство е регистрирано понижение от 4.0%.На месечна база през януари индексът на продукцията в сектор \"Строителство\" е с 1.5% над равнището от предходния месец декември.При оборота в търговията на дребно се отчита ръст от 3.2% в сравнение със същия месец на предходната година. През първия месец на годината в сравнение със същия месец на 2018 г. оборотът нараства най-съществено при търговията на дребно с битова техника, мебели и други стоки за бита - с 19.0%.Месечните изменения показват, че през януари 2019 година оборотът в сектора нараства с 0.4% спрямо предходния месец декември.", "date": "2019.03.08", "title": "2.8% годишен ръст на промишлеността отчита НСИ за януари 2019 г."}
{"url": "https://news.bg/health/nad-400-detsa-ne-sa-imunizirani-sreshtu-morbili-v-silistrensko.html", "text": "258 деца с пропуснати имунизации срещу морбили на 13-месечна възраст и 156 - с пропуснат прием на 12 години, са установили в Силистренска област, информира БНР.По този повод екипи на Регионалната здравна инспекция ще работят с личните лекари за ваксиниране срещу този вид шарка.Дейностите ще се проведат в общините Главиница, Дулово и Кайнарджа. Експертите определят като незадоволителен имунизационния обхват с комбинирана ваксина срещу морбили, паротит и рубеола на децата на 13 месеца и на 12-годишните.При малките деца обхватът е 91%, а при по-големите е 87 на сто, а оптималният е 95% и повече.При последната епидемия от 2009-2010 година най-висока заболеваемост от морбили в региона е регистрирана в общините Кайнарджа, Дулово и Алфатар.Припомняме, че преди дни стана ясно, че ", "date": "2019.03.08", "title": "Над 400 деца не са имунизирани срещу морбили в Силистренско"}
{"url": "https://news.bg/regions/postaviha-dalgoochakvanite-peshehodni-pateki-v-manastirski-livadi.html", "text": "Поставиха дългоочакваните пешеходни пътеки в \"Манастирски ливади\"-изток, предаде БГНЕС.След като дълги години жителите на столичния квартал е трябвало да притичват пред автомобилите, днес зебрите на кръстовището на булевард \"Тодор Каблешков\" и улица \"Луи Айер\" най-накрая бяха разчертани.Преди дни районният кмет на \"Триадица\" инж. Николай Терзиев обеща пешеходните пътеки да бъдат готови до края на март. Местните хора най-накрая са доволни и се надяват, че самите шофьори вече ще преминават през кръстовището по-внимателно.", "date": "2019.03.08", "title": "Поставиха дългоочакваните пешеходни пътеки в \"Манастирски ливади\""}
{"url": "https://news.bg/world/valna-ot-demonstranti-zalya-alzhir-v-protest-sreshtu-prezidenta.html", "text": "Хиляди демонстранти се събраха в центъра на алжирската столица, за да протестират срещу опита за преизбиране на президента Абделазиз Бутефлика, съобщава \"Ройтерс\", позовавайки се на журналисти на АФП.Развявайки флага на Алжир, вълни от мъже и жени заляха центъра на столицата.В същото време повече от десет политически партии и синдикати подкрепиха уличните протести срещу държавния глава и заклеймиха \"ината\" на правителството.Недоволните граждани поставят под съмнение здравословното състояние на Бутефлика, който възнамерява да се бори за пети мандат. 82-годишният алжирският лидер е на власт от 1999 г., но не се е появявал на обществени събития след прекаран удар през 2013 г. От миналия месец е хоспитализиран в Швейцария, където според правителството преминава през медицински прегледи.На среща късно вчера 15 опозиционни партии и четири синдиката подкрепиха протестното движение.Протестиращите призовават за национална стачка, ако правителството не отстъпи.Изборите са насрочени за април.", "date": "2019.03.08", "title": "Вълна от демонстранти заля Алжир в протест срещу президента"}
{"url": "https://news.bg/education/samo-edin-it-spetsialist-otgovaryal-v-mon-za-anketata-s-pol-drugo.html", "text": "Една единствената служителка е отговорна за анкетата в МОН, която включваше като пол избираема графа \"друго\". Жената е специалист по Информационни технологии. Тя е добър служител и няма да бъде санкционирана. Това стана ясно от думите на просветния министър Красимир Вълчев в рамките на парламентарния контрол.Въпросът към него беше по повод възможностите за самоопределяне на пол \"друго\" от страна на ученици в инструментът Selphie. Анкетата предизвика скандал и от МОН поискаха редактирането й. За това напомни и министър Красимир Вълчев.Това не е анкета за самоопределяне, посочи още Вълчев и обясни, че според ЕК имало статистически и технически въпроси. Въпросите били еднакви за всички членки.Анкетата обаче е повод министърът да говори за възпитанието. Анкетата не е предизвикала особени влияния върху детската психика, подчерта Вълчев.Децата рано или късно ще разберат, че съществуват и други култури, поясни още той. Министърът иска да се проведе дебат за това в какво искаме да възпитаваме децата.", "date": "2019.03.08", "title": "Само един IT-специалист отговарял в МОН за анкетата с пол \"друго\""}
{"url": "https://news.bg/crime/poiskali-sme-ekstraditsiya-na-semeystvo-arabadzhievi.html", "text": "Пуснати са документи към Европол и Интерпол за екстрадицията на семейство Арабаджиеви. Това обяви министърът на вътрешните работи Младен Маринов.Испанските власти вече информирали българските следствени служби, че Ветко и Маринела Арабаджиеви са задържани.Маринов е доволен от механизмите за бърз и лесен обмен на информация.На въпрос дали разполага с информация за това, че Арабаджиеви са се укривали и в други държави, Маринов обясни, че това може да се е случило в рамките на Шенген и ако няма преминаване през въздушни граници, може и да не се отбележи никъде.Младен Маринов коментира темата пред журналисти, след като връчи ключовете на автомобили с висока проходимост, предоставени на \"Гранична полиция\" от Механизма за спешно подпомагане по Фонд \"Вътрешна сигурност\" за справяне с миграционния натиск по външните граници на Европейския съюз.Припомняме, вчера стана ясно, че  в жилището на Георги Семерджиев в Кабрера де Мар, в близост до Барселона.По-рано днес главният прокурор Иван Гешев заяви, че ", "date": "2019.03.08", "title": "Поискали сме екстрадиция на семейство Арабаджиеви"}
{"url": "https://news.bg/crime/politsaite-pomagali-na-golyovtsite-sa-arestuvani.html", "text": "Двамата служители на МВР, участвали в подпомагането на организираната престъпна група в \"Орландовци\", вече са задържани и най-вероятно срещу тях ще бъдат повдигнати обвинения. Това заяви министърът на вътрешните работи Младен Маринов пред журналисти.Не трябва да изтича много информация от кухнята, защото това може да попречи на разследването, призова още той.Припомняме, вчера в столичния квартал \"Орландовци\" беше . Тогава започна и разследването на евентуалното участие на двама служители на Второ РПУ в София.По-късно през деня стана ясно, че при извършването на конкретните престъпления от Гольовците.", "date": "2019.03.08", "title": "Полицаите, помагали на Гольовците, са арестувани"}
{"url": "https://news.bg/world/mey-moli-es-za-otstapki-predi-klyuchoviya-vot.html", "text": "Премиерът на Великобритания Тереза Мей ще се опита за последен път да убеди ЕС да й даде по-добро споразумение за Брекзит, съобщават британски медии.Мей ще помоли евролидерите да й предоставят отстъпки, след като стана ясно, че разговорите в Брюксел продължават да са в задънена улица и евроскептиците в Консервативната партия за втори път ще гласуват против сделката на премиера в парламента през следващата седмица.Високопоставени тори, които критикуват министъра-председателя, са изумени от това, че стратегията на Мей е отказ да промени курса, въпреки че е изправена пред загуба, като източник от кабинета коментира, че правителството осъзнава, че ще изгуби ключовото гласуване, но изглежда, че не може да убеди депутатите защо трябва да подкрепят сделката.Вместо това Мей ще се обърне към ЕС по време на реч за Брекзит в Гримзби, графство Линкълншър, Англия.Депутатите ще се изправят пред голям избор през следващата седмица. ЕС също трябва да направи избор. В европейски интерес е Великобритания да напусне ЕС със споразумение. Ние работим с тях, но решенията на Европейския съюз през следващите дни ще окажат голямо влияние върху резултата от вота, ще каже Мей.", "date": "2019.03.08", "title": "Мей моли ЕС за отстъпки преди ключовия вот"}
{"url": "https://news.bg/int-politics/van-i-kitay-i-sasht-ne-tryabva-da-se-konfrontirat-v-interes-i-na-sveta.html", "text": "В петък китайският външният министър Ван И проведе пресконференция относно външната политика и отношенията на Китай в кулоарите на втората сесия на 13-ия Национален народен конгрес в Пекин.Отношенията между Китай и САЩ са една от най-горещите теми на пресконференцията и особено безпокойство поражда въпросът, дали Китай и Съединените щати вървят към конфликти и ако да, как да избегнат тази трагедия, пише китайската медия \"Пипълс дейли\".Ван И коментира, че отношенията между Китай и САЩ винаги са били комбинация от сътрудничество и конфронтация, но сътрудничеството винаги надделява.Според него двете страни са изправени пред сериозни предизвикателства, но също така посочва, че гледайки към историята се вижда, че високото напрежение не представлява общата тенденция на китайско-американските отношения.Китай все още има положителни очаквания за бъдещето на китайско-американските отношения и смята, че двете страни не трябва и няма да се конфронтират.Неговите думи служат като силно напомняне, че когато се коментира бъдещето на китайско-американските отношения, е важно да се разгледат фактите и да се спре възприятието, че китайско-американските отношения са предначертани да се превърнат в \"нова студена война\".Ван И посочи, че интересите на Китай и САЩ са силно интегрирани. През 2018 г. търговският обмен между двете страни надхвърля 630 млрд. долара, а двупосочните инвестиции надхвърлят 240 млрд. долара.Освен това, почти всички големи американски компании работят в Китай и почти всички щати си сътрудничат с Китай.Някои хора се стремят да разделят американската икономика от Китай. Въпреки това, както посочва Ван И, това е само тяхно желание и възприятие. \"Отделянето от Китай би означавало отделяне от възможностите, от бъдещето и в известен смисъл дори от света\", допълва той.Ван И посочва, че сътрудничеството все още е основната посока на китайско-американските отношения. Има много показатели, включително положителния напредък в китайско-американските икономически и търговски консултации, като посочва, че и двете страни са ангажирани с изграждането на дълбоки и трайни отношения.Отношенията между Китай и САЩ през последните 40 години има своите възходи и спадове и почти сигурно ще има повече предизвикателства. Но едно нещо е сигурно, че Съединените щати могат да спечелят много от сътрудничеството с Китай и много да загубят от конфронтацията с Китай.Китай и Съединените щати трябва да продължат да работят заедно, защото сътрудничеството е в интерес както на двете страни, така и на света.Винаги ще има конкуренция между Китай и САЩ, тъй като конкуренцията е нормален аспект на международните отношения. Въпреки това, както посочва Ван И, ключът е да се поставят нещата в перспектива.Несъразмерната конкуренция между двете страни ще ограничи пространството за сътрудничество. Правилното отношение е да се съсредоточим върху разширяването на сътрудничеството между Китай и САЩ, обяснява китайският външен министър.", "date": "2019.03.08", "title": "Ван И: Китай и САЩ не трябва да се конфронтират, в интерес и на света"}
{"url": "https://news.bg/crime/shefat-na-vks-nastoyava-za-proizvodstvo-sreshtu-georgi-ushev.html", "text": "Председателят на Върховния касационен съд (ВКС) Лозан Панов обжалва пред Върховния административен съд (чрез Висшия съдебен съвет) решението на Съдийската колегия на Висшия съдебен съвет да не се започва дисциплинарно производство за налагане на наказание на председателя на Апелативния специализиран наказателен съд (АСНС) Георги Ушев. заради нарушения по дeлaтa зa мерките за неотклонение на бившия кмет на столичния район \"Младост\" Десиcлaвa Ивaнчeвa и заместничката ѝ Билянa Πeтpoвa.На 26 февруари тази година мнозинството в Cъдийcĸaтa ĸoлeгия нa Bисшия съдебен съвет (ВСС)  cpeщy пpeдceдaтeля нa Апeлaтивния cпeцcъд Гeopги Ушeв.В гласуването не участва Лoзaн Πaнoв.Припомняме,  след като избухна скандал за това, че  и съответно отменено, а .", "date": "2019.03.08", "title": "Шефът на ВКС настоява за производство срещу Георги Ушев"}
{"url": "https://news.bg/regions/kmetat-na-blagoevgrad-zabrani-palene-na-ogan-na-sirni-zagovezni.html", "text": "Кметът на Благоевград Атанас Камбитов забрани със заповед паленето на огньове на 10 март, когато отбелязваме Сирни Заговезни, съобщи БНР.Забраната важи за огньове на разстояние не по-малко от 50 м до сгради, постройки, съоръжения, горими материали, както и изгарянето на автомобилни гуми и лесно запалими горива и материали.Не се разрешава още и паленето на огън при силен вятър, както и оставянето им без наблюдение.Огньовете задължително трябва да се изгасят до 21.00 часа при непрекъснато наблюдение.Екипи от експерти от Община Благоевград, МВР- Благоевград и РИОСВ- Благоевград ще следят за реда и сигурността в областния град.От общината съветват жителите и гостите на града да бъдат внимателни и да не предприемат опасни действия, застрашаващи живота на околните.", "date": "2019.03.08", "title": "Кметът на Благоевград забрани палене на огън на Сирни Заговезни"}
{"url": "https://news.bg/crime/49-godishen-vilnya-v-slivenskata-bolnitsa.html", "text": "49-годишен мъж вилня в инфекциозното отделение на сливенската болница, съобщи bTV.Случката е станала късно снощи.Мъжът се появил в отделението след 22 ч. под предлог, че идва на свиждане на близък. Медиците му казали, че е късно, и не го пуснали вътре.Тогава се опитал да влезе със сила, блъскал вратата, крещял и обиждал дежурния екип.След подаден сигнал е задържан за 24 часа. Пробата му за алкохол е отрицателна.", "date": "2019.03.08", "title": "49-годишен вилня в сливенската болница"}
{"url": "https://news.bg/int-politics/razpolaganeto-na-ruskite-s-400-v-turtsiya-zapochva-prez-oktomvri.html", "text": "Процесът на разполагане на руските противовъздушни ракетни системи С-400 в Турция ще започне през октомври. Това обяви турският министър на отбраната Хулуси Акар, цитиран от руски медии.\"Разполагането на С-400 ще започне през октомври, военновъздушните сили изучават, в кои региони е по-добре да ги инсталират\", посочи Акар.Началникът на турското военно ведомство също така е повторил, че придобиването на руските отбранителни системи е \"не предпочитание към Турция, а необходима мярка\". Освен това той добавил, че Анкара и Вашингтон \"продължават преговорите за възможното снабдяване на републиката с американски противовъздушни системи \"Пейтриът\".По-рано турският външен министър Мевлют Чавушоглу заяви, че нито една държава няма право да попречи на Турция да закупи С-400, особено ако не са искали да продадат собствените си системи на Анкара.Наскоро говорителят на Държавния департамент на САЩ предупреди, че Турция може да бъде ударена с вторични санкции и да загуби достъп до изтребителя F-35, ако продължи с плановете си по придобиването на С-400.Русия и Турция подписаха договор на стойност 2,5 млрд. долара за четири батальона С-400 през декември 2017 г., като първата от системите трябва да пристигне по-късно тази година. Предназначена да спре вражески самолети, безпилотни самолети, крилати и балистични ракети, С-400 е най-модерната мобилна система за противовъздушна отбрана в арсенала на Москва.", "date": "2019.03.08", "title": "Разполагането на руските С-400 в Турция започва през октомври "}
{"url": "https://news.bg/crime/roditeli-na-petoklasnik-obviniha-obshtina-aksakovo-v-diskriminatsiya.html", "text": "Родители на петокласник подадоха жалба за дискриминация срещу община Аксаково, предаде БНР.Те не одобряват решение на Общинския съвет, според което се доплаща половината от стойността на картите за междуселищен транспорт до Варна и в рамките на община Аксаково за учебния период през 2018 г. за ученици от осми до дванадесети клас и студенти редовно обучение, които живеят на територията на община Аксаково.Според родителите обаче решението е дискриминационно, защото изключва сина им от групата на учениците, за които се отпуска финансова помощ за пътуване с градски транспорт. Причината е, че той е едва пети клас.От своя страна от община Аксаково посочват, че в града има две средни и четири основни училища, в които може да учи детето. Те обясняват, че решението цели да не се стимулира обучението на тези ученици в други общини.Комисията за защита от дискриминация ще разгледа въпроса във вторник.", "date": "2019.03.08", "title": "Родители на петокласник обвиниха община Аксаково в дискриминация"}
{"url": "https://news.bg/world/za-inauguratsiyata-tramp-poluchil-pari-ot-fiktivni-kompanii-svarzani-s-chuzhdentsi.html", "text": "За инаугурацията президентът на САЩ Доналд Тръмп е получил десетки хиляди долара от фиктивни компании, свързани с чужденци, пише \"Гардиън\".Британското издание е установило създателите на три фиктивни компании, които са дарили пари на комитета за инаугурацията на Тръмп, която е събрала 107 милиона долара преди да влезе в Белия дом през 2017 г.Трите компании са дали по 25 000 долара на комитета. Най-малко едно от даренията е направено от чужденец, който изглежда няма право да прави политически дарения в САЩ.През последните седмици федерални прокурори в Ню Йорк, Ню Джърси и Вашингтон поискаха от комисията да представи документи и информация за разходите и получените средства.Американското законодателство забранява на чужденци да даряват пари за политически кампании, включително и за встъпването на длъжност на президента на САЩ. Донорите и тези, които са участвали в кампанията, могат да бъдат глобени или съдени.", "date": "2019.03.08", "title": "За инаугурацията Тръмп получил пари от фиктивни компании, свързани с чужденци"}
{"url": "https://news.bg/regions/zastroyavaneto-po-chernomorieto-ne-bilo-po-vina-na-sobstvenitsi-ili-investitori.html", "text": "Застрояването по Черноморието не е по вина на собственика или инвеститора, защото той строи на база на определени правила. Случва се разрешителните за строеж да са в противоречие с установените параметри, норми и в разрез със закона.Това заяви на пресконференция в БТА председателят на Сдружение за защита на собствениците на имоти Здравко Младенов. Всичко рефлектира върху нас, собствениците, оплака се Младенов. Ситуацията в страната той определи като \"бардак\".Проблематични са дюните, които биват открити в частни имоти, които са били ниви и са отдалечени от морския бряг. При проверка става ясно, че имотът е урбанизиран и е налице неправилно картиране, твърдят собствениците на имоти.Здравко Младенов обясни, че тези дюни се намират не в пространството, а на земята, а тя е нечия собственост. Това, че в частния имот се е образувала дюна, събужда правни въпроси по думите му.Държавата трябва да изпълни процедурата, която сама е наложила и да национализира тези дюни, апелират от Национална асоциация Българско Черноморие.В закона за устройство на черноморското крайбрежие има текстове, които будят тревога, изрази мнение председателят на асоциацията Димитър Канариев.Според тях публична държавна собственост, която не може да бъде обявена за частна, са пясъчните дюни и в закона няма текст, който да предвижда отчуждаване, изтъкна Канариев. При отчуждаването има възможност собственикът да бъде обезвъзмезден, като за това призова и Канариев.\"България е единствената държава в ЕС със Закон за национализация\", обърна внимание Димитър Канариев.Налице е дискриминация на дюни по думите му, тъй като \"на дунавския бряг също има дюни, но понеже явно са бедни, се дискриминира местообитанието им\".Според позицията на Министерство на регионалното развитие и благоустройството държавата няма да отчуждава земи, на чиято територия има дюни.Проблем е дивото къмпингуване, но не и използването на хавлиени кърпи на плажа, смята Димитър Канариев. Необходима е и широка научна експертиза в кои зони се намират дюните.Припомняме, че природозащитници от Коалицията от неправителствени организации и граждански групи \"За да остане природа в България\", поискаха държавата ТСлед това министър Ангелкова заяви, че Малко по-късно сигнализираха и за Прокуратурата пък за унищожение на природна забележителност - \"пясъчни дюни\", намиращи се в защитена територия. ", "date": "2019.03.08", "title": "Застрояването по Черноморието не било по вина на собственици или инвеститори"}
{"url": "https://news.bg/society/s-beli-rozi-pred-parlamenta-ombudsmanat-maya-manolova-pochete-8-mart.html", "text": "С бели рози пред парламента омбудсманът Мая Манолова почете 8 март. Цветята са в памет на жертвите на домашно насилие.Манолова се присъедини към близки на пострадали от домашно насилие жени и деца, които поднесоха цветя пред Народото събрание. Събралите се пред стълбите на парламента жени поискаха и незабавни промени в Наказателния кодекс.\"Начинът да се отбележи 8 март е като изразим подкрепа за всички жени, които са мачкани, унижавани, експлоатирани, притискани, пребивани и убивани\", заяви общественият защитник.През миналата година са ясни 35 случая на жени, които са станали жертва на домашния тормоз.По настояване на Манолова всяка жена, която е на висока позиция и има публична трибуна, трябва да отговори какво е направила, за да спре безобразното пребиване и убиване на жени.Какво направихме, за да подкрепим жертвите на домашно насилие, попита омбудсманът.Според нея законодателството в сферата не е достатъчно, за да защити жертвите.Манолова подкрепя акцията на жените. Те са абсолютно прави да искат ефикасни промени в Наказателния кодекс, които да накажат бързо и справедливо насилника и да действат превантивно на всички онези, които побийват жените си у дома, посочи още омбудсманът.Оказва се, че мъжете получават с 25% по-високи възнаграждения спрямо жените със същата професия, също така констатира Манолова.Това е чума, това е моя кауза. Това заяви от своя страна председателят на парламента Цвета Караянчева, която също излезе при жените.Тя обясни, че е готова за нови законодателни инициативи, които да защитават жертвите и да засилят превенцията срещу домашното насилие.", "date": "2019.03.08", "title": "С бели рози пред парламента омбудсманът Мая Манолова почете 8 март"}
{"url": "https://news.bg/regions/sindikatite-iskat-sporazumenie-s-fandakova-i-uvelichenie-na-zaplatite-na-vodachite.html", "text": "Двата синдиката - КНСБ и КТ \"Подкрепа\" - проведоха поредна среща със столичния кмет Йорданка Фандъкова във връзка със заплатите на заетите в градския транспорт на София.На срещата е представен проект на споразумение, което трябва да даде решението на проблемите на работещите в двете транспортни дружества на столицата.Документът, който трябва да бъде подписан от синдикатите и общината, предвижда тригодишна програма за увеличаване на възнагражденията на всички работещи в четирите общински дружества на Столичния градски транспорт.В срок до 9 и 30 часа в понеделник, зам.-кметът по финанси и транспорт Дончо Барбалов трябва да даде конкретни разчети за нужните средства за ръста на заплатите на работещите в транспортните компании на столицата.Проектът, предложен от КНСБ и КТ \"Подкрепа\" изисква поетапно да бъде ограничено полагането на извънредния труд на водачите в \"Столичен автотранспорт\" ЕАД и \"Столичен електротранспорт\" ЕАД в рамките на годишните норми в Кодекса на труда.Всички поставени искания на синдикалните организации ще бъдат разгледани и в комисиите за социално партньорство в дружествата за намиране на бързи и ефективни решения.Близо 90 на сто от работещите в дружествата са синдикални членове, ние сме единствените легитимно избрани представители на работниците и защитаваме техните права, обяви президентът на КНСБ Пламен Димитров.Той повтори искането си от последната среща с кмета Фандъкова, да бъдат наказани ръководни лица от двете дружества заради проблемите със социално битовите условия за водачите.През последния месец КНСБ и КТ \"Подкрепа\" проведоха серия от срещи за разрешаване на проблемите в столичния градски транспорт. В тях участваха всички председатели на синдикални организации в двете транспортни компании, ръководството на дружествата, столичния кмет и отговорните лица от общината.Двете синдикални централи очакват споразумението с общината да бъде подписано в най-кратък срок.Припомняме, че след като  до Главна инспекция по труда и омбудсмана заради редовната практика шофьори и ватмани от столичния градски транспорт да полагат извънреден труд в нарушение на Кодекса на труда.От БСП не закъсняха и също на транспортните дружества в СофияДни по-късно столични  заради лошите условия на труд и извънредното работно време.От своя страна четирите дружества на Съюза на транспортните синдикати в България (СТСБ) в столичния градски транспорт обвиниха за създалото се напрежение Председателят на БСП - София и на групата на социалистите в СОС Калоян Паргов изрази мнение, че увеличението на заплатите на работещите в градския транспорт с 10% няма как да компенсира недоволството им от ", "date": "2019.03.08", "title": "Синдикатите искат споразумение с Фандъкова и увеличение на заплатите на водачите"}
{"url": "https://news.bg/crime/razpitvat-nay-malko-10-dushi-za-iztochvane-na-noi-chrez-falshivi-telk.html", "text": "Най-малко 10 души са отведени за разпит при операциите на ГДБОП и Спецпрокуратуарата срещу източването на НОИ чрез злоупотреби с ТЕЛК. Операциите се проведоха рано тази сутрин паралелно в София и Силистра, информира БНР.Общественото радио потвърждава, че в хода на оперативните действия за разпит е отведен и директорът на клона на НОИ в Силистра Милен Пенчев.Работата по случая продължава. Тепърва ще се преценява на колко души ще бъдат повдигнати обвинения.Темата коментира и вътрешният министър Младен Маринов. Той уточни, че операцията е под ръководството на спецпрокуратурата.\"Основно действа Областна дирекция-Силистра. Свързано е с отклоняване на средства от Държавния бюджет чрез представяне на неистински документи, но тъй като в момента се извършват активни процесуално-следствени действия на много адреси по отношение на много лица, няма да коментирам\", беше лаконичен МВР шефът.Главният секретар на МВР Ивайло Иванов също потвърди казаното от Маринов.", "date": "2019.03.08", "title": "Разпитват най-малко 10 души за източване на НОИ чрез фалшиви ТЕЛК"}
{"url": "https://news.bg/regions/opasni-peroni-zastrashavat-zhivota-na-patuvashti-prez-iskarskoto-defile.html", "text": "Опасни перони по железопътната линия през Искърското дефиле застрашават живота на пътниците, предаде БНТ.За жителите на махала \"Габровница\" в община Своге, които са предимно възрастни хора и инвалиди, качването или слизането от влака е истинско изпитание. Причината е, че след извършен преди години ремонт на железния път перонът е останал на по-ниско ниво и отдалечен от вагоните. За да стигнат до първото стъпало на вагона, местните трябва да преодолеят разстояние от 115 сантиметра дължина и 80 сантиметра височина.За хората от няколко махали в дефилето влакът е единственият транспорт, за да отидат до личния си лекар, аптеката или при децата си в града. По тази причина те настояват да се направи нов перон.Засега обаче нито сигналите до община Своге, нито тези до БДЖ са дали резултат.", "date": "2019.03.08", "title": "Опасни перони застрашават живота на пътуващи през Искърското дефиле"}
{"url": "https://news.bg/world/badeshtite-pokoleniya-shte-obvinyavat-es-za-provalenite-pregovori-za-brekzit-obyavi-hant.html", "text": "Британският външен министър Джереми Хънт заяви, че отношенията с ЕС ще бъдат \"отровени за много години напред\", ако Брюксел не отстъпи на преговорите за Брекзит, пише \"Гардиън\".Днес главният прокурор Джефри Кокс и британският министър за Брекзит Стивън Баркли се очаква да се върнат в Брюксел за продължаване на преговорите по спорния въпрос за предпазния механизъм за Ирландия. Главният преговарящ на ЕС за Брекзит Мишел Барние отхвърли последните британски предложения. В момента двете преговарящи страни са в безизходно положение.Министърът на външните работи коментира пред радио Би Би Си, че бъдещите поколения лошо ще съдят Брюксел, ако не смекчи позицията си.\"Това е момент на промяна в нашите отношения между Великобритания и ЕС и историята ще съди двете страни много лошо, ако объркаме това. Искаме да останем най-добрите приятели на ЕС. Това означава да се приеме това споразумение по такъв начин, че да не инжектира отрова в нашите отношения за много години напред\", коментира Хънт.Според него ЕС трябва да покаже гъвкавост в тези отношения и да разбере, че Лондон сега има много ясно искане. Министърът предупреди, че ако не завърши благоприятно, бъдещите поколения ще кажат, че ЕС е сгрешил.По-късно днес ", "date": "2019.03.08", "title": "Бъдещите поколения ще обвиняват ЕС за провалените преговори за Брекзит, обяви Хънт"}
{"url": "https://news.bg/regions/sobstvenitsi-n-zhilishta-v-stolichniya-mladost-se-vdignaha-na-protest.html", "text": "Собственици на апартаменти в столичния квартал \"Младост\" излязоха на протест. Те недоволстват от това, че са закупили апартаменти в блок, който има акт 16, но няма ток, което прави жилищата им неизползваеми. Освен че хората не може да се нанесат, те не могат да започнат да ремонтират жилищата си. \"Имаме разрешително от 20 декември миналата година, но не можем да ползваме жилищата, защото няма ток\", разказва пред bTV един от протестиращите.\"По договор вече трябва да можем да ползваме имота, но не можем да влезем. Няма асансьор и ток, не мога да пусна майстори, защото няма как да ползват инструменти и да работят\", посочи друг. В предварителния договор на собствениците пише, че сградата трябва да се въведе в ескплоатация не по-късно от 30 октомври 2018 г.От електроразпределителното дружество ЧЕЗ отказват коментар, освен че не са страна по казуса, защото присъединяването се изпълнява в законоустановените срокове и към настоящия момент комплексът е захранен с електричество и има активна партида за строителния обект.Все пак дружеството уверява протестиращите, че в началото на следващата седмица предстои монтирането на електромери, документите на хората за масово присъединяване вече са обработени. ", "date": "2019.03.08", "title": "Собственици н жилища в столичния \"Младост\" се вдигнаха на протест"}
{"url": "https://news.bg/politics/ninova-pak-shte-natamanyavat-izborniya-kodeks.html", "text": "Отново ще натаманяват Изборния кодекс, за да си осигурят служебна победа - това ще е работата на парламента в следващите дни, след като поредното  според лидера та БСП Корнелия Нинова. В студиото на Нова телевизия Нинова отново изброи основните точки, по които социалистите се противопоставят на промените в правилата за провеждане на предстоящите избори, заради които .БСП ще продължи бойкота на работата на парламента заради отлагането на машинното гласуване,  в изборните секции, отмяната на възможността за касационна жалба във ВАС и отказа от изчистване на изборните списъци. Всичко това се прави според Нинова, за да се спечели служебна победа чрез сбъркани и подправени протоколи, носене на чували - всичко, което се виждали и досега, по думите на Нинова. Казваме че е възможно, а не че ще се случи, посочи лидерът на БСП и отговори на въпрос за конкретни примери: \"Смятам, че фалшификации е имало във всички избори до момента.\". Целта на този бойкот е да се защити върховенството на закона и да се открои истината за задкулисието и сделката ДПС - ГЕРБ. Корнелия Нинова вярва, че хората ще разберат целите им., заяви лидерът на социалистите и посочи като доказателство раздаването на пари на общините, промените в Изборния кодекс и начина, по който те са направени, признат и от самия Цветан Цветанов.Говоря с факти, отсече Нинова и по темата за опрощаването на дълговете на вероизповеданията с промените в закона, които предстоят да се гласуват днес в пленарна зала. Нинова отрече категорично да е постигнато съгласие на Консултативния съвет по национална сигурност (КСНС). \"Говорихме за спиране на външното финансиране, но нито дума за опрощаване на задълженията\", посочи Нинова.Лидерът на БСП отхвърли въпроси за това дали БСП не имитира шумно опозиционност. По думите й важно е да има принципно опозиционно поведение. Защо не опростим задълженията на общинските болници или на бедните хора, попита Нинова, а ще се опрощават задължения на мюсюлманското вероизповедание. В доклада за КСНС пише, че състоянието на здравеопазването и бедността също са проблем на националната сигурност, допълни лидерът на социалистите.Нинова открои и това, че на фона на предстоящите европейски избори, когато в Европа се говори за гарантирана минимална заплата, в България такава тема не присъства изобщо. Тя призова да започнем да говорим за истинско намаляване на различията в Европа, тъй като въпреки че постоянно се говори за икономически ръст, това продължава да не се усеща от хората в техните заплати и пенсии.Корнелия Нинова отказа да говори за подреждането на листите на БСП както за евроизборите, така и за местните избори. За едните отпрати въпросите след седмица - две, а за вторите - август месец.", "date": "2019.03.08", "title": "Нинова: Пак ще натаманяват Изборния кодекс"}
{"url": "https://news.bg/regions/poskapvane-na-vodata-vdigna-na-protest-zhiteli-na-selo-ilindentsi.html", "text": "Скъпата вода вдигна жители на село Илинденци на протест, информира bTV. Според местните цената на услугата е нереално завишена, въпреки че водата идва от планината.Към момента цената на водата е 60-65 стотинки за кубик, но се очаква да стане над 1.60 лв. без ДДС, или около 2 лева.Протестиращите са категорични, че няма да плащат за услугата.Представителят на ВиК - Благоевград Петър Чапкънов обясни, че цената на водата се одобрява от Комисията по енергийно и водно регулиране (КЕВР).\"Има решение на общинските съвети, в това число и на община Струмяни, за подкрепа на увеличение на цената на водата. От там отива в Асоциацията по водите, където има Общо събрание и тази цена се предлага на КЕВР. Спазени са всички нормативни документи и процедури\", допълни Чапкънов.", "date": "2019.03.08", "title": "Поскъпване на водата вдигна на протест жители на село Илинденци"}
{"url": "https://news.bg/health/v-pirogov-vazstanoviha-kitkata-na-mazh-koyto-ne-e-mozhel-da-polzva-rakata-si.html", "text": "Екипът на доц. Людмил Симеонов от \"Пирогов\" е извършил уникална операция за Югоизточна Европа. Чрез нея шефът на единствената у нас Клиника по хирургия на ръката е възвърнал възможността 37-годишен мъж от София да използва пълноценно отново ръката си, съобщават от лечебното заведение.По повод на предишно заболяване мъжът губи функциите на китката си, което рефлектирало върху възможността да използва ръката си. По време на продължителната операция, доц. Симеонов сменя увредената до крайна степен става с нова. Такава операция се прави за първи път в тази част на Европа.Досега всички пациенти, които се нуждаеха от смяна на гривнената става (китката), се е налагало да отидат до някои от големите европейски държави и САЩ, в които се извършва подобна операция. Протезата е измислена в Швеция.Китката е изключително финна и специфична част от човешкото тяло. Китката бива определяна като става на ставите, защото компилира в себе си \"букет\" от стави.Ежегодно само през \"Пирогов\" преминават около 2000 пациенти с тежки фрактури на гривнената става.", "date": "2019.03.08", "title": "В \"Пирогов\" възстановиха китката на мъж, който не е можел да ползва ръката си"}
{"url": "https://news.bg/politics/borisov-izchetka-zhenite-po-sluchay-8-mi-mart.html", "text": "Министър-председателят Бойко Борисов поздрави българските жени по случай Международния ден на жената 8-ми март. \"Честит международен ден на жената, мили дами! Бъдете здрави, бъдете щастливи, бъдете уважавани всеки ден! Вие сте красотата, любовта и нежността в живота, която вдъхновява и ни мотивира да бъдем по-добри и по-успешни!\", написа Борисов в профила си във \"Фейсбук\". В коментарите под публикацията много жени благодариха горещо на Борисов за красивите му думи по техен адрес. \"Колко красиви думи, благодаря и ние не можем без вас - прекрасни мъже\", пише една от привърженичките на премиера. Друга жена пише с главни букви: \"БЛАГОДАРЯ СЪРДЕЧНО Г-Н БОРИСОВ, ЗА ТОПЛИТЕ ДУМИ, ЗА ХУБАВИТЕ ПОЖЕЛАНИЯ!\"Вторият човек в ГЕРБ Цветан Цветанов също поздрави жените в профила си във \"Фейсбук\".\"Мили дами, честит празник! За нас, мъжете, няма по-голямо богатство от вас, защото през годините думата \"жена\" се е превърнала в символ на красота, сила, мъдрост, обич и нежност. Благодарим ви за всичко и никога не забравяйте, че именно вие сте по-добрата половина на света\", написа Цветанов.", "date": "2019.03.08", "title": "Борисов изчетка жените по случай 8-ми март"}
{"url": "https://news.bg/politics/75-ot-mladite-ne-razlichavali-falshivata-ot-istinskata-novina.html", "text": "През януари излезе първият доклад за мерките срещу фалшивите новини, който обаче показва недостатъчни резултати. Това коментира еврокомисарят за цифровото общество Мария Габриел пред БНТ.По думите ѝ, държавите имат ясен ангажимент от страна на социалните мрежи по отношение Кодекса за борба с дезинформацията. Европа ще осъществява ежемесечен мониторинг на прозрачността на политическата реклама, фалшивите акаунти, боровете, спонсорираното съдържание.\"Информацията не познава граници\", затова по думите на еврокомисаря докладът трябва да е на разположение на всички държави членки.Когато говорим за политическа реклама, трябва да си даваме сметка, че политическо съдържание не е само поръчано от политически партии, обясни Мария Габриел. За първи път този месец Google е дал повече конкретика - премахнати са над 46 000 фалшиви рекламни профила и има разбивка по страни. С висока активност се оказват страни като Великобритания, Естония и Румъния.Дезинформацията засяга всеки от нас - от най-младите до най-възрастните, като по думите на еврокомисаря 75% от младите хора между 15 и 24 години не различават фалшивата от истинската новина.Между 18 и 22 март ще се проведе Европейска седмица на медийната грамотност. Целта е да се даде видимост в рамките на седмица на добрите практики, на ангажиментите, акцентира Мария Габриел.Координационна група по киберсигурност между държавите членки работи за съгласуване на добри практики. Създадена е такава група и за европейските избори, където е реално време се симулира кибератака между държавите членки и институциите на ЕС, за да се проследят реалните действия, ако Съюзът бъде застрашен в мрежата.Предстои по време на дигитална среща на върха в Белград през април шестте държави от Балканите да подпишат ново регионално споразумение. Настоящото споазумение обхваща 4 държави за момента, а трябва да са 6, за да стартират промените за намаляване на международните телефонни разговори. Юли е оптимистичният срок споразумението да влезе в сила.Мария Габриел успокои, че YouTube платформата няма да изчезне. По никакъв начин ползвателите няма ада бъдат ощетени. Европа не може в тази цифрова трансформация да продължава да носи печалба на други и творците да не са подкрепени, настоява Мария Габриел.54% от регистрираните българските общини са получили ваучери в инициативата за безплатен интернет на обществени места като болници, библиотеки, паркове. Посланието според еврокомисаря е за повече свързаност, бърз достъп до интернет, който да води до по-добра комуникация и по-добри продукти.", "date": "2019.03.08", "title": "75% от младите не различавали фалшивата от истинската новина"}
{"url": "https://news.bg/politics/za-ataka-e-protivokonstitutsionno-oproshtavaneto-na-dalgovete-na-religiite.html", "text": "Атака поиска измененията в Закона за вероизповеданията да бъдат отложени. Именно с проекта се опрощават дългове на религиите.Предложението на Павел Шопов обаче не бе прието.Със се цели прецизиране на някои разпоредби в закона в следните насоки:- по отношение на възможността за предоставяне на държавна субсидия на задграничните епархии на Българската православна църква - Българска патриаршия и на българските православни църковни общини в чужбина, а не само на епархиите и митрополиите в диоцеза и юрисдикцията на Българската православна църква;- по отношение на максималните размери на основните месечни заплати на свещенослужителите и служителите на религиозните институции се конкретизира обвързаността със средната месечна заплата на наетите лица по трудово и служебно правоотношение в икономическа дейност \"Образование\" по данни на Националния статистически институт;- за осигуряване изпълнението на последните промени в закона, влезли в сила след приемането на Закона за държавния бюджет, се предлага в §19 от преходните и заключителните разпоредби на закона Министерският съвет да определи за 2019 г. държавни субсидии за източноправославното и мюсюлманското вероизповедание, разпределени на Българската православна църква - Българска патриаршия, и на Мюсюлманското вероизповедание - Главно мюфтийство;- за изпълнение на целите на финансирането чрез целева субсидия за текущи разходи на вероизповеданията се предвижда амнистия на неплатените им публични задължения до 31 декември 2018 г.Според вносителя Йордан Цонев от ДПС актът на опрощаване е въпрос на държавна финансова политика, не засяга религиозни права и не ощетява никое вероизповедание.Павел Шопов пък смята, че тези изменения могат да доведат до тежки последици. Един такъв закон в противоконституционен, отсече националистът.Все пак законът мина. С гласовете на ДПС и ГЕРБ проектът беше приет.Патриотите гласуваха против. Двама от В\"оля\" също гласуваха против, а ш6 депутати се въздържаха.Оказа се обаче, че има грешка в системата за гласуване. Гласът на Цветанов бил отчетен против. Цветанов поиска прегласуване, защото подкрепял законопроекта.На последвалото прегласуване 109 бяха за приемането на закона, 23 против и трима въздържали се.Не стана ясно как групите гласуваха. Петър Петров от НФСБ се оплака, че имало намеса на хакери в гласуването, защото неговият глас бил отчетен За, а той не подкрепял закона.", "date": "2019.03.08", "title": "За Атака е противоконституционно опрощаването на дълговете на религиите"}
{"url": "https://news.bg/politics/duhat-na-dogan-vitae-v-parlamenta-razkri-simeonov.html", "text": "Народното събрание е рекетирано от една парламентарна група - ДПС, скочи и Валери Симеонов по време на дебатите за Закона за вероизповеданията.Осем милиона лева дългове били във възможностите на ДПС според него. Ахмед Доган можел да помогне на мюфтийството, по думите му.Заместник-председателят на Народното събрание Емил Христов му направи забележка да не говори за човек, който не е в залата.\"Не съм убеден, че не е тук\", отговори лидерът на НФСБ и обясни, че той \"духовно се рее в НС\".Държавата полегнала пред ДПС и Ахмед Доган, като му . Те пари имат, посочи той ДПС. ДПС командва парада в държавата, ядоса се Симеонов.Това не мога да приема, подчерта патриотът. А мюсюлманското вероизповедание било, както той го определи \"едни набучени джамии, в които никой не влиза\".Няма да ги направите мюсюлмани, подчерта Валери Симеонов и призова ГЕРБ да не се хващат на тази въдица.Цветан Цветанов призова да се намали напрежението. Нека не делим България на мюсюлмани и християни, настоя заместник-председателят на ГЕРБ.Да бъдем отговорни, поиска още той. Нека не се заиграваме с етническия мир, заяви Цветанов. Няма сделка за опрощаване на дълговете, по думите му.", "date": "2019.03.08", "title": "Духът на Доган витае в парламента, разкри Симеонов"}
{"url": "https://news.bg/crime/mvr-znaeli-ot-minalata-godina-che-arabadzhievi-se-ukrivat-v-apartamenta-na-zhoro-shopa.html", "text": "В края на миналата година е станало ясно, че Арабаджиеви се укриват в имот на територията на Испания, собственост на приближен на Брендо - Георги Семерджиев, известен като Жоро Шопа. Същият е разследван от швейцарските власти за пране на пари и трафик на кокаин.По времето, когато Арабаджиеви са били във Франция, френските власти не са ги открили, а българската страна не е имала правомощия да ги издирва там. Това обясни пред БНТ заместникът на главния прокурор Иван Гешев.В началото на януари е била изготвена европейска заповед за претърсване на жилището, допълни той. Самият факт, че се намират там, говори за умишлено укриване, предполага Гешев.Спецпрокуратурата последните години се изправя срещу хора с влияние и пари, а тези хора ще направят всичко възможно да се защитят, разкри Гешев.По думите му освен адвокатска помощ те използват способи като очерняне на магистрати, медийни атаки и това било нормална стратегия. Категорично е, че хората се притесняват от държавата, след като се крият.Компютърни конфигурации, телефони, документи на хартия ще бъдат събрани като доказателства от испанските власти.", "date": "2019.03.08", "title": "МВР знаели от миналата година, че Арабаджиеви се укриват в апартамента на Жоро Шопа"}
{"url": "https://news.bg/int-politics/balgariya-podkrepi-es-osadiha-izgonvaneto-na-poslanika-na-germaniya-ot-venetsuela.html", "text": "Българското правителство е подкрепило декларация на Европейския съюз по повод обявяването на посланика на Германия във Венецуела за персона нон грата, като му беше даден срок от 48 часа да напусне страната.От българското Министерство на външните работи (МВнР) уточняват, че страните членки на ЕС изразяват пълна солидарност с Германия.\"Европейският съюз твърдо осъжда факта, че германският посланик в Каракас е подложен на натиск да напусне страната и изразява пълна солидарност с Германия\", подчертават 28-те страни членки, допълвайки: \"Мерки, които препятстват работата на дипломатите, само способстват за ескалиране на напрежението и подкопават политическия път за излизане от кризата.\"Страните членки на ЕС заявяват още, че ще продължат работата за политическо, мирно и демократично решение на кризата, включително чрез Международната контактна група. В декларацията се подчертава готовност да се използват всички подходящи инструменти за реакция на настоящите събития.", "date": "2019.03.08", "title": "България подкрепи ЕС, осъдиха изгонването на посланика на Германия от Венецуела"}
{"url": "https://news.bg/regions/hvanaha-predsedatelya-na-bsp-v-karabunar-da-krade-trotoarni-plochki.html", "text": "Хванаха председателя на БСП в Карабунар да краде тротоарни плочки.Вчера от полицията в Пазарджик съобщиха, че 49-годишният Борис Джонев и сина му са били заловени, докато товарят строителните материали в микробус. В автомобила били открити общо 94 плочки и 202 каменни павета. Последвал и обиск в дома на БСП активиста, при който били открити още плочки и павета за близо 2 000 лева. Кражбата била извършена от улица в Карабунар, ремонтирана със средства на Община Септември.Пред полицията Джонев обяснил, че става въпрос за стари плочки и павета, които в момента се подменят. Освен това самият ръководител на обекта му разрешил да ги вземе.Заради случая общинската организация на БСП в Септември излезе със своя декларация, в която се твърди, че въпросната история е \"съшита с бели конци\" и МВР се използва като репресивен орган за внушаване на неистини.От полицията в Пазарджик обаче заявяват, че са действали напълно законно след подаден сигнал за кражба. Срещу Джонев и сина му са образувани бързи производства.", "date": "2019.03.08", "title": "Хванаха председателя на БСП в Карабунар да краде тротоарни плочки"}
{"url": "https://news.bg/crime/gdbop-i-spetsprokuraturata-tarshuvat-v-sofiya-i-silistra-za-zloupotrebi-s-telk.html", "text": "Преди часове започна поредната операция на спецпрокуратурата, икономическа полиция и ГДБОП срещу злоупотреби с издаване на ТЕЛК решения и източване на НОИ. Това заяви пред БНТ заместник главният прокурор Иван Гешев.Текат претърсвания и обиски в Силистра.Става въпрос за схема за източване на пенсионни фондове на НОИ. Механизмът ставал чрез фалшиви документи за стаж в предприятия, например в минната индустрия, където се получава максимална пенсия, обясни Гешев.Услугата е струвала 10 000 лева.Гешев коментира, че по този начин страдат българските пенсионери. По думите му България обаче е започнала да се справя с битовата престъпност.По данни на БНР спецакция се провежда и в София.Към момента няма задържани лица в двата областни града. 10 души са били отведени за разпит.В Силистра акцията се провежда от икономическа полиция и спецпрокуратурата, а в София участват и екипи на ГДБОП.По непотвърдена информация, сред отведените за разпит е и бащата на нашумяла млада поп изпълнителка и фотомодел, пишат от общественото радио.Има данни, че директорът на териториалното поделение на НОИ в Силистра Милен Пенчев е задържан от властите, но и тази информация не е потвърдена към момента официално.", "date": "2019.03.08", "title": "ГДБОП и спецпрокуратурата тършуват в София и Силистра за злоупотреби с ТЕЛК"}
{"url": "https://news.bg/crime/razkriha-nezakonen-tseh-za-boepripasi-v-pirdop.html", "text": "Разкриха незаконен цех за производство на боеприпаси в Пирдоп, съобщават от полицията.При специализирана операция били претърсени два адреса в Пирдоп и един в село Чавдар, на които живеел 52-годишен мъж. В мазето на единия имот полицейските служители открили помещение, пригодено за незаконно производство на боеприпаси. На друг от адресите униформените се натъкнали на 72 ловни трофея - от сръндак, благороден елен, дива коза, муфлон, вълк и елен лопатар, за които на собственика били съставени 11 акта по Закона за лова и опазване на дивеча. Били иззети и две незаконни дългоцевни оръжия, шумозаглушител, затвор за огнестрелно оръжие, 1289 боеприпаса, 10 бутилки с черен барут и 2600 капсули.Собственикът на бойния арсенал бил задържан за 24 часа.Разследването по случая продължава. Образувано е досъдебно производство.", "date": "2019.03.08", "title": "Разкриха незаконен цех за боеприпаси в Пирдоп"}
{"url": "https://news.bg/crime/zaloviha-avtokradets-obyaven-za-obshtodarzhavno-izdirvane.html", "text": "Столичната полиция залови автокрадец, обявен за общодържавно издирване.38-годишният мъж от Велинград имал влязла в сила на 16 януари 2019 г. ефективна присъда. След като обаче не се явил, за да я изтърпи, органите на реда го обявили за общодържавно издирване.Мъжът е стар познайник на полицията и има много криминални регистрации за кражби на автомобили. Той е известен и на органите на реда в Испания, където е лежал в затвора за същото провинение.", "date": "2019.03.08", "title": "Заловиха автокрадец, обявен за общодържавно издирване"}
{"url": "https://news.bg/int-politics/pravitelstvoto-na-finlandiya-podade-ostavka.html", "text": "Дясноцентристкото правителство на финландския министър-председател Юха Сипила подаде оставка, след като не успя да прокара планирана социална и здравна реформа, съобщава \"Асошиейтед прес\".Финландската телевизия YLE уточни, че Сипила ще поиска президентът Саули Нийнистьо да разпусне парламента по-късно днес.Днешното решение идва седмици преди Финландия да проведе парламентарни избори на 14 април за обновяване на 200-местния парламент.YLE отбеляза, че последователни финландски правителства са се опитвали през последните 14 години да прокарат реформата, но напразно.Други медии посочват, че президентът Нийнистьо е поискал от Сипила да продължи като временен премиер и съответно правителството като временно.", "date": "2019.03.08", "title": "Правителството на Финландия подаде оставка"}
{"url": "https://news.bg/regions/rabotnik-postrada-tezhko-pri-trudova-zlopoluka-v-blagoevgrad.html", "text": "Работник пострада тежко при трудова злополука в Благоевград, съобщава Нова телевизия.Инцидентът е станал около 9.20 часа тази сутрин. Мъжът е бил \"захапан\" от валовете на машина в производственото предприятие, в което работел.За да го извадят, се наложило пристигналите на място екипи да разрежат машината.Работникът е откаран в МБАЛ-Благоевград с премазан крак. Загубил е и много кръв.", "date": "2019.03.08", "title": "Работник пострада тежко при трудова злополука в Благоевград"}
{"url": "https://news.bg/world/google-s-doodle-za-8-mart.html", "text": "Google отбеляза с Doodle 8 март. В 14 слайда търсачката пуска мисли на жени от целия свят.Днес е Международният ден на жената.Честит празник, дами! ", "date": "2019.03.08", "title": "Google с Doodle за 8 март"}
{"url": "https://news.bg/press/konstitutsionna-sadiyka-shte-oglavi-tsik-vrashtat-arabadzhievi-u-nas-nay-rano-do-mesets.html", "text": "Конституционна съдийка ще оглави ЦИКБившият конституционен съдия Стефка Стоева да оглави Централната избирателна комисия, предлага ГЕРБ. Часове преди изтичането на крайния срок за номинациите вчера всички парламентарни групи направиха своите.Според последните поправки шефът на комисията вече не може да е от гражданската квота, каквато се водеше подкрепената от БСП настояща председателка Ивилина Алексиева.По жени във властта сме първенци в ЕвросъюзаДамите в правителствения сектор у нас са почти 40%, докато средно за ЕС те са 30 на сто, сочат данни на Евростат. Нежният пол съставлява 25 процента от народните представители.Връщат Арабаджиеви у нас най-рано до месец Оттук нататък процедурата ще бъде аналогична, както при заловените във Франция преди няколко месеца Николай и Евгения Баневи. Българската прокуратура ще преведе на испански европейската заповед за арест и ще я изпрати на съда в Испания, който ще реши дали да екстрадира Арабаджиеви. \"Всичко зависи от испанските съдебни власти. Ако Арабаджиеви дадат съгласието си за връщането им в България, това може да бъде решено в рамките на половин месец\", обясни Арнаудова. В 10-дневен срок пък става фактическото предаване на лицата.Три оферти за газово трасеТри консорциума са подали оферти за обществената поръчка на \"Булгартрансгаз\" за изграждането на газопровод през България от границата с Турция до тази със Сърбия. Това стана ясно от публичното отваряне на документацията. Подалите оферти са:-\"ДЗЗД Консорциум - Газово развитие и разширение в България ГРРБ\" с участници \"Консорцио Варна 1\" (учредено от \"Бонатти С.П.А\" и \"Макс Щрайхер С.П.А\") и \"Комплишънс дивелъпмънт С.А.Р.Л\"- клон България-Обединение от \"Industries Fovallalkozo Zrt\" и \"Industries-KVV Kivitelezo Zrt\"-Обединение \"Консорциум Аркад\" с участници: \"Аркад Ей Би Би С.п.А\" и \"Аркад Енджиниъринг енд Констръкшънс Къмпъни\".Нено Димов: \"Делойт\" ще е консултант за концесията в БанскоМеждународната консултантска компания \"Делойт\" ще консултира България по концесията за ски зоната в Банско, каза пред БНТ министърът на околната среда и водите Нено Димов. Компанията трябва в рамките на един месец да даде становище и да направи препоръки. Това се прави в отговор на искането на главния прокурор концесията да бъде приведена в съответствие с най-новите изисквания на закона.Договорът вече е сключен и това е направено по препоръка на Съвета по концесиите каза още Нено Димов. След намесата на главния прокурор правителството възложи на министъра да преговаря с концесионера на ски-зоната в Банско - \"Юлен\". След като анализът е готов, Димов ще се обърне отново към Координационния съвет по концесиите, за да се намери решение.Испанската полиция задържа Арабаджиеви и Жоро Шопа до БарселонаИспанската полиция е задържала издирваните с Европейска заповед за арест Ветко и Маринела Арабаджиеви в къща край Барселона. Имотът е собственост на Георги Семерджиев - Жоро Шопа, който е от близкото обкръжение на осъдения в Италия и Румъния за наркотрафик Евелин Банев-Брендо. Семерджиев също е бил задържан, тъй като е бил издирван заради разследване за пране на пари, водено в Швейцария.8 хиляди деца по-малко през 2018 г.Живородените деца у нас през 2018 г. са 56 099, сочат данните на Националния център за обществено здраве и анализи. Това е със 7856 по-малко от предходната година. По данни на НСИ живородените през 2017 г. са 63 955.Най-малко са новородените във Видинско - 322, следвани от област Разград с 403 и Ямбол с 408 бебета. Очаквано най-голям е броят на ражданията в София-град - 14 519.От всички 22 862 регистрирани аборта за годината, над 15 760 са извършени по медицински показания. В сравнение с предходни години абортите бележат спад - например през 2010 г. са били 29 107, през 2014 г. - 26 183. От общия брой прекъснати бременности 120 са на момичета под 15 г. Близо 2050 са абортите на момичетата в следващата възрастова група - на 15-19-годишните.", "date": "2019.03.08", "title": "Конституционна съдийка ще оглави ЦИК, Връщат Арабаджиеви у нас най-рано до месец"}
{"url": "https://news.bg/world/ek-pritiska-balgariya-da-spre-zamarsyavaneto-ot-minite.html", "text": "Европейската комисия настоятелно призовава България да транспонира правилно в националното си право правилата на ЕС относно управлението на отпадъците от миннодобивните индустрии.Това съобщиха от Комисията.Директивата за отпадъците от миннодобивните индустрии (Директива 2006/21/ЕО) има за цел да се предотвратят или намалят неблагоприятните последици от отпадъците от миннодобивните индустрии върху околната среда и по-специално върху водата, въздуха, почвата, фауната и флората и ландшафта, както и да се намалят рисковете за здравето на човека, произтичащи от управлението на тези отпадъци.През март 2006 г. държавите членки се споразумяха да гарантират преразглеждане и актуализиране на всеки 3 години на информацията за мерките за безопасност и на действията, изискващи се в случай на авария във връзка с отпадъците от миннодобивните индустрии, и предоставяне на обществеността на информация относно разрешенията за съоръжения за отпадъци и тяхното прилагане, когато те станат налични. Българското законодателство понастоящем не отговаря на тези разпоредби. Тъй като от април 2017 г. насам не е постигнат достатъчен напредък, днес Комисията реши да изпрати допълнително мотивирано становище. Ако България не предприеме действия в срок от два месеца, Комисията може да сезира Съда на ЕС.", "date": "2019.03.08", "title": "ЕК притиска България да спре замърсяването от мините"}
{"url": "https://news.bg/int-economics/filadelfiya-zabranyava-bezkasovite-plashtaniya-v-magazinite.html", "text": "Филаделфия ще бъде първият голям град в САЩ, който забранява безкасовите плащания в магазините. Новият закон ще бъде въведен от началото на юли, принуждавайки повечето магазини в Филаделфия да приемат и пари в брой. Според доклада на Wall Street Journal, Ню Йорк и Ню Джърси скоро биха могли да последват инициативата, забраняваща безкасовите плащания.Градският съветник на Филаделфия Уилям Грини заяви, че е внесъл законопроекта, за да спре дискриминацията на клиентите с по-ниски доходи. \"Повечето от хората, които нямат кредитни карти, обикновено са с по-ниски доходи, малцинство, имигранти,\" каза Уилям Грини.Очаква се този ход да помогне както на потребителите, които плащат с пари в брой, така и на предприятията, които искат да приемат нови технологии и които казват, че безкасовите магазини са по-ефективни и по-безопасни за служителите, които не трябва да носят големи банкови депозити или да броят пари в брой при затваряне.", "date": "2019.03.08", "title": "Филаделфия забранява безкасовите плащания в магазините"}
{"url": "https://news.bg/world/pol-manafort-shte-lezhi-47-mesetsa-v-zatvora.html", "text": "Съдия от Вирджиния осъди бившия мениджър на кампанията на президента на САЩ Доналд Тръмп Пол Манафорт на 47 месеца затвор. Той бе признат за виновен за банкови и данъчни измами, предаде АП.Произнасянето на присъдата се забави над 4 часа. за Манафорт между 19 години и 24 години затвор.От юни 2018 г. Манафорт се намира в регионалния затвор във Варшава, щата Вирджиния. Пред съда неговите адвокати поискаха снизходителна присъда заради влошеното здраве на своя клиент, който страдал от подагра.Съдията настоя, че присъдата на Манафорт не е свързана с разследването за намесата на Русия в американските президентски избори, което се води от специалния прокурор Робърт Мълър. \"Той не е пред съда за нещо, което е свързано с тайни споразумения с руското правителство\", каза съдията Елис. В изявлението си Манафорт благодари на съдията за \"справедливия процес\".Преди произнасянето на присъдата обвиняемият призна, че ще приеме присъдата, защото тя е , което го е довело в съдебната зала.През август Манафорт беше признат за виновен по осем обвинения, свързани с банкови и данъчни измами, както и за неразкриване на банкови сметки в чужди държави.Той беше изправен пред общо 18 обвинения, но съдебните заседатели не успяха да постигнат единодушно решение по останалите 10 обвинения. Бившият служител на кампанията на Тръмп е изправен пред още една присъда до десет години във Вашингтон, където се призна за виновен по обвиненията в конспирация, отправени от прокурор Робърт Мълър. Делото е насрочено за 13 март.", "date": "2019.03.08", "title": "Пол Манафорт ще лежи 47 месеца в затвора"}
{"url": "https://news.bg/int-economics/kitaytsi-dadoha-rekorden-zaem-na-tesla.html", "text": "Американският производител на електрически коли \"Тесла\" обяви, че е получил от кредит за 521 млн. долара. Средствата ще бъдат използвани за нейната Gigafactory в Шанхай, предаде АП.Компанията заяви за американския борсов регулатор (SEC), че е подписала споразумение с China Construction Bank Corporation, Земеделската банка на Китай, Индустриална и търговска банка на Китай, и Шанхай Pudong развитие банка Co., Ltd. за 12-месечен заем от до 3,5 млрд. юана (521 млн. долара).\"Постъпленията от такива заеми могат да се използват само за разходи, свързани с изграждането и производството в нашия Gigafactory Shanghai, \"каза Илон Мъск.\"Тесла\" започна да  в Китай през януари и първоначалното строителство се очаква да бъде завършено до лятото. Компанията планира да произвежда до 500 000 автомобила годишно в рамките на едно десетилетие.", "date": "2019.03.08", "title": "Китайци дадоха рекорден заем на \"Тесла\""}
{"url": "https://news.bg/disasters/avariya-vav-vets-ostavi-venetsuela-na-tamno.html", "text": "Авария във ВЕЦ остави Венецуела на тъмно, съобщи АП. Властите обявиха, че става дума за саботаж.Аварията е станала във ВЕЦ \"Гури\". Това е довело до прекъсването на тока в 21 щата.В столицата Каракас е спряло метрото. Пострадали са телефоните мрежи и интернет. Енергийният министър Луис Мота Домингер осъди саботажа и заяви, че за отстраняването на повредата ще са необходими най-малко 3 часа.Президентът Николас Мадуро не пропусна да обвини американския империализъм в спирането на тока.Липсата на електричество предизвика спонтанни протести в столицата и редица градове във Венецуела. ", "date": "2019.03.08", "title": "Авария във ВЕЦ остави Венецуела на тъмно"}
{"url": "https://news.bg/disasters/vzimat-usd1-mlrd-ot-pentagona-za-gradezha-na-stenata-s-meksiko.html", "text": "Сенаторът на САЩ Дик Дърбин заяви, че американското министерство на отбраната планира да отпусне 1 млрд. долара от фонда за заплати и пенсии на военните за изграждането на . \"Планът е да се извадят 1 млрд. долара от заплатите и пенсиите на военните\", каза Дърбин за AP.Той обясни, че средствата са на разположение, тъй като броят на новоназначените и доброволците е намалял, създавайки излишък в бюджета на армията.Демократите в Камарата на представителите приеха миналия месец законопроект за  на американския президент Доналд Тръмп за национално извънредно положение. , за да може да пренасрочва пари от други фондове, включително военни, за изграждането на стената.Сенатът също така блокира декларацията на Тръмп.", "date": "2019.03.08", "title": "Взимат $1 млрд. от Пентагона за градежа на Стената с Мексико"}
{"url": "https://news.bg/int-economics/kitay-shte-brani-huawei.html", "text": "Китайските власти възнамеряват да гарантират , включително и на Huawei. Това съобщи в петък държавният съветник, министърът на външните работи на Китайската народна република Ван И в отговор на въпрос от журналисти.\"Що се отнася до този проблем, вече сме предприели и ще разработим нови мерки за неговото решаване, имаме намерение да защитим интересите на китайските компании и гражданите на КНР, да защитим техните законни права\", каза той на пресконференция.Huawei е под заплаха от икономически санкции на световно равнище, след като Съединените щати и Австралия я обвиняват за технически шпионаж и събирането на тайни данни, използвайки оборудването на китайската компания. По искане на Съединените щати на 1 декември 2018 г. в Канада беше задържан главният финансов директор на Huawei . На 11 януари полските власти задържаха служител на Huawei Corporation по подозрение в шпионаж за Китай.Huawei Technologies Co. ООД е една от най-големите телекомуникационни компании в света, лидер в 4G оборудването и 5G мрежата. През декември 2018 г. компанията прогнозира приходи до 100 млрд. долара за годината. Huawei работи в повече от 170 страни, има около 180 хиляди служители. Седалището на концерна се намира в Шенжен (Китай).", "date": "2019.03.08", "title": "Китай ще брани Huawei"}
{"url": "https://news.bg/regions/ek-sofiya-da-zasili-kontrola-nad-kamionite.html", "text": "Европейската комисия поиска от България и Кипър да транспонират изцяло правилата на ЕС относно крайпътната техническа проверка на изправността на търговски превозни средства (Директива 2014/47/ЕС, която е част от. \" Пакета за техническа изправност\", приет през 2014 г.).Това съобщиха от Европейската комисия.Целта на тези правила е да се подобри проверката на превозните средства в ЕС, с което и безопасността по пътищата. През 2014 г. държавите членки се споразумяха да транспонират тези правила в националното си законодателство до 20 май 2017 г. Към днешна дата обаче България и Кипър са извършили само частично транспониране.Комисията смята, че и двете държави членки не са съобщили на Комисията националните мерки, с които се осигурява пълното транспониране на актуализирания режим за крайпътна техническа проверка на изправността на търговски превозни средства. Тази директива съдържа общи правила за крайпътната техническа проверка на камиони, автобуси, тежкотоварни ремаркета и бързи трактори. Понастоящем двете държави членки разполагат с два месеца, за да отговорят. Ако не направят това, Комисията може да реши да предяви иск пред Съда на ЕС срещу тях.", "date": "2019.03.08", "title": "ЕК: София да засили контрола над камионите"}
{"url": "https://news.bg/weather/proletta-podrani.html", "text": "Днес ще бъде слънчево, с разкъсана висока облачност. Ще духа слаб западен, в Източна България - до умерен югозападен вятър. Максималните температури ще са между 19° и 24°, в София - около 20°.Това съобщиха от НИМХ.В планините ще бъде предимно слънчево. Ще духа умерен, по билата - до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°.Над Черноморието ще бъде предимно слънчево. Ще духа слаб, след обяд - до умерен югозападен вятър. Максималните температури ще са 12°-18°. Температурата на морската вода е 7-8°. Вълнението на морето ще бъде 1 - 2 бала.На 08.03.2019 слънцето ще изгрее в 06:52 часа и ще залезе в 18:23 часа. Продължителността на деня вече е 11:30 часа.", "date": "2019.03.08", "title": "Пролетта подрани"}
{"url": "https://news.bg/int-politics/tramp-gotov-da-prodalzhi-pregovorite-s-kim-vapreki-vazobnovenata-raketna-deynost.html", "text": "Президентът на САЩ Доналд Тръмп е готов да продължи да преговаря с Ким Чен-ун за ядреното разоръжаване на Северна Корея. Това обяви съветникът на Тръмп по националната сигурност Джон Болтън, въпреки циркулиращите информации, че Пхенян възобновява ракетната си програма, съобщава \"Ройтерс\".Агенцията отбелязва, че информациите за възобновена ракетна дейност на Северна Корея пораждат нови въпроси за бъдещето на диалога, който Тръмп води със севернокорейския държавен ръководител след неуспеха на втората им среща във Виетнам миналата седмица.\"Президентът е готов да преговаря отново. Ще видим кога може да се насрочи дата или как може да се развият нещата\", каза Болтън пред Fox News.По думите му, още е рано да се коментират съобщенията за ракетни дейности на Северна Корея. \"Имаме много начини за добиване на информация. Ще проучим внимателно ситуацията. Както каза президентът, би било много, много разочароващо, ако са поели в такава посока\", каза Болтън.Същевременно неназован американски представител настоя, че Вашингтон ще поиска от Пхенян разяснения за причините на възстановяването на севернокорейски полигон за изстрелване на ракети. ", "date": "2019.03.08", "title": "Тръмп готов да продължи преговорите с Ким въпреки възобновената ракетна дейност"}
{"url": "https://news.bg/regions/postradaliyat-pri-montiraneto-na-bilbord-e-v-tezhko-sastoyanie.html", "text": "Тежко остава състоянието на мъжа, който беше ранен вчера от паднал билборд на столичния бул. \"Симеоновско шосе\", информира bTV. По данни на говорителя на болница \"Св. Анна\" Антон Луков, пострадалият е постъпил в здравното заведение с тежка фрактура на ребрата и рана, която е засегнала белия дроб.Припомняме, до инцидента се стигна, след като се счупи метална халка с окачени на нея въжета при монтаж на билборд. Тогава намиращият се в близост 47-годишен служител на фирмата, който е съдействал за поставянето на рекламата, беше ранен сериозно. ", "date": "2019.03.08", "title": "Пострадалият при монтирането на билборд е в тежко състояние"}
{"url": "https://news.bg/int-politics/slovakiya-privika-i-smamri-poslanika-na-rusiya.html", "text": "Посланикът на Русия в Словакия Алексей Федотов е бил привикан в министерството на външните работи на страната, съобщават руските медии.По думите му, това е станало заради коментара на посолството относно статия в местен вестник за \"враговете на Русия\".По-рано руското дипломатическо представителство е изпратило протестна нота до словашкото външно министерство след публикацията на материал на заместник-министъра на отбраната Роберт Ондрейчак, който твърди, че в руските стратегически документи се говори за враждебни отношения със Запада, НАТО и Европейския съюз.Федотов уточни, че му е била връчена ответна протестна нота. Според посланика може да има различия в мненията, по-специално по темата за Крим, по въпросите на сигурността и редица други въпроси, но когато казват, че в руски документи се съдържат горепосочените положения, \"тогава твърдата реакция от наша страна изглежда съвсем естествена\".В нотата си руското посолство е поискало от словашкото външно министерство да изясни, доколко изявленията на Ондрейчак отразяват официалната позиция на словашките власти.\"Очаквахме да получим адекватен отговор от редакцията под формата на публикуване на нашия материал на страниците на вестника, но отговор от изданието не последва. Затова решихме да публикуваме нашето писмо в профила на посолството във Фейсбук\", каза руският посланик.Според дипломата неговите събеседници в Министерството на външните работи на Словакия се били разграничили от изявленията на Ондрейчак, като ги нарекли израз на неговото лично мнение и са подчертали, че описаните в статията подходи не били официалната гледна точка на Братислава.По думите на руския посланик и Министерството на отбраната на Словакия от своя страна е направило изявление, че личните съждения на заместник-министъра не били официалната позиция на ведомството.", "date": "2019.03.08", "title": "Словакия привика и смъмри посланика на Русия"}
{"url": "https://news.bg/crime/vas-zadalzhi-dimov-da-napravi-ekootsenka-na-park-pirin.html", "text": "Тричленен състав на Върховния административен съд отмени решението на Министъра на околната среда и водите Нено Димов да не извършва екологична оценка на Национален парк \"Пирин\".Решението на върховните магистрати идва от задължителните указания по тълкуването и прилагането на разпоредбите на Закона за опазване на околната среда, Закона за защитените територии и Закона за биологичното разнообразие. И трите закона регулират плановете за управление на защитените територии и изискват извършване на екологична оценка.Припомняме, административното дело беше образувано по жалба на Сдружение \"ВВФ - Световен фонд за дивата природа, Дунавско-Карпатска програма България\", Сдружение \"Асоциация на парковете в България\", както и на няколко физически лица. Делото беше срещу решението на Димов от 1 март 2017 година да не се извършва екооценка на проект на актуализация на План за управление на Национален парк \"Пирин\" за периода 2014-2023 г.Според магистратите екооценката е задължителна, защото очертава рамката за бъдещото развитие на инвестиционни предложения.Решението на ВАС може да се обжалва в 14-дневен срок.Припомняме, това е третото разглеждане на делото за отказа на Димов да направи екооценка на парк \"Пирин\".  - че екооценката е задължителна. Това решение беше обжалвано от МОСВ пред 5-членен състав на ВАС, който в края на 2018 година върна делото за разглеждане пред нов 3-членен състав на ВАС. Днешното решение е иммено на втория 3-членен състав на ВАС. Ако то бъде обжалвано в 14-дневен срок, думата отново ще има 5-членен състав на съда.Припомняме и че на 16 януари тази година петчленен състав на Върховния административен съд окончателно отмени .И 3-членния, и 5-членния състав на ВАС тълкуват, че на територията на националните паркове се допускат единствено ремонтирането, но не и изграждането на нови спортни съоръжения. Тълкуванието на магистратите има забраняващ характер, което сложи край на създалото се напрежения около изграждането на втори лифт над Банско.", "date": "2019.03.08", "title": "ВАС задължи Димов да направи екооценка на парк \"Пирин\""}
{"url": "https://news.bg/world/orban-fides-mozhe-da-izleze-ot-enp.html", "text": "Премиерът на Унгария Виктор Орбан съобщи, че партията му ФИДЕС може да напусне Европейската народна партия (ЕНП), информира \"Ройтерс\".Във вторник лидерът на парламентарната група на най-голямата партия в Европейския парламент Манфред Вебер поиска от ФИДЕС да премахне билбордовете, които атакуват председателя на Европейската комисия Жан-Клод Юнкер, което е част от кампания срещу миграцията преди евровота през май.Началникът на унгарския кабинет Гергей Гуляш заяви по-късно, че през следващата седмица постерите ще бъдат сменени с други, свързани с планове на Орбан за увеличаване на раждаемостта. Гуляш поясни, че ФИДЕС иска да остане в Европейската народна партия.Пред общественото радио Орбан коментира, че все още предпочита да се реформира Европейската народна партия, но намекна, че ФИДЕС може да напусне партията, която ще проведе заседание на 20 март и ще реши дали да извади унгарската партия от групата.Дебатът може да приключи с това, че ФИДЕС ще намери мястото си не във, а извън ЕНП. Ако искаме да започнем нещо ново...очевидно първото място за провеждане на преговори ще бъде в Полша, каза той.Орбан подчерта, че управляващата в Полша партия \"Право и справедливост\" не е член на Европейската народна партия. Той добави, че е разговарял с Юнкер и Вебер в четвъртък, а неделя планира да посети Полша.Варшава и Будапеща се заканиха да блокират всякакви санкции срещу тях заради нарушаване на върховенството на закона.Унгарският министър-председател каза още, че премиерът на Полша Матеуш Моравецки ще посети Будапеща на националния празник на 15 март, когато Орбан ще произнесе реч.", "date": "2019.03.08", "title": "Орбан: ФИДЕС може да излезе от ЕНП"}
{"url": "https://news.bg/int-politics/sasht-reformirat-armiyata-si-zaradi-rusiya-i-kitay.html", "text": "САЩ планират да реформират въоръжените си сили заради нарастващия потенциал н Русия и Китай. Това обяви директорът на Центъра за подобряване на бойните умения генерал-лейтенант от американската армия Ерик Уесли.Според него през последните 15 години американската армия е била съсредоточена върху \"бригадната система\", тъй като е воювала главно срещу терористични групировки.Междувременно за борба със сериозни противници е необходима по-сложна структура на въоръжените сили и тактика за водене на бойни действия, отбеляза генералът.По думите на Уесли, мащабните военни операции предполагат, по-специално, създаване на дивизии, корпуси и полеви армии. Затова през следващите години американската армия ще трябва да се усъвършенства в съответствие с доктрината \"многосекторни операции\".В началото на тази седмица стана известно, че управлението на перспективните изследователски проекти към Пентагона (DARPA) възнамерява да възроди програмата от времето на Студената война за сдържането на Русия.В основата на концепцията e развитието на проекта Assault Breaker по създаването на интелигентни и прецизни оръжия, които могат да спрат съветските танкове в случай на настъпление на Червената армия към Европа.", "date": "2019.03.08", "title": "САЩ реформират армията си заради Русия и Китай"}
{"url": "https://news.bg/politics/prilagat-analiz-na-riska-ot-koruptsiya-kam-vseki-zakonoproekt.html", "text": "Националният съвет по антикорупционни политики (НСАП) предлага в мотивите към законопроектите на Министерския съвет и в докладите на министрите да се включва раздел с мерки за противодействие на корупцията и да се посочва дали предлаганите документи няма да създадат корупционен риск.Комисията за противодействие на корупцията и отнемане на незаконно придобито имущество също ще представя своята независима оценка.Още през миналата година НСАП прие Насоки за изготвяне на антикорупционни планове от министерствата и държавните агенции. Плановете бяха анализирани от КПКОНПИ. Предстои препоръките на Комисията да бъдат изпратени на институциите.НСАП прие и препоръка усилията за обучение на служителите да се фокусират върху изготвянето на антикорупционни планове от Института за публична администрация с участието на неправителствени организации, Главния инспекторат и Комисията. Съветът прие и провеждането на повече кампании за нетърпимост срещу корупцията и за сигнализиране от гражданите.Министърът на правосъдието Цецка Цачева информира за проект на директива, която въвежда тристепенна система за подаване на сигнали за нарушения. Предвижда се в нея да има предпазен механизъм за подателите на сигналите - забрана за уволнение, понижение или негативна атестация.Беше приет и отчет за изпълнението на мерките, които не са приключили по Националната стратегия за превенция и противодействие на корупцията 2015- 2020 - финалното изпълнение на мярката за засилване капацитета на инспекторатите в министерствата, работата по хода на изпълнение на проектите по новата наказателна политика, създаването на партньорство на изпълнителната власт със съществуващите платформи за онлайн и мобилно подаване на сигнали и жалби срещу действия на администрациите или други закононарушения, по които се изисква реакция на институциите, и създаването на система като единна входна точка за всички сигнали и жалби на граждани срещу действия на администрацията.В отчета се посочват и мерките за облекчаване на гражданите и бизнеса и за ограничаване на намесата на човешкия фактор при предоставянето на административни услуги и осъществяване на контролни функции. Към юни 2018 г. са предприети 516 мерки, а други 200 предстои да бъдат изпълнени.", "date": "2019.03.08", "title": "Прилагат анализ на риска от корупция към всеки законопроект"}
{"url": "https://news.bg/world/mun-dzhe-in-s-rokadi-v-kabineta-za-nov-koreyski-poluostrov.html", "text": "Президентът на Южна Корея Мун Дже-ин замени министъра по въпросите на обединението, който изигра голяма роля в разведряването на отношенията с КНДР през последната година, съобщиха от пресцентъра на държавния глава, цитиран от \"Ройтерс\".Мун Дже-ин назначи дългогодишен довереник, който ще работи за \"нов Корейски полуостров\".Ким Йон-чул, учен, който ръководи държавния Корейски институт за национално обединение, ще замени Чхо Мьон-гьон, ако бъде потвърден по време на изслушване.Министерството по въпросите на обединението се занимава с отношенията с КНДР.\"Той е правилният човек, който активно въплъщава визията на президента за нов Корейски полуостров, за нов мир и сътрудничество на обществата, като се изпълнят основните политически задачи на Министерството по въпросите на обединението без пречки и се приложат споразуменията между Кореите по бърз начин\", каза говорител на президента на редовния брифинг.Промяната е част от най-голямата рокада в кабинета на Мун от поемането на властта през 2017 г. Назначени са нови министри на вътрешните работи, транспорта, културата и спора, рибарството, науката и технологиите и малките и средни предприятия.Освободените министри имат възможност да участват на парламентарните избори през следващата година.Отстраняването на Чхо Мьон-гьон идва седмица след втората среща на върха между ", "date": "2019.03.08", "title": "Мун Дже-ин с рокади в кабинета за „нов Корейски полуостров”"}
{"url": "https://news.bg/crime/dimov-chaka-motivite-na-vas-za-ekootsenkata-na-park-pirin.html", "text": "Министърът на околната среда и водите Нено Димов очаква мотивите на съда след , с което магистрарите задължиха Димов да се направи екооценка на Национален план \"Пирин\".Димов вече е възложил на експертите в ръководеното от него ведомство да разгледат съдебното решение.В рамките на законоустановения срок ще предприемем всички необходими мерки, увери той, без да става ясно дали решението на ВАС ще бъде обжалвано от МОСВ.Това, което днес се обсъждало, било от онези седем решения на служебния кабинет, които затруднили съда, както обясни Димов. Той е на друга позиция по казуса, но ще се съобрази и изпълни решението на съда.Припомняме, днешното решение на ВАС е третото решение по делото за отказа на Димов да направи екооценка на парк \"Пирин\". - че екооценката е задължителна. Това решение беше обжалвано от МОСВ пред 5-членен състав на ВАС, който в края на 2018 година върна делото за разглеждане пред нов 3-членен състав на ВАС. Днешното решение е именно на втория 3-членен състав на ВАС. Ако то бъде обжалвано в 14-дневен срок, думата отново ще има 5-членен състав на съда.Припомняме и че на 16 януари тази година петчленен състав на Върховния административен съд окончателно отмени .И 3-членния, и 5-членния състав на ВАС тълкуват, че на територията на националните паркове се допускат единствено ремонтирането, но не и изграждането на нови спортни съоръжения. Тълкуванието на магистратите има забраняващ характер, което сложи край на създалото се напрежения около изграждането на втори лифт над Банско.", "date": "2019.03.08", "title": "Димов чака мотивите на ВАС за екооценката на парк \"Пирин\""}
{"url": "https://news.bg/disasters/mig-21-na-indiya-se-razbi-kray-granitsata-s-pakistan.html", "text": "Изтребител МиГ-21 на индийските военновъздушни сили се е разбил край индийския град Биканер, на около 100 км от границата с Пакистан, по време на \"рутинна мисия\", потвърди индийската армия.Пилотът на едноместния самолет не е пострадал, след като успешно е катапултирал.Военновъздушните сили на Индия излязоха с официално изявление, в което се посочва: \"Този следобед самолет МиГ-21 се разби при рутинна мисия, след като излетя от военновъздушната база \"Нал\" край Биканер. Пилотът на самолета катапултира безопасно. Ще бъде разследвана причината за произшествието.\"Причината за катастрофата все още не е установена, въпреки че представител на индийските военни е предположил, че катастрофата може да е била причинена от удар с птица.Непотвърдени снимки от мястото на катастрофата показват останките от самолета, заобиколени от любопитни хора и пожарникари.Напрежението между Индия и Пакистан се изостри през миналата седмица, след като Индия извърши въздушни удари за унищожаване на инфраструктура на терористична групировка в контролираната от Пакистан част от Кашмир. Групировката пое отговорност за кръвопролитна терористична атака срещу конвой на индийски полицаи и военни в Кашмир в средата на февруари, при което загинаха повече от 40 души. Индийското правителство обвини Пакистан, че не прави достатъчно за справяне с терористите на своя територия. Пакистанските власти отхвърлиха обвиненията и нарекоха индийските въздушни удари нарушение на въздушното пространство на Пакистан и заплаха за неговия суверенитет.След въздушните удари на Индия се разразиха въздушни битки между индийски и пакистански военни самолети, което доведе до загубата на поне един изтребител МиГ-21 на Индия. Индийските военни също така настояват, че са свалили пакистански F-16, въпреки че Пакистан отрича твърдението. Нарастването на напрежението също така доведе до увеличаване на насилието по линията на контрол между индийските и пакистанските сили в оспорвания между двете страни Кашмир, като силите размениха тежък огън през граничния регион.", "date": "2019.03.08", "title": "МиГ-21 на Индия се разби край границата с Пакистан "}
{"url": "https://news.bg/crime/14-obvineniya-sled-spetsaktsiyata-v-orlandovtsi.html", "text": "Специализираната прокуратура повдигна обвинение на 14 души след вчерашната , съобщават от МВР.Те са обвинени като участници в организирана престъпна група за разпространение на наркотици, грабежи, кражби, производство и разпространение на акцизни стоки без бандерол.Сред обвинените са и двама полицаи от столичното Второ районно управление.По-рано днес министърът на вътрешните работи Младен Маринов съобщи, че По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени.Събраните доказателства сочат, че групата е действала повече от три години. Разследва се съпричастието й към тежки престъпления в различни краища на страната - грабежи, както и в поща (на част от парите за пенсии на жители в района), кражби на промишлени машини, влакови релси и др.Има и данни, че участници в групата са извършвали погроми на паметници в Централните софийски гробища, за да принудят близките на починали да потърсят услугите им за възстановяване.Ръководителят на групата лично е определял функциите на всеки от участниците за конкретното планирано престъпление.Обвинените полицаи от своя страна осигурявали липсата на полиция в района на извършване на престъпление.В процес на установяване е срещу какво възнаграждение са извършвали подобни \"услуги\".На обвинените за участие в групата е наложено прокурорско задържане до 72 часа. Очаква се утре Спецпрокуратурата да внесе в Специализирания наказателен съд искане за постоянен арест.Припомняме, вчера в столичния квартал \"Орландовци\" беше . Тогава започна и разследването на евентуалното участие на двама служители на Второ РПУ в София.По-късно през деня стана ясно, че при извършването на конкретните престъпления от Гольовците.", "date": "2019.03.08", "title": "14 обвинения след спецакцията в \"Орландовци\""}
{"url": "https://news.bg/regions/obnovyavat-kraydunavskiya-bulevard-v-ruse-do-mesets.html", "text": "Обновяват крайдунавския булевард в Русе до края на април, предаде БНТ.Ремонтът на булеварда е първата част от мащабния проект за 26 млн. лева за реконструкция на русенската зона край кея.Заместник-кметът по устройство на територията Димитър Наков посочи, че по обновения булевард \"Придунавски\" вече са поставени парапети и е сменено уличното осветление. Той обясни, че заради ранните снегове през ноември е било невъзможно Придунавски\" да бъде пуснат още в края на 2018 г., каквито са били плановете.Ремонтът на улиците \"Райко Даскалов\", \"Славянска\", \"Баба Тонка\" и \"Църковна независимост\", които са свързани с обновения булевард, също ще бъдат приключени скоро и русенци ще могат да ги ползват.През следващите месеци ще продължат строителните дейности по парковата зона на кея и по кейовата стена, каза още Наков и допълни, че изграждането на предпазното съоръжение зависи от нивото на река Дунав. По тази причина строежът на стената ще продължи и догодина.Когато съоръжението бъде завършено, Русе ще има нов пътнически терминал, на който целогодишно ще акостират както големи пътнически кораби, така и малки катери. До кейовата стена ще бъде обособено и яхтено пристанище.", "date": "2019.03.08", "title": "Обновяват крайдунавския булевард в Русе до месец"}
{"url": "https://news.bg/crime/mvr-puska-v-boya-novite-avtomobili-na-granichna-politsiya.html", "text": "\"Въвеждаме в боя новата техника (автомобилите - б.р.), която има за цел да укрепи и развие мобилността на Гранична полиция и да засили контрола по външните граници на България и Европейския съюз\".Това заяви силовият министър Младен Маринов при представянето на новите автомобили на \"Гранична полиция\".По думите му новата техника се изразява в 70 броя нови автомобила, които са закупени след провеждане на процедура по обществена поръчка. Автомобилите са закупени със 160 млн. евро, отпуснати от Европейската комисия за справяне с проблема с миграционния натиск, подчерта силовият министър.Маринов изтъкна, че с тези автомобили се решава въпросът за мобилността на граничните управление по външните граници на Европейския съюз.Той пожела на всички служители, работещи в полицията, да използват новите автомобили дълго, да ги пазят и да имат по-малко инциденти.Маринов честити 8 март на всички дами и заръча на началника на кабинета да връчи по едно цвете.", "date": "2019.03.08", "title": "МВР пуска в боя новите автомобили на Гранична полиция"}
{"url": "https://news.bg/health/goranov-podozira-milioni-iztocheni-ot-noi.html", "text": "Финансовият министър Владислав Горанов подозира, че може би са източени милиони от НОИ. Така той коментира разследването за злоупотребите в НОИ-Силистра. \"Това ако се мултиплицира в години, може да води до милиони\", изчисли той.В кулоарите на парламента той обясни, че ако се докаже това, ще стане ясно до каква наглост стигат злоупотребите в социалната система. Случаят било изключително неприятен.Към момента не била ясна сумата, за която става въпрос. \"Ако говорим за пенсиониране на служители в рудодобива, те се пенсионират при условията на първа категория труд, с доста прилични месечни пенсии\", коментира финансист номер едно.Припомняме, че по-рано днес ГДБОП и спецпрокуратурата започнаха операция срещу По думите на зам.-главният прокурор Иван Гешев става дума за схема за източване на пенсионни фондове на НОИ. Механизмът ставал чрез фалшиви документи за стаж в предприятия, например в минната индустрия, където се получава максимална пенсия. По случая  В хода на оперативните действия за разпит е", "date": "2019.03.08", "title": "Горанов подозира милиони, източени от НОИ"}
{"url": "https://news.bg/int-politics/iranskite-vms-spryaha-napadenie-sreshtu-petrolen-tanker.html", "text": "Военноморските сили на Иран спасиха един от петролните танкери на страната от пиратско нападение в пролива Баб-ел-Манбед, който свързва Аденския залив с Червено море, съобщава флотът, цитиран от Mehr.Пирати с 11 моторни лодки нападнали танкер с товар 150 000 тона.Флотилията, включваща разрушителя \"Баяндор\", логистичния военен кораб \"Бушер\" и кораба \"Лаван\", започва своята мисия в международни води на 23 януари.В последните години иранският флот разширява обхвата си, като изпраща кораби до Индийския океан и Аденския залив, за да защити иранските кораби от сомалийски пирати.", "date": "2019.03.08", "title": "Иранските ВМС спряха нападение срещу петролен танкер"}
{"url": "https://news.bg/politics/prodazhbata-na-imoti-na-veroizpovedanie-chuvstvitelna-tema-prizna-goranov.html", "text": "\"Ако не се опростят дълговете, целта за спиране на влиянието отвън нямаше да бъде осъществена.\" Това коментира в кулоарите на парламента финансовият министър Владислав Горанов по темата за опростените дългове на вероизповеданията.По думите му основната цел на приетия по-рано днес закон на първо четене е в максимална степен да се намалят възможните влияния на външни разузнавателни служби, както и външните влияния върху отделните вероизповедания.Финансист номер едно призна, че едно от вероизповеданията дължи повече средства на държавата.Той е категоричен, че ако не се приеме законът, субсидията за 2019 г. за тази религия нямало да стигне за покриване на тези задължения.\"Те биха могли да бъдат реализирани чрез продажбата на религиозни имоти, но това е изключително чувствителна тема\", подчерта Владислав Горанов.Все пак дълговете били малка сума на фона на приходите в хазната, които възлизат на 40 милиарда лева.Според него опрощаването не било държавна помощ. Държавният глава може да опрости дълговете, но законотворците трябвало да му дадат механизъм.Припомняме, че по-рано днес стана ясно, че В тази връзка лидерът на БСП По думите ѝ ГЕРБ са се съгласили да опростят задълженията на мюфтийството, за да получат подкрепата на ДПС за ветото на Румен Радев.", "date": "2019.03.08", "title": "Продажбата на имоти на вероизповедание - чувствителна тема, призна Горанов"}
{"url": "https://news.bg/world/evropol-konfiskuva-nelegalni-lekarstva-za-165-mln-evro.html", "text": "Полицейската агенция на Европейския съюз (Европол) заяви, че правоприлагащите органи са конфискували нелегално трафикирани лекарства през миналата година на стойност повече от 165 млн. евро (185 млн. долара), съобщава \"Асошиейтед прес\".Европол уточни, че продължила 7 месеца операция с участието на служби от 16 европейски страни е довела до 435 ареста и конфискацията на 1,8 тона лекарства.Полицейската агенция, която е подпомогнала операциите, посочи, че повече от половината от конфискуваните лекарства са били подправени или фалшифицирани.Европол отбеляза, че незаконно трафикираните лекарства включват опиоиди, но също така и за лечение на сърдечни заболявания и рак, както и различни стимуланти като анаболни стероиди.Полицията, участваща в операциите, също така е конфискувала имущество, придобито от престъпна дейност на стойност 3,2 млн. евро. Тя не предоставя подробности какво включват тези активи.", "date": "2019.03.08", "title": "Европол конфискува нелегални лекарства за 165 млн. евро"}
