{"url": "https://news.bg/sport/napusna-ni-futbolnata-legenda-pavel-panov.html", "text": "Напусна ни легендарният футболист на \"Левски\" и българския национален отбор Павел Панов, предаде Нова телевизия. Именитият футболист почина на 67 години.Той е играл е за столичните отбори \"Септември\" (1963-1967), \"Спартак\" (1967-1968), \"Левски\" (1969-1981), както и за \"Хасково\" и гръцкия \"Арис\" (Солун).Панов е шампион на България през 1970, 1974, 1977 и 1979 г., носител на купата на страната през 1970, 1971, 1976, 1977 и 1979 г.Играл е 309 мача в \"А\" група - 301 за \"Левски\" и 8 за \"Спартак\". Автор е на 136 гола - 131 за \"Левски\" и 5 за \"Спартак\". Той е и голмайстор на първенството през 1977 г. с 20 гола за \"Левски\".Името му е записано във футболната история като Футболист № 1 на за КЕШ, играел е 13 мача с 9 гола за КНК и 14 мача с 10 гола за УЕФА.След приключването на кариерата си като футболист той е работил като помощник-треньор в \"Левски\", а през периодите 1986-1987 и 1989-1990 г. е начело на \"сините\".Панов е бил треньор на \"Иваняу национале\", шампион на Нигерия.Ръководил е младежкия национален отбор през 1992-1993 г., пловдивския \"Ботев\", столичния \"Септември\", смолянския \"Родопа\" и \"Локомотив\"-София.За последно Панов бе технически директор на БФС, като отговаряше за всички треньори на националните юношески отбори.", "date": "2018.02.18", "title": "Напусна ни футболната легенда Павел Панов"}
{"url": "https://news.bg/int-politics/izrael-besen-na-premiera-na-polsha-za-izkazvane-za-holokosta.html", "text": "Министър-председателят на Израел Бенямин Нетаняху нападна остро полския си колега Матеуш Моравиецки за изказването му, че евреи са били сред извършителите на Холокоста.По думите на Нетаняху, коментарите на Моравиецки по време на Мюнхенската конференция за сигурност са \"възмутителни\".Премиерът на Израел допълни, че те показвали \"неспособност за разбиране на историята\".Спорът идва седмици, след като Израел заклейми нов полски закон, който забранява Полша да бъде обвинявана в съучастие в нацистките престъпления.Законът беше подписан от полския президент Анджей Дуда, но той също така се обърна към Конституционния съд на Полша, за да се произнесе дали нарушава полската конституция.В Мюнхен Моравиецки отговаряше на въпрос на журналист, който го попита дали някой, който казва, че е имало поляци, които са взели участие под някаква форма в Холокоста, ще бъде разглеждан като престъпник в Полша съгласно новия закон.Моравиецки отговори: \"Изключително важно е първо да се разбере, разбира се, няма да бъде наказуемо, няма да бъде разглеждано като престъпление да се каже, че има полски извършители и съучастници - както имаше еврейски извършители, както имаше руски извършители, както имаше украински... не само германски извършители.\"Моравиецки все още не е отговорил публично на критиките на Нетаняху.", "date": "2018.02.18", "title": "Израел бесен на премиера на Полша за изказване за Холокоста"}
{"url": "https://news.bg/politics/jotova-s-izpalnena-mechta-za-pat-i-mladi-hora-v-semkovo.html", "text": "\"Необходимо е целево финансиране за планинските региони\", заяви вицепрезидентът Илияна Йотова на публична дискусия \"Планините - неоцененото богатство на Европа\", в курорта Семково, община Белица. Вицепрезидентът коментира, че преди една година е имала една мечта, следващата година да има по-хубав път и още повече млади хора в Семково и мечтата се е изпълнила. По думите на Йотова ясно се е чул гласът на малките общини, че без финансиране от Европа е невъзможно да се развиват. \"Крайно време е България, особено като председател на Съвета на ЕС, да защити слаборазвитите, отдалечени и труднодостъпни региони\", заяви тя.\"Българските планини притежават истински потенциал - перспектива за развитие, но същевременно с това и много непреодолени към този момент предизвикателства\", подчерта вицепрезидентът. \"Повече говорим пред медиите за демографската криза, за обезлюдяването, отколкото да работим за решаването на тези проблеми. Белица е пример как малка община може да работи така, че да задържи младите хора\", коментира Йотова. Прекрасните писти за младите хора са тук в Семково и няма друго такова място в тази част на Европа, коментира вицепрезидентът.Туристическа зона \"Семково\" има уникалния шанс за се превърне в международен младежки и академичен курорт, заявиха по време на дискусия ректорите на Техническия университет и УАСГ, които заедно с общината искат да създадат сдружение за стопанисване и развитие на курорта. Спънка към този момент е собствеността на земята, която е държавна. \"Да подскажем на държавата, че това е част от Белица и територията, която е тук - тя е 114 хектара, да стане общинска\", обясни кметът на Белица Радослав Ревански.\"Днес се обръщам с призив да задействаме българските институции и да бъде въведено означението \"планински продукт\", което може да подпомогне развитието на планинските райони у нас\", коментира и евродепутатът Момчил Неков.Той изтъкна, че въвеждането на подобен тип означения ще даде на продуктите видимост, гаранция за качество и произход, възможност за финансиране по линия на ОСП и ПРСР, с което да се даде допълнителен тласък за местното производство.", "date": "2018.02.18", "title": "Йотова с изпълнена мечта за път и млади хора в Семково"}
{"url": "https://news.bg/regions/s-tri-tona-vino-yambol-otbelyazva-praznika-na-lozarite-i-vinarite.html", "text": "С три тона вино Ямбол отбелязва празника на лозарите и винарите днес. Жители и гости на града посетиха централния парк, за да споделят събитието, организирано със съдействието на общината. Атмосферата на празничния ден се допълва от изпълнения на Ансамбъл \"Тунджа\" и народната певица Поли Паскова. Традиционно, към наричанията за здраве и плодородие е включен и характерният за региона кукерски ритуал, представен от групата при Младежки дом \"Г. Братанов\" - Ямбол.Кметът Георги Славов коментира, че регионът има хилядолетни традиции и заслужена слава във винопроизводството.Днешния Празник на виното е прелюдия към започващия на 22 февруари ХІХ Международен маскараден фестивал \"Кукерландия - Ямбол 2018\".", "date": "2018.02.18", "title": "С три тона вино Ямбол отбелязва празника на лозарите и винарите"}
{"url": "https://news.bg/crime/58-godishen-mazh-zagina-pri-pozhar-v-lek-avtomobil-v-shumensko.html", "text": "58-годишен мъж загина при пожар в лек автомобил. Минути преди 11 часа е приет сигнал, че по черен път между селата Правенци и Велино - Шуменско e възникнал пожар. Към мястото са насочени екипи на пожарна, полиция и спешна помощ.При пристигане си, огнеборците заварили горящ \"Опел Астра\" и веднага започнали да гасят пожара.След потушаване на пламъците, в автомобила е открито тялото на собственика на колата, 58-годишният мъж от село Велино. Извършен е оглед.Причините за инцидента са в процес на изясняване, едно от предположенията е, че е имало теч на газ в купето на автомобила.", "date": "2018.02.18", "title": "58-годишен мъж загина при пожар в лек автомобил в Шуменско"}
{"url": "https://news.bg/int-politics/zhenite-v-sauditska-arabiya-mogat-da-zapochvat-sobstven-biznes-bez-razreshenie-na-mazh.html", "text": "Жените в Саудитска Арабия вече могат да започват собствен бизнес без съгласието на съпруг или роднина мъж, след като кралството се стреми да разшири бързо развиващия се частен сектор, съобщава \"Франс прес\".Промяната в политиката, обявена от саудитското правителство в четвъртък, също така бележи важен етап от скъсването със строгата система на настойничество, която властваше в страната в продължение на десетилетия.\"Жените сега могат да започват собствен бизнес и да се възползват от (правителствените) електронни услуги, без да се налага да доказват съгласието на (мъжки) настойник\", се посочва на сайта на Министерството на търговията и инвестициите.Съгласно настойническата система в Саудитска Арабия, жените трябва да представят доказателства за разрешение от мъжки \"настойник\" - обикновено съпруг, баща или брат, - за да вършат каквато и да е чиновническа работа, да пътуват или да се запишат на училище.От много десетилетия зависима от производството на петрол за попълване на държавната хазна, Саудитска Арабия се стреми към разширяване на частния сектор в страната, включително увеличаване на заетостта на жените в рамките на плана за реформи в епохата след петрола.Въпреки че жените все още срещат редица ограничения в ултраконсервативното мюсюлманско кралство, от прокуратурата на Саудитска Арабия обявиха през миналия месец, че за първи път ще започнат назначаването на работа на жени следователи.Кралството също така отвори 140 позиции за жени на летищата и граничните пунктове, историческа стъпка, която накара 107 хил. жени да подадат молби за назначаването на тези позиции.Престолонаследникът Мохамед бин Салман, влиятелният наследник на саудитския трон, ръководи почина за увеличаване на ролята на жените през последните месеци.", "date": "2018.02.18", "title": "Жените в Саудитска Арабия могат да започват собствен бизнес без разрешение на мъж"}
{"url": "https://news.bg/health/za-toma-bikov-problemite-na-nzok-sa-v-menidzhmanta.html", "text": "Въпросът за здравеопазването не е толкова медицински, колкото икономически и политически, а един от основните проблем е източването на парите от НЗОК, коментира пред БНР депутатът от ГЕРБ Тома Биков.Той смята, че трябва да се балансира между максимално широк достъп и максимално качествено здравеопазване и проблемите са изцяло свързани с мениджмънта на НЗОК.\"Не мисля, че Касата се нуждае от гениален лекар, а от гениален мениджър, за да може да функционира добре. На българското здравеопазване е необходим икономически модел, който да гарантира, че българите ще получават качествено здравеопазване. В този смисъл мисля, че г-н Кирил Ананиев има потенциала да предложи такъв модел, понеже много дълги години се занимава с такъв тип модели в цялата държава. Той е безспорен финансист и бюджетар, от какъвто българското здравеопазване безспорно има нужда\", коментира Биков.Бившият подуправител на НЗОК д-р Димитър Петров коментира, че според закона при оставка или освобождаване на управителя на Касата до избиране на нов, длъжността трябва да се заеме от подуправителя, но \"като част от хаоса в Касата\", такъв сега няма. Според него министърът няма функции да иска оставка на управителя на НЗОК и остава варианта сам да си я подаде.\"Аз самият посъветвах проф. Плочев да се махне от Касата по най-бързия начин. Това е в негов интерес и в интерес на НЗОК. Аз не говоря за инфекциониста и човека проф. Плочев, но той няма никакви управленски знания по отношение на здравното осигуряване и вариантът да бъде подведен ... е много голям\", обясни д-р ПетровСпоред него, зам.-министър Начева е окупирала оперативното управление на Касата, разпорежда се с персонала, принуждава ги да вършат незаконни неща.\"На 1 юли миналата година е било ясно, че до края на 2018 г. трябва да платим около 203 млн. лв. въпреки това обаче в бюджета са заложени около 80-90 млн. за тези плащания. Това създава в момента проблем. Въпросът е, че бюджетите на Касата от години насам е публичен факт, че ги прави зам.-министър Жени Начева ... Не могат да продължат да работят заедно проф. Плочев и председателката на Надзорния съвет Жени Начева. Според мен трябва да се махнат и двамата\" коментира той и допълва, че в НЗОК трябва устойчива фигура, която не зависи от здравния министър.БСП е зад гърба на проф. Камен Плочев, коментира депутатът от БСП Георги Гьоков.  \"Далеч съм от мисълта да защитавам проф. Плочев. Той може би е изградено име в България, в медицинските среди. Въпросът е в това, че здравеопазването в България е в критично положение и това го заявихме още при приемането на бюджета на НЗОК. Директорът на НЗОК се назначава от Народното събрание и в момента Камен Плочев е директор. Проф. Плочев е бил заплашван от високопоставен политик да си подаде оставката доброволно\", обясни Гьоков.\"Това, което се казва, че държавата дава пари в Касата. Държавата дава пари в Касата, защото си плаща осигуровките на държавните служители. Спомняте ли си преди 5-6 години, как един министър на финансите отмъкна от Касата близо 2 млрд. лева. Отново се поставят финансите на преден план вместо пациента. Управителят на НЗОК трябва да е независим от политиците\", коментира Гьоков и допълни, че има опит за овладяване на НЗОК.", "date": "2018.02.18", "title": "За Тома Биков проблемите на НЗОК са в мениджмънта"}
{"url": "https://news.bg/society/balgarskoto-posolstvo-v-atina-otkri-pametna-plocha-na-vasil-levski.html", "text": "В деня на 145-ата годишнина от обесването на Васил Левски в българското посолство в Атина откри паметна плоча на националния ни герой.Председателят на българо-гръцкото сдружение за култура обяви, че Васил Левски ще бъде патрон на неделното училище към дружеството и то ще носи неговото име.Ученици от българските неделни училища в гръцката столица рецитират стихове за Апостола. Под звуците на български възрожденски песни гостите поднесоха венци и цветя пред барелефа.Тържеството започна с панихида за упокой на Васил Иванов Кунчев в българския храм \"Свети преподобен Йоан Рилски Чудотворец\" и продължи пред българското посолство. Над 200 наши сънародници - представители на културните дружества и неделните училища в Гърция, както и много българи от гръцката столица и приятели на България, взеха участие.Отец Иван отслужи освещаване на плочата и благослови присъстващите. Приветствие отправи временно управляващият посолството Веселин Иванов. За най-малките гости в киносалона на посолството е изнесен \"Урок по родолюбие\" с режисьор Искрен Красимиров (в ролята на Христо Ботев) и актьорът Симеон Владов (в ролята на Васил Левски).", "date": "2018.02.18", "title": "Българското посолство в Атина откри паметна плоча на Васил Левски"}
{"url": "https://news.bg/int-politics/rakovoditelyat-na-tsentralnata-banka-na-latviya-e-privikan-za-razpit.html", "text": "Премиерът на Латвия съобщи, че ръководителя на централната банка в страната е привикан след запитвания от националната агенция за борба с корупцията, съобщава АП.Марис Кучинскис потвърждава, че е Илмарс Римшевикс от Европейската централна банка е задържан.В събота вечерта латвийската държавна телевизия показва, че Римшевикс пристига с кола до агенцията за борба с корупцията и тръгва часове по-късно. Държавната телевизия съобщава, че в офисът на Римшевикс и в един от неговите имоти е проведена полицейска акция.Агенцията за борба с корупцията, Банката на Латвия и Европейската централна банка отказват коментар.Премиерът Кучинскис коментира , че \"няма признаци за заплаха за латвийската финансова система\".В писмено изялвение, администрацията на латвийския президент съобщава, че следващата седмица ще има заседание на Съвета за национална сигурност, за да бъде обсъден банковият сектор.", "date": "2018.02.18", "title": "Ръководителят на Централната банка на Латвия е привикан за разпит"}
{"url": "https://news.bg/int-politics/germanski-politik-se-oplaka-ot-ohranata-na-turskata-delegatsiya-v-myunhen.html", "text": "Водещ германски политик с турски произход е получил полицейска защита, след като се оплакал от сблъсък с охраната на турската делегация по време на Конференцията за сигурност в Мюнхен, съобщава \"Ройтерс\".Чем Йоздемир, който бе и съпредседател на германските Зелени до миналия месец и критик на турския президент Реджеп Тайип Ердоган, заявява че е получил закрила на конференцията, след като полицията му съобщава, охраната на турската делегация, настанена в същия хотел го обявили за \"терорист\".\"Полицията ми каза, че има проблем с турските охранители, посочили са, че терорист или член на терористична организация е настанен в хотела - тоест аз\", коментира Йоздемир след завръщането си в Берлин.Допълва, че когато той влиза в хотела си в Мюнхен в петък, турската охрана го наблюдавала нервно и сочила към него, а в събота сутрин група офицери от баварската полиция вече били пред вратата му, за да го защитават.Мюнхенската полиция коментира, че охранявала доста хора на конференцията, включително Йоздемир, но не можа да потвърди какво турската делегация е говорила за него.Турският външен министър Мевлют Чавушоглу категорично отрече, Йоздемир да е бил посочван по какъвто и да било начин, и обвини бившия лидер на партията Зелени, че се опитва да пречи на германско-турските отношения.\"Това не е вярно. Той си измисля. Това е скандално\", коментира Чавушоглу. Питал е и турските охранители, които също отричат подобно нещо. Според него, Йоздемир усеща че губи почва и \"мисля, че затова го е направил, да го видят, за да получи известно внимание\".Депутатът на Зелените Клаудия Рот коментира: \"Ясно е какъв е проблемът в Турция, всеки, който се осмелява да критикува политиката на Ердоган, веднага е заклеймяван за терорист. Ако Чем Йоздемир е терорист, значи вероятно и аз съм такава.\"", "date": "2018.02.18", "title": "Германски политик се оплака от охраната на турската делегация в Мюнхен"}
{"url": "https://news.bg/int-politics/tramp-smyata-che-rusiya-v-momenta-se-skasva-da-se-podigrava-na-sasht.html", "text": "Доналд Тръмп заяви в поредните си туитове, че в Русия \"си скъсват задниците от смях\" заради \"хаоса\" в САЩ.Туитовете, във връзка с предизборната му кампания от 2016 г., разграничават твърдения за намеса на Русия и Тръмп повтаря твърдението си, че не е имало \"тайно споразумение\".\"Никога не съм казвал, че Русия не се е намесила в изборите, казах, че може да е Русия, Китай или друга страна или група, или 400 паундов гений (180 кг), който седи в легло и играе с компютъра си. Руската \"измама\" е, че кампанията на Тръмп си е сътрудничила с Русия - това никога не е било\" обяснява Тръмп.Тръмп добави, че ако Русия се опитва да се намеси в американската политика, тя вече е успяла. \"Ако това беше целта на Русия, да създаде раздори, размирици и хаос в САЩ, тогава, с всички изслушвания на Комитета, разследвания и партийна омраза, те успяха да постигнат това отвъд най-смелите си мечти\", допълни той.Постовете му са след, като президентът Тръмп разкритикува Федералното бюро за разследване (ФБР), че губи прекалено много време в опитите си да докаже, че е имало сговор между неговия предизборен щаб и Русия по време на президентските избори през 2016 г. и затова е изпуснало Никълъс Крус, който застреля 17 души в училище в щата Флорида. ", "date": "2018.02.18", "title": "Тръмп смята, че Русия в момента се скъсва да се подиграва на САЩ"}
{"url": "https://news.bg/crime/politsay-i-trima-futbolni-fenove-postradaha-pri-sbivane-v-stolitsata.html", "text": "Полицай и трима футболни фенове пострадаха при сбиване в столицата. Двама души са задържани в полицейския арест, а трима са откарани в болница.Към 16 часа днес в полицията е получен сигнал за група фенове за предстоящия футболен мач между Левски и Ботев-Пловдив, които хвърляли пиратки в и пред заведение на ул. \"Черковна\" и нарушавали обществения ред.Пристигналите полицейски екипи заварили сбиване между групата и минаващи от там младежи. От разменените удари са пострадали трима, които са откарани в болница. В полицейския арест са задържани двама участници в конфликта. При овладяване на ситуацията е пострадал и един от полицаите, който също е откаран в болница.Групата фенове от гостуващия отбор са съпроводени до стадион \"Г.Аспарухов\". Работата по изясняване на всички обстоятелства около случая продължава.", "date": "2018.02.18", "title": "Полицай и трима футболни фенове пострадаха при сбиване в столицата"}
{"url": "https://news.bg/int-politics/4-ma-dushi-sa-ubiti-pri-strelba-v-ruska-tsarkva-v-dagestan.html", "text": "Руски медии съобщават, че стрелец е открил огън с ловна пушка по служители в църква в района на Дагестан, убил е четирима и е ранил още четирима души, съобщава \"Тайм\".Инцидентът е станал в Кизляр, град с около 50 000 души на границата с Чечня. Полицията е убила нападателя.Мотивът за стрелбата не е известен. Държавната информационна агенция \"Тасс\" цитира кмета Александър Шувалов, който съобщава, че четирима души са убити и четирима ранени.Дагестан е предимно мюсюлманска област между Чечня и Каспийско море. След две сепаратистки войни в съседен Чечня, ислямистки бунтовници се наблюдават и в Дагестан.", "date": "2018.02.18", "title": "4-ма души са убити при стрелба в руска църква в Дагестан"}
{"url": "https://news.bg/world/dvama-dushi-sa-v-neizvestnost-sled-lavina-v-shveytsarskite-alpi.html", "text": "Двама души са в неизвестност след лавина в швейцарския кантон Вале, който граничи с Франция и Италия, съобщава \"Ройтерс\".Първоначалната информация на местните власти бе за 10 изчезнали.Лавината е на 2500 метра надморска височина в района Col de Fenestral и към момента се провеждат спасителни и издирвателни дейности.По-рано през деня полицията е издала предупреждение на своя уебсайт за регистрирани няколко лавини в региона.", "date": "2018.02.18", "title": "Двама души са в неизвестност след лавина в швейцарските Алпи"}
{"url": "https://news.bg/politics/balgariya-i-vsichki-koito-zaemat-darzhavni-postove-sa-v-dalg-pred-levski.html", "text": "Шествие и заупокойна литургия в памет на 145 годишнината от обесването на Апостола се проведе в столицата.Вицепремиерът и председател на Национален фронт за спасение на България Валери Симеонов отбеляза, че седма година вече извървяват този път на Голготата - пътят от бесилото на Левски и мястото, където той е обесен - паметника на Левски в столицата до мястото, където той е погребан.\"Правим го на 18-ти, когато е истинската дата на кончината на най-великия българин. Тази седма година ние пак сме тук, сигурен съм, че докато сме живи, винаги на 18-ти февруари ще бъдем тук да се преклоним пред великото дело на великия българин\", посочи Симеонов.Симеонов отбеляза още, че Хайтов е посветил последните години от живота си, за да докаже, че гробът на Левски е именно при църквата Св. Петка. Той бе категоричен, че без чутовния подвиг на Левски, България нямаше да я има. Валери Симеонов заяви, че всички, цяла България и всички, които заемат държавни постове са в дълг пред Левски. \"Неговото послание е много просто. Единственото, което е правел и ни е завещал е упорито и последователно да работим за България - всеки на своето място, всеки на своята длъжност\", заяви Симеонов.Той бе категоричен, че в днешния ден на прошки е редно всеки българин да поиска прошка от Левски.", "date": "2018.02.18", "title": "България и всички, които заемат държавни постове, са в дълг пред Левски"}
{"url": "https://news.bg/sport/zlato-za-boryana-kaleyn-i-ansambala-v-moskva.html", "text": "Българският химн прозвуча в Москва в чест на ансамбъла ни по художествена гимнастика и на Боряна Калейн, съобщиха от БФХГ.През този уикенд в руската столица се приведе първият турнир от веригата \"Гран при\" за годината.Ансамбълът спечели злато за композицията с обръчи и два сребърни медала - в многобоя и в съчетанието с топки и въжета, като отстъпи единствено на домакините от Русия.17-годишната Боряна Калейн, която за първи път участва като титулярка в състезание от такъв ранг, грабна златния медал на топка, побеждавайки световната шампионка Дина Аверина. На обръч българското момиче спечели сребро, а на лента - бронз.Българките представиха своите наситени с риск и креативност съчетания смело, вдъхновено и артистично - в духа на златните поколения на българската школа.Момичетата ни допуснаха някои грешки, но треньорският щаб оценява формата им като много добра за този етап на подготовка. Надеждите са насочени и към шампионката на България Невяна Владинова, която в момента лекува травма, също и към Катрин Тасева - тя също спечели медали на състезания от висок ранг през миналия сезон.През септември София ще бъде домакин на световното първенство по художествена гимнастика. В края на март и началото на април българската столица ще приеме кръг от състезанията за Световната купа. ", "date": "2018.02.18", "title": "Злато за Боряна Калейн и ансамбъла в Москва"}
{"url": "https://news.bg/comments/kim-chen-un-ima-sestra-no-ne-tazi-ot-olimpiadata.html", "text": "Още на тазгодишното обръщение към сънародниците си по случай настъпващата 2018-та година, лидерът на Северна Корея Ким Чен-ун се прояви в необичайна роля. Облякъл светъл костюм, той говори за необходимостта от разбирателство и мир с Южна Корея.Впоследствие същият изпрати делегация - спортна и политическа, на провеждащите се в Пьончан зимни олимпийски игри. Маршът на корейските спортисти под един флаг, така както и импровизираното \"сглобяване\" на общ женски хокеен тим между Южна и Северна Корея, бяха приети като по-нататъшен знак за добрата воля и снизхождението на великия вожд. Присъствието на сестра му, Ким Йо-чен, трябваше да затвърди впечатлението в тази посока.Най-важното в този ред от събития обаче бе поканата на Пхенян към южно-корейския президент Муун Дже-ин да посети Северна Корея, което повдигна въпроса за подновяването на междукорейските преговори.Тази парадна добронамереност като че ли трябваше да направи така, че международната общност да забрави редица неща. Например, че през септември месец миналата година Северна Корея извърши шестия си и най-мощен термоядрен тест (водородна бомба). Или че през 2017-та година Пхенян проведе средно три пъти повече тестове с балистични ракети спрямо предишната година, включително на интерконтинентална такава (Hwasong-15).А когато ядреното оръжие и интерконтиненталните ракети биваха обвити в агресивна реторика, то каквато и благост да сияе от Ким Чен-ун днес, то той определено има сестра. Но не толкова тази, която дефилира пред вниманието на световните медии по време на кратката й визита в Южна Корея. Тя е обикновеният PR на тоталитарния режим, чиято работа е прозаична - да казва на черното бяло и да снимат великия вожд отдолу нагоре.Същата Ким Йо-чен обаче има едно определено достойнство и предимство пред другите роднини на брат й. А именно - че е жива. Тъй като завареният брат на Ким Чен-ун - Ким Чен-нам, бе убит в Малайзия миналата година. А чичото на великия вожд - Джан Сон-тхек, бе буквално хвърлен на кучетата, а впоследствие всичките му преки роднини също бяха убити.И ако последното изглежда по-скоро като частна драма, то какво да кажем за тази на целия северно-корейски народ, който е лишен от базови удобства - не просто стоки и услуги, но най-вече - от минимални права и свободи.Ако погледнем близката история на междукорейското сътрудничество, ще видим, че подобна промяна в поведението на Северна Корея не е атестат. \"Затоплянето\" на отношенията между Пхенян и Сеул доведе до преговорите през 2000-та и 2007-ма година. И двата пъти обаче това не доведе до окончателна промяна в поведението или концепцията на северно-корейския режим.Но зад текущата метаморфоза на Ким Чен-ун най-вероятно се крият далеч не толкова благородни цели. За какво може да става дума всъщност?Това, което прави северно-корейският лидер, е да \"тупа топката\". Това е дипломатически спорт, който цели печеленето на време, което му е необходимо, за да си осигури две ключови неща.Едното е твърда валута, така необходима за продължаването на военната и ядрена програма на Пхенян. Особено след като Китай започна да прилага санкциите на ООН спрямо Северна Корея, притокът на чуждестранна валута към Пхенян стана по-сложен. Ако преди Северна Корея можеше да разчита на лесния и директен експорт на въглища за Китай, а оттук и на гарантирани приходи, то маршрутът на тази северно-корейска суровина днес е много по-несигурен и опасен. Схемата включва извозване на северно-корейски въглищата в други държави, където техният произход се фалшифицира, за да може суровината да бъде продаваната на трети страни.Т. напр. северно-корейски кораби доставят въглища на руското пристанище в Находка и на виетнамското в Кам Па. Оттам въглищата се товарят на други морски съдове и, респективно, се представят за руски или виетнамски, което ги прави \"легитимни\" за продажба.Второто нещо, заради което на режима в Пхенян му е необходимо технологично време, е да сглоби ядрена глава върху балистична ракета. Северна Корея притежава и двете - и ядреното оръжие, и интерконтиненталната ракета, но пикът на всичко това ще бъде именно монтирането на едното върху другото. А за това е необходимо още време.Другото нещо, което Ким Чен-ун се опитва да направи посредством своята пропагандна благост, е да вбие клин между Южна Корея и САЩ. Това не е особено трудно, имайки предвид оразличаващите се концепции спрямо Пхенян на южно-корейския президент Муун Дже-ин и на американския такъв Доналд Тръмп. Да инвестира в тези различия е най-малкото нещо, което Ким Чен-ун може да извърши.И ако вбиването на такъв клин е първата стъпка, то втората в тази посока е опитът на Северна Корея да намали влиянието на САЩ спрямо процеса там. С оглед на това, че подкрепата на Китай за Ким Чен-ун се релативизира през последните години, северно-корейският лидер просто се опитва да компенсира, опитвайки се да смекчи ролята на другата глобална сила в конфликта - САЩ, която стои зад Южна Корея. Логиката на режима в Пхенян спрямо Сеул вероятно е следната: след като ние нямаме сигурен гръб, по-добре и вие да нямате. Това обаче изглежда като прекалено сложен пирует, който би бил предизвикателство и за вталена северно-корейска гимнастичка.А трябва да се отчита и един друг нюанс. Въпреки че остава дълбоко непопулярна дори и в рамките на екипа на президента Тръмп, все пак там се артикулира идеята за предварителен и превантивен удар по Северна Корея. Това, разбира се, е рискова идея, но самото й изплуване в медиите (а може и да е било умишлено) сигурно е мотивирало следите от разум в Ким Чен-ун да си свършат работата.Самият факт, че тази Олимпиада се превърна в медийна платформа за изява на Северна Корея, обаче си е точка за Пхенян. А ако има дисциплина, в която Ким Чен-ун може да се пробва, то това е тази на хвърлянето на прах в очите. С малко пропаганда и ако PR-ът не се озове на летището в Малайзия, точката ще бъде представена като златен медал.Все пак големите футболни държави още ближат раните си от сблъсъците си с отбора на Северна Корея на последното световно първенство.", "date": "2018.02.18", "title": "Ким Чен-ун има сестра. Но не тази от Олимпиадата"}
{"url": "https://news.bg/bulgaria/karlovo-otdava-pochit-kam-apostola.html", "text": "Жители и гости на Карлово, сред които и висши военни, днес почетоха паметта и делото на Апостола на свободата Васил Левски, съобщиха от Министерството на отбраната.\"Преди 145 години на бесилото в София увисна най-великият син на България. Единственият човек, за когото никой приживе и 145 години след смъртта му не си позволява да каже лоша дума. Единственият, който поколения българи смятаха и смятат за светец - Васил Иванов Кунчев.\" - с тези думи министърът на отбраната Красимир Каракачанов се обърна множеството на тържествената заря-проверка.Той припомни завета на Апостола, актуален и днес: \"Всичко се състои, според нас, в нашите задружни сили. Против тях не може да противостои и най-силната стихия. Да бъдем равни с другите европейски народи зависи от нашите задружни сили.\"Министър Каракачанов призова да помним българската история за освобождение и национално обединение, изписана със саможертвата на стотици български герои.По думите му, днес имаме задължението към Апостола да забравим своите политически различия, за да бъде България просперираща и силна.На възпоменателната церемония за отбелязване на 145-ата годишнина от смъртта на Васил Левски, присъстваха заместник-началникът на отбраната генерал-лейтенант Пламен Атанасов, началникът на Военната академия \"Г. С. Раковски\" генерал-майор Груди Ангелов, командирът на 61-а Стрямска механизирана бригада бригаден генерал Пламен Йорданов, кметът на община Карлово д-р Емил Кабаиванов, стотици жители и гости на града. В тържествения ритуал участваха представителни роти и военният духов оркестър на 61-а Стрямска механизирана бригада.Утре, 19 февруари, от 11.00 ч. на площад \"Васил Левски\" в гр. Карлово ще се състои възпоменателен митинг-поклонение в знак на преклонение към делото на Васил Левски, съобщават още от МО.", "date": "2018.02.18", "title": "Карлово отдава почит към Апостола"}
{"url": "https://news.bg/society/filmite-na-ds-sledite-za-prestapleniyata-ne-sa-iztriti.html", "text": "Хорове, които в екстаз скандират името на Георги Димитров, но и разпити на дисиденти - около 4000 ленти, създадени от бившата ДС, по чудо са останали запазени до днес. \"Защо тези филми не са били унищожени? Това е много голяма въпросителна, защото всъщност те не са били предназначени да ги гледаме днес\", казва журналистката и режисьорка Диана Иванова, която представя част от филмите на ДС и пред германска публика.Откриването на тези ленти става случайно. Търсейки визуален материал за своя филм \"Чуй\", посветен на историята на радио \"Свободна Европа\", през 2012 Диана Иванова попада на 35-милиметрови ролки във филмовия архив в Банкя. Оказва се, че става дума за филми, произведени от МВР и Висшия сержантски институт \"Г. Димитров\", където са се обучавали всички кадри на ДС. Част от откритите близо 4000 ленти са дигитализирани и обработени от Комисията по досиетата.\"Интересът към тези филми е огромен, включително и в Германия. Защото те показват много ясно системата на ДС, същността ѝ, те са много интересен документ за времето, при това не чужд преразказ, а непосредствено преживяване на една реалност, до която иначе няма как да се докоснеш\", казва журналистката, която би желала информациите да станат по-достъпни за всички. Сред откритите филми особено силно са я впечатлили разпитите с дисидента-поет Петър Манолов, които тя определя като \"уникални по характер\".\"Можем да видим миналото по нов начин\"\"От моите разговори с филмови историци и с хора, които изследват миналото в Чехия, Германия и Румъния, разбрах, че такива архивни записи другаде просто няма - това е един уникален документ за съпротивата - за способността на един човек да се държи по толкова достоен начин по време на разпит в ДС, знаейки, че е сниман, и знаейки, че този материал се записва, само за да бъде използван срещу него. Този материал впечатлява изключително силно и публиката - по време на всички прожекции, които съм правила\", казва Иванова. Според нея, записаните разпити с Петър Манолов са повод за гордост и достойнство, за това, че и в България е имало достойни българи. Може да са били малко, добавя тя, \"но все пак имаме възможност да видим поне един от тях, а и да разберем колко малко знаем за тези хора\". \"Каквато и чистка да е минала през тези архиви, все пак има следи, с помощта на които можем да видим това минало по нов начин - за едни то може да е повод за срам, за други - повод да осъзнаем и разберем защо толкова бавно вървим напред\", казва журналистката.Тя е убедена, че противно на уверенията на някои политици, в днешна България има интерес към темата за досиетата на ДС и към връзките на хора от бившата ДС с политическия елит в България от по-ново време. В това се е убедила особено по време на протестите от 2013 срещу назначаването на Делян Пеевски за шеф на ДАНС, преминали в протест срещу модела #КОЙ.\"Мисля, че има едно доста будно, ново поколение в България, те са вече дори няколко, които искат да разберат има ли ги тези връзки. И протестите, които започнаха преди няколко години срещу назначаването на Пеевски в ДАНС, показаха много ясно, че тези връзки със старата система на ДС изобщо не са някаква конспиративна теория, а са нещо много реално, което пречи на България и до днес. Защото именно тогава, покрай протестите около Пеевски, една млада публика дойде да гледа нашите филми и тогава стана ясно, че следователят на ДС, който разпитва Петър Манолов, е известен на хората и младите и журналисти. Това е Ангел Александров, който остава в НСС и след промените от 1989 - това е именно човекът, който помага за кариерата на Пеевски. Така че тези връзки бяха много ясни: хора, които са били в системата на ДС и след промените, вкл. и до ден-днешен, имат много . Дори само този единичен пример потвърди на практика, че всъщност има връзка с предишни структури и предишно управление - и че това, което се случва след 1989, не е нещо ново, което изведнъж започва и няма връзка с предишния режим\", казва Диана Иванова.\"Да се замислим откъде идваме\"Сравнявайки филмите на българската ДС с тези, правени от германската ЩАЗИ, Иванова регистрира и един любопитен факт. \"Оказа се, че българските филми са направени, така да се каже, много професионално. В самата студия \"Георги Димитров\" в София са работили известни режисьори, актьори, звукооператори. Тоест да работиш и да се снимаш в такъв филм на филмовата академия в Симеоново не е било нещо срамно или нещо, което да се смята, че не бива да се прави, защото е ставало дума за хора от ДС. Вижда се, че това е бил един нормален начин да се припечелят средства. Това е интересен и недостатъчно анализиран факт, от който си личи, че участието в тази система е било някаква нормалност в България.\"Филмите на българската ДС са крайно интересен, но същевременно противоречив и недокрай изследван източник на информация, което, според организаторите на прожекцията им - форума \"Лев Копелев\" и Дружеството за Югоизточна Европа, има пряка връзка със закъснялото и непоследователно разкриване на досиетата на бившата ДС в България. Филмите предизвикват силни емоционални реакции и с визуалния си език позволяват да се направи нов прочит на част от българската история. Или както казва Диана Иванова: \"Да се замислим над това кои сме и откъде идваме всички ние\".", "date": "2018.02.18", "title": "Филмите на ДС – следите за престъпленията не са изтрити"}
{"url": "https://news.bg/int-politics/sasht-shte-razsledvat-kazusa-s-ruskite-naemnitsi-v-siriya.html", "text": "САЩ ще разследват инцидента с гибелта на руски наемници при въздушна атака на международния алианс срещу силите на режима в Дамаск, предадоха информационните агенции.\"Каквото и да се е случило, ще се постараем да го изясним.\" - заяви американският министър на отбраната Джеймс Матис, цитиран от \"Франс прес\".Той поясни, че Вашингтон ще си сътрудничи с всеки, който може да помогне за осветляването на случая.Изявлението беше направено на борда на самолета при завръщането на Матис от официалното му пътуване в Европа.Припомняме, при бомбардировката според различни източници са загинали между петима и 600 руски наемници от частната армия \"Вагнер\", ръководена от Дмитрий Уткин - приближен на руския президент Владимир Путин. Те са се опитали да форсират река Ефрат при Деир ез Зор.Американският министър на отбраната напомни, че Москва призна смъртта на петима свои граждани. По думите му, руските военни, координиращи действията в Сирия с американската страна, вероятно не са знаели, че под бомбите може да се окажат техни сънародници. Същевременно той подчерта, че пострадалите руски наемници \"са получили заповед от някого\".За Матис изглежда невероятно \"250-300 души внезапно да преминат реката по собствена инициатива и, навлизайки на вражеска територия, да започнат обстрел\".На 7 февруари оглавяваната от САЩ международна коалиция нанесе въздушен удар срещу сили, атакуващи позициите на опозиционните Сирийски демократични сили. След това в руски и американски медии се появи информация, че са загинали руски военни от частната армия \"Вагнер\". В различни публикации беше огласено, че са загинали между 200 и 600 души.Междувременно липсваха каквито и да било коментари от официалните руски институции. Едва на 15 февруари говорителката на руското външно министерство Мария Захарова заяви, че \"в резултат на въоръжено стълкновение, причините за което се изясняват, може да става дума за смъртта на петима души, вероятно руски граждани\".Досега Москва винаги отричаше, че в Сирия воюват наемници от \"Вагнер\" в Сирия наред с официално присъстващите руски военни.Представители на същата частна армия воюват в Донбас в подкрепа на сепаратизма.Заради нееднократните откази на Кремъл да признае намесата на наемници в Украйна и Сирия, в руския език се появи ироничният неологизъм \"ихтамнет\" (няма-ги-там) за обозначаване на нелегално воюващите руски формирования", "date": "2018.02.18", "title": "САЩ ще разследват казуса с руските наемници в Сирия"}
{"url": "https://news.bg/world/juno-yupiter-kato-gigantski-ahat.html", "text": "Космическата сонда Juno засне необичайно подреждане на \"завихрени\" облачни формации на Юпитер, съобщи NASA.Облаците образуват причудливи фигури, наподобяващи шарките на ахат.Зрелищната гледка е уловена на 7 февруари в северното полукълбо, в умерения пояс на газовия гигант.При заснемането на изображението Juno е извършвал единадесетата си обиколка около планетата и се е намирал на 8186 километра от горните облачни слоеве, на 39.9 градуса географска ширина.", "date": "2018.02.18", "title": "Juno: Юпитер като гигантски ахат"}
{"url": "https://news.bg/society/poreden-grazhdanski-protest-sreshtu-konventsiyata-pred-parlamenta.html", "text": "Пореден граждански протест срещу Истанбулската конвенцията се проведе пред парламента. Заради спорното споменаване на социалния пол, протестиращите настояват темата за одобряването й да отпадне от дневния ред на обществото.\"Тя за момента е оттеглена, но не е взето окончателно решение и позиция. На хората се притъпява вниманието и след това тайно ще си го гласуват и в един момент ще излезе, че е ратифицирано\", коментират пред БНР протестиращи.\"Няма да спрем до тук. Ще продължим, докато не се оттегли изцяло. Ако ние застанем зад децата си, кой. Конституцията на България защитава правата на жени, на деца, на всички хора и е абсолютно достатъчна, стига да се изпълнява\", допълват протестиращи.Припомняме, миналата седмица, Жельо Бойчев от БСП коментира, че \"\". Той обяснява, че конвенцията е вкарана в Народното събрание, без обяснителен доклад, в който да е описано, коя част от законодателството ни трябва да се промени, за да се синхронизира с документа.\"Премиерът каза в Брюксел, че Истанбулската конвенция ще бъде приета до края на европредседателството. От вчера той има нова позиция- че я изтеглят, но не става ясно как\", коментира социалистът. Бойчев обясни, че преди последното изявление на премиера, управляващите са искали да търсят обществен консенсус по темата.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и .Държавният глава също се изказа против ратификацията, като според него сега не е моментът. В последствие от  и внесоха ", "date": "2018.02.18", "title": "Пореден граждански протест срещу конвенцията пред парламента"}
{"url": "https://news.bg/weather/magliv-i-dazhdoven-nedelen-den.html", "text": "Днес ни очаква предимно мъгливо време. Това съобщават от НИМХ на БАН.В Северна България ще вали слаб дъжд, а след полунощ в западната част - сняг.  Максималните температури ще са между 5 и 13 градуса. В Източната половина ще духа слаб вятър. Атмосферното налягане е малко по-високо от средното за месеца и слабо ще се понижава. Валежи и захлаждане се очакват през следващата седмица. ", "date": "2018.02.18", "title": "Мъглив и дъждовен неделен ден "}
{"url": "https://news.bg/world/ursula-fon-der-layen-kiberatakite-sa-nay-golyamata-zaplaha-za-sigurnostta.html", "text": " Това заяви германският военен министър Урсула фон дер Лайерн, цитирана от ТАСС. Министърът направи изказването по време на участието си в събота в предаване на американския телевизионен канал CNBC.През това десетилетие се очакват повече действия по отношение на сигурността и технологиите, обяви Лайен. Тя свърза тероризма и кибератаките, като припомни, че и групировката \"Ислямска държава\" използва активно интернет за дейността си. Припомня се глобалната атака WannaCry от миналата година, която удари хиляди компютри в 74 страни по света.", "date": "2018.02.18", "title": "Урсула фон дер Лайен: Кибератаките са най-голямата заплаха за сигурността"}
{"url": "https://news.bg/bulgaria/gradeshnitsa-izbira-kmet.html", "text": "Днес криводолското село Градешница избира кмет на извънреден вот. Той ще управлява година и половина, тъй като изборите са частични. До вота се стигна, след като през ноември миналата година каращия трети мандат Магдалин Сълков стана управител на Градешкия манастир и освободи поста кмет.Кандидатите са петима. Право да участват във вота имат 380 души.Няма данни за нарушения в изборния процес. ", "date": "2018.02.18", "title": "Градешница избира кмет "}
{"url": "https://news.bg/society/sirni-zagovezni.html", "text": "Днес православните християни отбелязват празника Сирни заговезни, известен още като Прошки.Според православния канон денят се нарича Неделя Сиропустна.Това е последният ден, в който вярващите слагат на трапезата си млечни храни, след което до Възкресение Христово не се консумира нищо, което е с животински произход.Младите искат прошка от по-възрастните, децата от родителите.Смисълът на поста е духовното пречистване, затова въздържанието е свързано не само с отказ от определени храни, но и с духовно смирение.", "date": "2018.02.18", "title": "Сирни Заговезни"}
{"url": "https://news.bg/comments/zapadnite-balkani-mekiya-korem-na-evropa-ili-novata-turtsiya.html", "text": "В един идеален свят Европейският съюз щеше да бъде полюс на стабилност за страните, които го заобикалят и щеше да е в състояние да допринесе за сигурността и развитието в региони, където те липсват. В този идеален свят, който не съществува, това би се отнасяло по-специално за региона на Балканите.Не такъв очевидно е нашият случай, дори и цялата надежда да не е загубена. Стига да успее да намери посоката, единството и основанието за съществуването си, ЕС все още може да постигне това. А то е от съществено значение както за самата Европа, така и за народите в този регион, коментира френският вестник Le Nouvel Observateur.Европейското бъдеще на БалканитеМиналата седмица Федерика Могерини, ръководител на европейската дипломация, оповести новата стратегия на ЕС за Западните Балкани (Албания, Босна и Херцеговина, Косово, Македония, Черна гора и Сърбия), прелюдия към срещата на високо равнище, която ще се проведе през май в София - България е ротационен председател на ЕС - и е посветенa на европейското бъдеще на Балканите.Западните европейски държави преоткриха Балканите в началото на 90-те години на миналия век. Берлинската стена току-що беше паднала, континентът беше щастлив да се обедини отново след три десетилетия \"желязна завеса\", а светът навлизаше в неизбежно лъчезарен посткомунизъм.През януари 1991 г. бях в Белград за среща на \"последния шанс\" на \"Неприсъединените\", за да се предотврати избухването, няколко дни по-късно, на първата война в Персийския залив, която имаше за цел, според възстановеното единство на \"международната общност\", да прогони иракския диктатор Саддам Хюсеин от Кувейт, пише авторът на статията Пиер Аски. По време на този престой в Белград, докато чаках края на срещите на министрите, чух за вечеря у кореспондента на Би Би Си, прекъсната от сбивания между сръбски и хърватски гости, срещнах хърватски телевизионен журналист, който току-що беше наречен \"нацист\" от сръбски колега и босненска мюсюлманка, която се чувстваше \"все още\" югославянка, но толкова изолиранa ... Но светът може да се справи само с една криза в даден момент и три дни по-късно войната в Персийския залив избухна...Да научим отново географията на ЕвропаШест месеца по-късно още си спомнях тези несвързани събития от Белград, докато Югославия се разпадаше в безмилостни войни. Наложи ни се да научим наново историята и географията на Европа, нейните разделителни линии, минавали между Австро-унгарската и Османската империи, между католицизма, православието и исляма, да ревизираме битката за Косово Поле през 1389 г. или да се научим да пишем с главно \"М\" босненски мюсюлмани.90-те години на Балканите, които маркираха края на невинността след Берлинската стена , почти разделиха Франция и Германия на противоположни симпатии, извлечени от историческите дълбочини. Те разделиха част от континента, добавяйки допълнително значение към думата \"балканизация\".Повече от две десетилетия след края на тези войни регионът все още не е намерил своя баланс, нито политически, нито икономически, нито дори в пределите на собствените си граници и многократни преструктурирания. А Европа, тази на ЕС, не беше истински проактивна и способна да запълни празнините и да предотврати едно ново поколение да отиде в ада, което всъщност не е чак толкова лошо...Един пример: миналата седмица бях в Атина на форума на Nouvel Observateur, ден след голямата националистическа демонстрация, която трябваше да попречи на Македония да бъде наречена Македония! Човек можеше да чуе великия композитор Микис Теодоракис, 93-годишен, фигура в борбата срещу диктатурата на полковниците, да приветства тълпата срещу една \"трагична историческа лъжа\".Гръцка МакедонияПредмет на нарушението? Една от независимите републики, които бяха част от бивша Югославия, поиска да бъде наречена Македония, като гръцката провинция, чиято столица е Солун. Изправено пред гръцката опозиция, правителството на Скопие направи компромис като прие варварското и по принцип условно име на \"Бивша югославска република Македония\", известно с акронима БЮРМ... Две десетилетия по-късно името си стои, а Атина продължава да налага вето на влизането на Македония (Скопие) в НАТО, както искат американците, както и на започването на преговори за евентуалното й присъединяване към Европейския съюз.Правителството на Алексис Ципрас е по-прагматично от предшествениците си по този въпрос и би могло да приеме компромис, който се отнася до някакво определение за Македония: \"Горна\", \"Северна\" или нещо подобно... За да направи компромиса приемлив правителството на Скопие скоро преименува летището си и една магистрала, изтривайки името Александър Велики, което говори за македонски \"иредентизъм\" и възгледи за древната империя на великия пълководец, която, да не забравяме, е включвала дори Персия .Но за протестиращите в Атина миналата седмица този компромис е прекален. И те по-скоро биха се противопоставили на това, отколкото да отрекат строгия международен икономически мониторинг над Гърция през последните години. Наблюдавано отвън, със сигурност е малко трудно за разбиране.Съдбата на КосовоТова е само пример, но можем да ги умножим, особено що се отнася до съдбата на Косово, родено от ужасен конфликт в резултат на ампутацията на Сърбия, а не от разпадането на бивша Югославия, и винаги насред потенциално експлозивни съперничества, без да забравяме за ролята на мафиотските банди и т.н. За да се прецени дипломатическата сложност на проблема, достатъчно е да се припомни, че няколко държави-членки на ЕС все още не са признали Косово...Как да предотвратим Балканите да останат \"мекия корем\" на Европа, източник на мултиформени дестабилизации? При представянето на своята стратегия Федерика Могерини се произнесе за присъединяването на тези шест държави към Европейския съюз \"не в далечното бъдеще, а в рамките на нашето поколение\" (тя е на 44 години ...). Обещанието, вярно, им беше направено през 2003 г. на срещата на високо равнище в Солун и единствено Хърватия беше интегрирана в Съюза.По тази гледна точка очевидно не може да се постигне единодушие, а Балканите са \"новата Турция\", чието присъединяване, днес немислимо, служеше за плашило преди десет години. Трябва да се каже, че предвид състоянието на Съюза, и по-специално предимно смесената картина на последната вълна на разширяване на изток, Европа на \"27\" (без Обединеното кралство), в актуалната си функция, не може да \"се превърне\" в 33, с парализиращи правила на единодушие.Новото предизвикателство пред ЕвропаПредизвикателството, на което трябва да отговори през идните месеци и години Съюза, и в същото време да се преформулира, е да предложи общо бъдеще, по един или друг начин, на своите балкански съседи.Да не го напрaви би било политическа грешка, която по един или друг начин, ще бъде платена с национализъм, игри на далечни сили като Русия или Китай, или регионални като Албания, България и Турция, или икономическа, мафиотска и криминална дестабилизация...В един идеален свят Европейският съюз щеше да придружи балканските си съседи по пътя на реформите, щеше да им помогне да се отдалечат от национализма, който все още ги разяжда, и да си сътрудничат помежду си и с останалата част от Европа. Но Европа, която отдавна не е идеален свят, ще посрещне ли това предизвикателство?", "date": "2018.02.18", "title": "Западните Балкани - \"мекия корем\" на Европа или \"новата Турция\"?"}
{"url": "https://news.bg/politics/vlastta-se-zaricha-da-prevarne-sborishta-kato-lukovmarsh-v-chast-ot-minaloto.html", "text": "От Министерството на външните работи (МВнР) категорично осъдиха провелия се вчера в столицата Луковмарш, който според тях бил демонстрация на ксенофобия, дискриминация и омраза.\"Тази проява на неподправена нетърпимост към другия се провежда по-малко от месец, след като целият свят отдаде почит към жертвите от Холокоста. Снощният марш събра в България, която в момента е и председател на Съвета на Европейския съюз, хора от различни националности, дошли тук, за да демонстрират омраза и нетолерантност. Това трябва да бъде ясен сигнал за нас като общество и като европейци, които не са забравили страданията, причинени от Втората световна война, че не е достатъчно само да припомняме трагичните събития\", подчертават от външното ведомство. Оттам изтъкват, че всеки акт на омраза и прослава на антисемитската и нацистката идеология е абсолютно неприемлив.\"Пробуждането на нетърпимост към различния, проповядването на нетолерантност и яростната употреба на словото на омразата са опит за разклащане на демократичните ценности, които отстояваме като народ и като общност\", настояха от МВнР.По тази причина МВнР високо ценяло усилията на Световния еврейски конгрес и Организацията на евреите в България \"Шалом\" за повишаване на обществената информираност по тази тема, както и насърчаването на борбата с причините за антисемитизма и речта на омразата.МВнР се зарича да продължи да работи, за да се превърнат сборища като Луковмарш в част от миналото.", "date": "2018.02.18", "title": "Властта се зарича да превърне сборища като Луковмарш в част от миналото"}
{"url": "https://news.bg/int-politics/siriyskite-kyurdi-atakuvaha-voenni-kazarmi-v-turtsiya.html", "text": "Доминираните от сирийските кюрди Сирийски демократични сили (СДС) са атакували турски военни казарми, които се намират на територията на Турция, съобщиха от пресслужбата на СДС.Казармите служат като база на операцията на Турция \"Маслинова клонка\", която тя предприе през миналия месец срещу кюрдския анклав Африн в Северозападна Сирия.\"Нашите сили извършиха специална военна операция срещу нашествениците и тяхното оперативно бюро в турския вилает Хатай, убивайки 7 терористи, включително турски войници, в допълнение към голям брой ранени\", се посочва в изявлението на СДС.Турция предприе удари в контролираните от сирийските кюрди погранични райони в Сирия на 20 януари, като обявената цел е прогонването на \"Отрядите за защита на народа\" на сирийските кюрди от тези райони. Анкара ги определя като \"терористи\" и ги разглежда като продължение на Кюрдската работническа партия (ПКК), която води въоръжен бунт срещу турската държава в рамките на самата Турция.", "date": "2018.02.18", "title": "Сирийските кюрди атакуваха военни казарми в Турция"}
{"url": "https://news.bg/disasters/patnicheski-samolet-padna-v-iran.html", "text": "Пътнически самолет се е разбил в района на град Семиром в иранската провиция Исфахан, съобщава агенция \"Тасним\", позовавайки се на иранския център за извънредни ситуации.Самолетът е летял от столицата Техеран за Ясудж. Според различни източници на борда са се намирали 60 пътници и 6 души екипаж, сред които двамата пилоти, двама охранители и още двама служители. Всички 66 души са загинали. Сред жертвите има и дете.Машината е паднала в района на планинския масив Загрос в централните части на Иран, на около 22 км от Ясудж. Град Семиром се намира на около 620 км южно от Техеран. От авиокомпанията по-късно обявиха, че заради труднодостъпната местност, службите все още нямат достъп до мястото и затова се въздържат да обявят всички хора на борда за загинали. Иранската телевизия Press TV уточнява, че няколко очевидци са видели как самолетът се е опитал да направи аварийно кацане край ферми. Лошото време пречи на спасителен хеликоптер да се добере до мястото на катастрофата.  Самолетът се смята, че е 25-годишен ATR 72-500 на иранския авиопревозвач Aseman Airlines. Той е двумоторен и е френско-италианско производство, като се използва за полети на къси разстояния.След десетилетия на международни санкции самолетният парк на Иран застаря, като в последните години често се случват подобни инциденти. След историческото ядрено споразумение през 2015 г. със световните сили, Иран сключи сделки с Airbus и Boeing за закупуване на десетки пътнически самолети. ", "date": "2018.02.18", "title": "Пътнически самолет падна в Иран"}
{"url": "https://news.bg/int-politics/tramp-skochi-na-fbr-razsledvayki-sgovor-s-rusiya-izpusnali-streletsa-ot-florida.html", "text": "Президентът на САЩ Доналд Тръмп разкритикува Федералното бюро за разследване (ФБР), че губи прекалено много време в опитите си да докаже, че е имало сговор между неговия предизборен щаб и Русия по време на президентските избори през 2016 г. и затова е изпуснало Никълъс Крус, който застреля 17 души в училище в щата Флорида.\"Много е тъжно, че ФБР е пропуснало всичките многобройни сигнали срещу извършителя на стрелбата в училище в щата Флорида. Това е неприемливо\", написа Тръмп в профила си в \"Туитър\", допълвайки: \"Те (ФБР) губят прекалено много време да докажат, че е имало руски сговор с предизборния щаб на Тръмп - няма никакъв сговор. Върнете се към основните си задължения и ни накарайте да се гордеем\".Тръмп често критикува ФБР, упреквайки бюрото в партийна пристрастност.Междувременно губернаторът на Флорида Рик Скот призова директора на ФБР Кристофър Рей да подаде оставка. ", "date": "2018.02.18", "title": "Тръмп скочи на ФБР - разследвайки сговор с Русия, изпуснали стрелеца от Флорида"}
{"url": "https://news.bg/disasters/avariya-v-ruska-aets-dovede-do-izklyuchvane-na-edin-ot-blokovete.html", "text": "Трансформатор на Курската АЕЦ в Русия се е възпламенил и се е задействала защитата за изключване на един от четирите блока на централата.Това не е довело до последици за потребителите, уверяват от руското енергийно министерство, цитирани от руските медии.Уточнява се че тази сутрин в 6:53 часа московско време (5:53 българско) се е задействала защитната система за изключване на един от енергоблоковете, а причината е възпламеняване на трансформатор.Възпламеняването на трасформатора е ликвидирано, нямало нарушения на условията за безопасност на експлоатацията, нямало и изтичане на радиация, твърдят руските власти.Курската АЕЦ е една от четирите най-мощни АЕЦ в Русия. ", "date": "2018.02.18", "title": "Авария в руска АЕЦ доведе до изключване на един от блоковете"}
{"url": "https://news.bg/world/smartna-prisada-za-ubiystvoto-na-7-godishnata-zaynab-v-pakistan.html", "text": "Смъртна присъда получи обвиненият за изнасилването и убийството на 8-годишната Зайнаб в източната провинция на Пакистан Пенджаб. Това е решението, което взе Антитерористичният съд в Лахоре, съобщиха световните информационни агенции. Обвиненият мъж е 24-годишният Имран Али, съсед на семейството, работил като строителен работник. Той е съден поотделно за насилието, причинено на детето - приживе и посмъртно. Признал е, че е причинил същото на поне още 9 деца, като повечето престъпления са извършени в последните 18 месеца. В хода на разследването бяха разпитани повече от 50 мъже, за които имаше подозрение, че може да са съпричастни. Според първоначалната информация, насилниците бяха поне трима. Почернените родители на детето изразиха удовлетворение от присъдата и поискаха наказанието да бъде изпълнено публично, така че да бъде пример за останалите престъпници, както и да бъдат спасени други деца. Припомняме, че случаят на Зейнеб доведе до протести и сблъсъци на разгневени пакистанци, които обвиниха и полицията в бездействие. Той се пренесе и по света, където хаштагът \"Справедливост за Зайнаб\" обедини хората в осъждането на жестокото деяние. Този и много други случаи хвърлят светлина върху проблема с насилието нас малолетни в страната, който продължава да бъде болезнено актуален. ", "date": "2018.02.18", "title": "Смъртна присъда за убийството на 7-годишната Зайнаб в Пакистан "}
{"url": "https://news.bg/world/tunis-spasi-48-migranti-ot-udavyane.html", "text": "Бреговата охрана на Тунис е спасила в петък от удавяне 48 мигранти, опитали да стигнат до Италия по море.Това съобщи вътрешното министерство на Тунис, цитирано от арабски медии. Патрул е успял да извади навреме хората от потъващата лодка, с която пътували - познат сценарий за стотици хиляди други бежанци.  Пътниците са били тунизийци, на възраст от 16 до 40 години, от областите Меденин и Сфакс, намиращи се в югоизточната част на страната.Тунизийците редовно се опитват да прекосят Средиземноморието, за да търсят по-добро бъдеще в Европа.Според неправителствени организации, отчаянието на младите хора, засегнати от безработицата е една от причините им за желанието да напуснат Тунис.През октомври сблъсък между мигрираща лодка и тунизийски военен кораб доведе до смъртта на 44 души, което министър-председателят Юсеф Чауд нарече \"национално бедствие\".Италия е една от най-тежко засегнатите от миграционен натиск страни в Европа през последните години. Ежегодно там пристигат стотици хиляди бежанци, основно африканци. ", "date": "2018.02.18", "title": "Тунис спаси 48 мигранти от удавяне "}
{"url": "https://news.bg/education/do-nyakolko-godini-pochti-polovinata-balgarski-uchiteli-izlizat-v-pensiya.html", "text": "В следващите 8 години над 40% от българските учители предстои да излязат в пенсия и това ще доведе до един сериозен дефицит. Това предупреди заместник-министърът на образованието Деница Сачева пред БНР.\"Необходимо е да привлечем повече млади хора към професията на учителя и да се обърнем към учениците, които сега са на 15-16 години и да им кажем, че професията на учителя предстои да бъде много по-добре платена, с много по-добри условия на труд в рамките на следващите няколко години и е професия, която ще има голямо търсене\", посочи Сачева.Тя обясни, че на среща с родителски организации се е стигнало до консенсус, че видеонаблюдението в училищата и класните стаи може да бъде и много опасно за децата.\"По отношение на видеонаблюдението по-голямата част от участниците се обединиха около това, че подобен тип мярка не само че не би била решение, а би била отваряне на \"кутията на Пандора\". Агресията и насилието, за съжаление, е феномен, който далеч не е само в образователната система. Поели сме ангажимент за това да разработваме антистресова програма за учителите в детските градини и училищата\", увери високопоставеният чиновник. Заместник-министърът уточни, че Министерството на образованието работело в посока на подобряването на работната среда на учителите.\"За първи път се говори за двойно увеличение на заплатите на учителите. Това е една от много съществените мерки, които трябва да бъдат взети. Говорим за инвестиции повече от 600 млн. лв. в образователна инфраструктура, които, въпреки мащаба на това число, ще бъдат недостатъчни за всички нужди\", коментира Деница Сачева. От своя страна учителят по литература от 105 СОУ \"Атанас Далчев\" Николай Милчев смята, че видеонаблюдението е част от силно преувеличаване и фетиш към технологиите.\"Не знам защо в 21 век си помислихме, че технологията може да реши всичко. Слагането на камери в училище довежда до онзи абсурд, в който доверието се превръща в нещо като книга на Оруел. Чувал съм, че в училища е издигнат девиза \"Не на аналоговите учители в дигиталния свят\". Това е смразяващо! Камерата не е действителност, те я воайорство маскирано като страх. Прекрачва се много важна граница\", предупреди даскалът. Увеличението на заплатите е един лост, но той въобще не е достатъчен, смята още Милчев и предупреди, че в училище след време ще влязат такива учители, каквито условия и мотивация се създадат от държавата, за да стане настина престижна тази професия.\"Дайте права и самочувствие на учителите, защитете ги!\", настоя Николай Милчев.", "date": "2018.02.18", "title": "До няколко години почти половината български учители излизат в пенсия"}
{"url": "https://news.bg/int-politics/netanyahu-razmahva-parche-ot-dron-preduprezhdavayki-iran-ne-ni-testvayte.html", "text": "Министъп-председателят на Израел Бенямин Нетаняху обяви, че Иран е най-голямата заплаха за света и предупреди, че ще действа срещу Ислямската република, ако е необходимо.Говорейки пред Мюнхенската конференция за сигурност, израелският премиер подчерта, че Иран не бил нацистка Германия, но допълни, че между двата режима имало много прилики.\"Израел няма да позволи на иранския режим да сложи примката на терора около нашия врат\", изтъкна Нетаняху.По време на речта си израелският премиер размаха с дясната си ръка парче от ирански дрон, който Израел свали през миналата седмица, след като той навлезе на тяхна територия. Държейки отломката, Нетаняху попита иранския външен министър Мохамед Джавад Зариф, който седеше в аудиторията: \"Разпознавате ли го? Би трябвало, той е ваш. Не тествайте нашата решителност.\"Иранският безпилотен самолет, който навлезе в израелското въздушно пространство, беше прихванат от военновъздушните сили на Израел на 10 февруари, което предизвика обостряне на напрежението между Израел и Сирия, като сирийската противовъздушна отбрана удари и свали израелски изтребител Ф-16, а Израел нанесе масирани въздушни удари срещу ирански и сирийски цели в Сирия.", "date": "2018.02.18", "title": "Нетаняху размахва парче от дрон, предупреждавайки Иран: Не ни тествайте"}
{"url": "https://news.bg/bulgaria/znachitelna-opasnost-ot-lavini-v-pirin-planina.html", "text": "Значителна e опасността от лавини в Пирин планина, предупредиха от Планинската спасителна служба (ПСС).В Рила и Витоша опасността от падане на лавини се оценява като средна. Като ниска е определена само в Стара планина. Вчера в Пирин лавина затрупа трима младежи - двама от тях оцеляха, но загина 25-годишно момиче, за което стана ясно, че е била опитна алпинистка.Групата се е намирала на Момин връх, уточни пред БНТ Атанас Уков от планинската служба в Банско. Момичето се е озовало върху снежна козирка, която се е счупила то е полетяло надолу, като е завлечена още снежна маса.\"Първо всеки трябва да се информира добре относно снежната покривка, нивото на лавинната опасност, собствената подготовка и да не се подценява планината\", предупреди Уков и апелира скиорите да не напускат пистите, тъй като те са безопасни.Той се обърна към туристите да бъдат с повишено внимание.Температурата в района на Пирин е висока, снежните маси се разтопяват и така натежават и това е предпоставка за лавинна опасност.В района на Пирин не бива да се ходи по летните маршрути през зимата, защото те са в ниска част, а над тях дебнат лавини, допълни Атанас Уков.", "date": "2018.02.18", "title": "Значителна опасност от лавини в Пирин планина"}
{"url": "https://news.bg/int-politics/tramp-obvini-demokratite-v-nepochtenost-i-politizirane-na-temata-s-orazhiyata.html", "text": "На фона на подновения дебат за контрола върху оръжията в САЩ след кървавата баня в училище в щата Флорида, където бяха застреляни 17 души, американският президент Доналд Тръмп обвини Демократическата партия в профила си в \"Туитър\", че е непочтена по темата за контрола върху оръжията.Тръмп направи паралел с настоящите преговори за програмата DACA, изтъквайки, че демократите злоупотребявали с тези спорни въпроси заради политически дивиденти и избягвали приемането на конкретно законодателство. Програмата DACA засяга нелегалните имигранти, доведени като деца в САЩ, известни като \"мечтателите\". \"Точно както не искат да разрешат проблема с DACA, защо демократите не приеха законодателство за контрола върху оръжията, когато имаха мнозинство в Камарата на представителите и Сената по времето на администрацията на Обама. Тъй като не искаха да го сторят, а сега просто говорят!\", написа Тръмп.Призиви за незабавно приемане на законодателство за контрол върху оръжията дойдоха от много страни след трагедията във Флорида, включително съседите, учителите, семействата и приятелите на убитите ученици, както и от политици от Демократическата партия. През 2013 г. през Конгреса на САЩ не успяха да минат законодателни предложения за забрана на нападателните оръжия, както и за универсални проверки за годност за носене на оръжие.", "date": "2018.02.18", "title": "Тръмп обвини демократите в непочтеност и политизиране на темата с оръжията "}
{"url": "https://news.bg/crime/preryazaha-garloto-na-vazrastna-zhena-v-lom-druga-zhena-e-na-raba.html", "text": "Възрастна жена е била убита в Лом, а друга е в критично състояние, съобщават от пресцентъра на МВР. Уточнява се, че вчера към 10:45 часа сигнал в полицията е подала сестрата на 66-годишна жена. Обяснила, че сутринта отишла в дома на 85-годишната си майка, която била на легло.Заварила възрастната жена починала, а сестра си - в тежко състояние с порезни рани в областта на шията и гърдите.Ранената жена е била откарана в болница, където лекарите продължават да се борят за живота ѝ. Тя е заподозряна за убийството.Убитата жена е с дълбока порезна рана в областта на шията.Една от водещите версии, по които криминалистите работят, е битова. ", "date": "2018.02.18", "title": "Прерязаха гърлото на възрастна жена в Лом, друга жена е на ръба"}
{"url": "https://news.bg/int-politics/turtsiya-neutralizirala-1614-teroristi-v-siriya.html", "text": "Турция обяви, че е \"неутрализирала 1 614 терористи\" от началото на военната операция на страната в кюрдския анклав Африн в Северозападна Сирия. Това се посочва в изявление на турските военни, цитирано от местните медии.Уточнява се, че турските власти са използвали термина \"неутрализирани\" спрямо всички екстремисти, които са били избити, заловени или са се предали.Турция започна операцията \"Маслинова клонка\" на 20 януари, като причина за нейното провеждане обяви защитата на границата си със Сирия. Анкара по-рано заяви, че няма да ограничи военната си кампания срещу сирийските кюрди до района около Африн, като обеща да разшири операциите на изток чак до границата с Ирак, докато цялата граница между Турция и Сирия не е \"прочистена от терористи\". Общата граница между двете страни е повече от 900 км.", "date": "2018.02.18", "title": "Турция \"неутрализирала\" 1614 терористи в Сирия "}
{"url": "https://news.bg/tourism/hotelieri-po-moreto-se-oplakvat-ot-nedostig-na-kadri.html", "text": "Месеци преди откриването на летния сезон хотелиери в Слънчев бряг се оплакват от недостиг на квалифицирани кадри за работа. Всяка година при интервюта за работа кандидатстват само неквалифицирани кадри и липсват желаещи, а тази година един рецепционист ще получава заплата раван на средната за страната.\"Ние проблеми с работници нямаме имаме проблеми с необразовани работници. Като цяло има работници желаещи около 100- 120 хиляди от Украйна, Беларус и Русия. Но не затова иде реч искаме тука в нашите училища да се обучават хората\", коментира пред БНТ хотелиерът Веселин Налбантов. Камериерка, която ще бъде наета по Черноморието би трябвало да получава около 800 лева според последните увеличения, като сервитьорите и барманите, които владеят поне два езика ще получават повече.Проблемът с кадрите е от години, защото повечето от професионалистите избират да работят в чужди курорти, където и заплащането им е в пъти по-голямо.\"От къде ще ги вземем тези високи заплати, когато туристите плащат това, което плащаха и през миналата година. Да за образованите ще има повече пари това е съвсем естествено, но при нас идват необразовани хора не искам да обиждам някого и искат да получават повече от лекарите\", обяснява Налбантов.Български хотелиери и тази година ще наемат работници от Украйна, Беларус и Русия, за да не останат без персонал.", "date": "2018.02.18", "title": "Хотелиери по морето се оплакват от недостиг на кадри"}
{"url": "https://news.bg/int-politics/vanshniyat-ministar-na-iran-se-podigrava-s-tsirkovete-na-netanyahu.html", "text": "Външният министър на Иран Мохамед Джавад Зариф нарече коментарите на премиера на Израел Бенямин Нетаняху, при които той размаха отломка от ирански дрон, свален над Израел, \"карикатурни циркове\", съобщават израелски медии.Зариф подчерта, че някои от участниците в Мюнхенската конференция за сигурност \"прибягват до карикатури, за да оправдаят стратегически грешки или може би да избегнат вътрешна криза\", вероятно намеквайки за проблемите със закона на Нетаняху в Израел.Премиерът на Израел, който говори по-рано на конференцията, заяви, размахвайки парче от ирански дрон, който Израел свали през миналата седмица, запитвайки Зариф, който седеше сред публиката: \"Разпознавате ли го? Би трябвало, той е ваш. Не изпробвайте нашата решимост.\"На въпрос относно речта на Нетаняху и какво трябва да се случи, за да може Иран да признае съществуването на Израел, Зариф обвини израелския премиер в използването на \"агресията като политика\".\"Цялата реч се опитваше да избегне въпроса. Това, което се случи, е, че т. нар. непобедимост се разпадна. Израел използва агресия като политика срещу съседите си\", настоя първият дипломат на Иран.Зариф имаше предвид инцидента, разиграл се по-рано този месец, при който израелски изтребител Ф-16 беше ударен от противовъздушната отбрана на Сирия, докато извършваше удари в страната, в отговор на ирански дрон, който нахлу в израелското въздушно пространство.\"Това е проблемът за агресията\", посочи Зариф и допълни: \"Вътрешната корупция е друг проблем, не говоря за това.\"", "date": "2018.02.18", "title": "Външният министър на Иран се подиграва с \"цирковете\" на Нетаняху"}
{"url": "https://news.bg/world/dva-amerikanski-boyni-koraba-navlyazoha-v-cherno-more.html", "text": "Два американски бойни кораба влязоха в Черно море в събота, предаде ТАСС. Първи бе миноносецът \"Рос\", а часове по-късно към него се присъедини и \"Карни\".Това са потвърдили от Шести американски флот на военноморските сили. Корабите са изпратени с мисия по сигурността. Решението е взето предварително и не е в отговор на нечии действия, са допълнили от там. Съгласно разпоредбите на Конвенцията от Монтрьо от 1936 г. , военните кораби на страните извън Черно море в мирно време могат да останат за не повече от 21 дни, припомня агенцията.", "date": "2018.02.18", "title": "Два американски бойни кораба навлязоха в Черно море "}
{"url": "https://news.bg/bulgaria/145-godini-ot-gibelta-na-apostola-na-svobodata-vasil-levski.html", "text": "Днес в цялата страна ще бъде почетена 145-та годишнина от гибелта на Апостола на свободата Васил Левски.Българската държава организира възпоменателната церемония за обесването на Васил Левски всяка година на 19 февруари. Обесването на Апостола от османците се случва на 6 февруари 1873 г., време, в което е бил в сила и се е датирало по Юлианския календар.През 1916 г. в България е въведен Григорианският календар. Така датирането преди неговото въвеждане се променя по следния начин: към датите (събитията) през XX век (от 1900 до 1916 г.) се прибавят 13 дни, а към датите (събитията) през XIX век и назад във времето се прибавят 12 дни. Следователно датата 6 февруари 1873 г. по Юлианския календар (т.нар. стар стил) се трансформира в 18 февруари 1873 г. по Григорианския календар.И така, днес се навършват 145 години от обесването на Апостола на свободата.През лятото и есента на 1872 г. цяла България започнала да живее в предреволюционен подем. Вътрешната революционна организация (ВРО), чийто основен организатор, идеолог и водач бил тъкмо Васил Левски, обхванала в мрежата си почти цялата страна и насочвала към непосредствена подготовка на общонационалното българско въстание.Но в условията на този подем се проявили някои признаци на разложение. Първият помощник на Апостола - Димитър Общи, започнал да оспорва неговата власт, да интригантства, да сее раздори между комитетите. Д. Общи успял да настрои срещу Левски някои организации. Така единството на ВРО било заплашено. Апостола поискал от БРЦК да отстрани Д. Общи от поста пръв пълномощник, но неговите думи не били послушани от Букурещ.В тази обстановка на 22 септември 1872 г., въпреки забраната на Васил Левски, Д. Общи организирал обир на турската поща в прохода Арабаконак. Османската полиция попада в следите на групата и арестува Общи и неговите другари. И за да представят пред света своето дело като политически акт на една революционна организация, а не като разбойнически обир, Д. Общи и съратниците му започнали да разкриват комитетите и дейците, които познавали.Турското правителство, незнаещо дотогава за огромния размах на движението, засилва полицейско-разузнавателните органи, разкрива много комитети, унищожава или неутрализира първокласни революционни дейци. ВРО, като всяка конспиративна организация, ударена в центъра, започва да се разпада.Ударът заварил Левски в Южна България. Той веднага предупредил комитетите за опасността и тръгнал за Букурещ, за да обсъди заедно с другите членове на БРЦК създалото се положение. В Сливен до него пристига писмо от Любен Каравелов, писано на 2 ноември 1872 г., в което се препоръчва незабавно \"повдигане на революцията\".\"Трябва да се върви на бой, настоявал Каравелов, без да губим минутка. На сичките тадявашни юнаци са писа и щат да заминат отсреща и надяваме се на помощ от Сърбия и Черна гора.\"Васил Левски обаче отказва да изпълни заповедта на БРЦК, защото за него революцията трябвало да доведе до освобождението на България, а не до ненужно проливане на българска кръв. Разбиранията на Левски, че не може да се прави въстание, преди да се подготви народът за победоносна борба, и че не бива да се разчита на чужда помощ, \"преди самички да изтъчем платното\", са споделяни и от много вътрешни дейци и комитети.Далновидността на Апостола в този критичен момент става още по-очевидна, като се вземе предвид, че след разкриването на ВРО посланиците на западните държави побързали да предложат на Високата порта военна помощ, ако конспиративната българска организация започне въстание.Часът е съдбоносен и Левски решава бързо да се придвижи до Букурещ, за да защити своите разбирания. На 25 декември 1872 г. на път към Дунава той пристигнал в Ловеч, но поради полицейските предохранителни мерки не можал да се срещне с председателя на местния комитет поп Кръстю, а се задоволил само да прибере архива на комитета, книжата, които, ако попаднели в турски ръце, можели да разкрият напълно народната организация. През следващата нощ Левски останал в село Къкрина, за да пренощува в ханчето на доверения комитетски човек Христо Цонев - Латинеца.Но тук, на 27 декември, бил заловен от турската полиция. Тя разполага с негова фотография и с точно описание на особените му белези.Васил Левски е жертва на дълга верига от полицейски разкрития. Съществуват предположения, че причината за неговото залавяне е предателство от съмишленик. Спори се за името на предателя - Поп Кръстю или Марин Поплуканов. Според други проучвания предателство спрямо Левски не е имало.До последно османците не знаят кого са заловили и Левски е откаран в Търново, за да бъде разпознат. Чак там става ясно кой е той. При Къкрина отиват едва няколко заптиета, а в случай, че са знаели кого залавят, подобна малочисленост не би била логична. Левски, който е охраняван само от 20 заптиета по време на пътя си от Търново до София, се е надявал напразно до последно, че ще бъде освободен от съмишленици.В София Левски е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Той подчертал няколко пъти, че е търсил законни пътища за изменение на живота в Османската империя. Левски се разграничава от дейността на Димитър Общи, за да избегне криминални обвинения.Очаквало се Великото везирство да освободи всички освен обирачите на пощата, защото политически процес не е в интерес на Турция и вреди на авторитета ѝ пред Европа. Комисията за процеса е: Али Саид паша, Шакир бей и Иванчо Хаджипенчович. В инструкциите към съдиите е записано да се накажат строго само ръководителите.Смъртната присъда на Апостола е издадена на 14-ти и е потвърдена на 21 януари 1873 г. Процесът завършва, а комисията е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама да бъдат обесени - Димитър Общи и Васил Левски.На 18 февруари 1873 г. присъдата е изпълнена в околностите на София.В последните си мигове Левски се изповядва пред архиерейския наместник на София - отец Тодор Митов. В изповедта си казва: \"Каквото съм правил, в полза народу е. Моли се, отче, не за мене, а за отечеството България.\"Свещеник Тодор Митов свидетелства: \"След като свърших обреда, Левски беше вдигнат върху едно буре и окачен на въжето. Преди да бъде избутано бурето изпод краката му, той извика: Боже, избави България!\"Така завършва своя живот най-великият син на България - гениалният организатор, политик и идеолог на българската национална революция.Левски е останал в българската история преди всичко с безсмъртието на своите прозрения. Когато се изгражда неговият образ, традиционно се акцентира върху човешките му добродетели. Те безспорно правят Левски истински обичан син на народа. Но главното не е в това, че той е бил безумно смел, че е държал сметка за всеки похарчен лев на организацията, че е бил фанатично обречен на делото на революцията. Този сантиментален образ на Левски закрива действителното величие на неговото дело.Преди всичко Апостола е велик народен водач - организатор. Като никой друг в българската история, и то в условията на робски страх, униние и тотална диктатура, той успява да създаде мощна народна организация.Левски е гениален политик на революционна България. Неговите прозрения за независимост и самостоятелност на българското движение, развиващо се сред хаоса на Източния въпрос, добре разбрани и осмислени, имат почти непреходно значение в българската история. Дръзкото отхвърляне на политическата опека на чуждите сили е изстрадан исторически урок, дълбоко анализиран и осмислен в политическата идеология и революционната практика на Васил Левски.Левски е велик и със своите идеи за бъдещия свят - свят на народното равноправие и на човешката свобода. Макар и да е заел своите идеи от европейската демократична мисъл, той ги преработва, за да създаде от тях платформа и знаме на народната пробуда, на националното движение.Със своята политическа идеология, със своите качества на гражданин на новия свят, със своята гениалност на организатор и политик Левски изпреварва българското развитие с цели десетилетия. И може би са прави онези познавачи на неговото дело, които смятат, че ако беше живял в някоя по-голяма страна и ако беше писал на някой по-популярен език, той щеше да бъде известен на света като един от най-големите мъже на XIX век.", "date": "2018.02.18", "title": "145 години от гибелта на Апостола на свободата Васил Левски"}
{"url": "https://news.bg/press/severozapadat-otnovo-na-protest-iskaniyata-sa-vse-sashtite-balgariya-s-preduprezhdenie-kam-makedoniya-otnosno-spora-za-imeto.html", "text": "Протест. \"Монитор\":Северозападът отново на протест - исканията са все същите За четвърта поредна събота искане за изграждане на магистрален път до София и тунел под Петрохан изкара на протест стотици жители на Видин. Протестиращите отново блокираха движението по международен път Е 79 и пътя остана затворен за близо 5 часа. Движението от и за Видин бе възстановено след 15,30 ч. и в двете посоки са бяха образували километрични опашки.Протестът и в днешния 17 февруари се движеше по познатия маршрут от предходните три съботи - автоколоната тръгна от бул. \"Панония\" в посока изхода на Видин при ТЕЦ-а. Колоната автомобили и този път беше отклонена в локалното платно, където протестиращите оставиха автомобилите си, преодоляха полицейския кордон и тръгнаха на пешеходен поход в посока Дунавци, с което спряха и целия трафик по пътя Видин - София.  \"Луковмарш\" 2018.\"24 Часа\":\"Луковмарш\" с над 500 души въпреки забраната  Над 500 души, сред които и чужденци, се включиха в \"Луковмарш\" в София в събота, въпреки че факелното шествие няма разрешение.То тръгна от площад \"Св. Неделя\" при засилено полицейско присъствие със скандирания: \"Генерал Христо Луков\". Шествието стигна до дома на ген. Луков на ул. \"Тракия\". Организаторите от БНС предупредиха събралите се, че не трябва да има скандирания и символи, забранени от закона.\"Въпреки хулите, лъжите и клеветите, които се сипят по ген. Луков и по наш адрес, се събрахме толкова много хора, за да покажем почитта си към този български герой. Никой няма право да определя кого да честваме\", заявиха те.\"Луковмарш\" бе забранен с 2 заповеди от кмета на София Йорданка Фандъкова. След обжалване обаче съдът ги отмени, но общината разреши поставянето на цветя пред паметната плоча на ген. Луков. Македония. \"Сега\":Protothema: България с предупреждение към Македония относно спора за иметоПрезидентът на България Румен Радев заяви, че страната му би приветствала решаването на спора за името на Македония между Атина и Скопие, но предупреди, че новото име на бившата югорепублика не трябва да съдържа скрити териториални претенции към българска територия, пише електронното издание на гръцкия вестник Protothema.Българският президент направи това изявление пред репортерите след срещата с македонския си колега Георге Иванов в Скопие.От гръцкото издание припомнят, че преди време българските националисти (ВМРО - бел. ред.) са обвинили Гърция, че се опитва да узурпира името \"Македония\", като посочват изказване на българския военен министър Красимир Каракачанов, в което той изказва мнение, че София също има права над историческия термин \"Македония\" Конференция. \"24 Часа\":Захариева: Важното е как да подпомогнем реформите в страните от Западните Балкани Най-важното е как да подпомогнем реформите в страните от Западните Балкани, основната цел на реформите трябва да бъде те да са заради гражданите на тези държави, за по-добър живот, върховенство на правото, работещи институции. Това каза вицепремиерът и министър на външните работи Екатерина Захариева на продължаващата днес в София Интерпарламентарна конференция за Общата външна политика и политика за сигурност и Общата политика за сигурност и отбрана.Форумът е част от Парламентарното измерение на Българското председателство на Съвета на Европейския съюз, предава БТА.Захариева отново определи стратегията за Западните Балкани като всеобхватна, дългосрочна, навременна, честна, без да дава напразни надежди, но и много мотивираща и стимулираща. Много скоро заедно със страните трябва да набележим как ще изпълняваме конкретните инициативи от нея, какви ресурси - експертни и човешки, ще предоставим, посочи Захариева.", "date": "2018.02.18", "title": "Северозападът отново на протест - исканията са все същите; България с предупреждение към Македония относно спора за името"}
